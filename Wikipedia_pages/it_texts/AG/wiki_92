{"id": "636116", "revid": "123644550", "url": "https://it.wikipedia.org/wiki?curid=636116", "title": "Strage di Beslan", "text": "La strage di Beslan \u00e8 il massacro avvenuto fra il 1\u00ba e il 3 settembre 2004 nella scuola \"Numero 1\" di Beslan, nell'Ossezia del Nord, una repubblica autonoma nella regione del Caucaso nella Federazione Russa, dove un gruppo di 32 terroristi, fondamentalisti islamici e separatisti ceceni occup\u00f2 l'edificio scolastico sequestrando circa 1.200 persone fra adulti e bambini. Due giorni dopo, quando le forze speciali russe fecero irruzione, fu l'inizio di un massacro che caus\u00f2 la morte di pi\u00f9 di trecento persone, fra le quali 186 bambini, ed oltre 700 feriti.\nCronologia degli eventi.\nPrimo giorno.\nL'attacco iniziale ebbe luogo il 1\u00ba settembre 2004, il primo giorno dell'anno scolastico in Russia, chiamato \"Primo settembre\" o \"Giorno della conoscenza\". I bambini, accompagnati dai genitori e spesso da altri parenti, presenziano ad una cerimonia di apertura ospitati dalla scuola. Secondo la tradizione, gli studenti del primo anno donano un fiore a quelli che accedono all'anno finale e vengono quindi accompagnati nelle loro classi dai ragazzi pi\u00f9 anziani. Si pensa che i terroristi abbiano scelto questo giorno particolare per avere maggiore visibilit\u00e0.\nLa scuola Numero Uno (SNO) di Beslan, che sorgeva accanto al distretto di polizia, era uno dei 7 istituti scolastici presenti nella cittadina, con 59 insegnanti, diverse persone dello staff e 900 studenti di et\u00e0 compresa fra 6 e 18 anni. La palestra, dove la maggior parte degli stimati 1.200 ostaggi pass\u00f2 le 56 ore, era di recente costruzione e misurava 25 metri in lunghezza per 10 in larghezza.\nA causa della ricorrenza dell'apertura dell'anno scolastico, il numero di persone nella scuola al momento dell'irruzione era considerevolmente pi\u00f9 alto rispetto ad un normale giorno scolastico. Molte famiglie quel giorno portarono i loro bambini alla cerimonia anche a causa della chiusura, a seguito di un problema nella fornitura di gas, del centro ricreativo locale.\nPresa degli ostaggi.\nAlle ore 09:30 locali, un commando di 32 persone armate, con il volto coperto da passamontagna e in alcuni casi dotate di cinture esplosive, giunse all'edificio utilizzando due mezzi di trasporto, un furgone precedentemente rubato alla polizia e un secondo furgone militare, prendendo d'assalto la scuola. Inizialmente, alcuni presenti scambiarono il gruppo di terroristi per un gruppo di forze speciali russe impegnate in una esercitazione militare.\nI terroristi chiarirono immediatamente ai presenti la loro identit\u00e0 iniziando a sparare in aria e obbligando la gente presente all'esterno dell'istituto scolastico a dirigersi nella palestra. Durante il caos iniziale, 65 persone riuscirono a sfruttare la confusione per fuggire ed allertare cos\u00ec le autorit\u00e0.\nDopo uno scambio a fuoco con la polizia locale e un civile armato ucciso (in seguito venne riportato che anche un terrorista fosse stato colpito), il commando prese possesso dell'edificio scolastico con circa 1.200 persone in ostaggio, le quali vennero ammassate nella palestra. Successivamente ritirarono a chiunque il telefono cellulare. Una delle donne facente parte del gruppo di sequestratori minacci\u00f2 gli ostaggi avvisandoli che se avesse trovato qualcuno nascondere un telefono, avrebbe ucciso quella persona e altre tre con lui. Il commando url\u00f2 quindi delle regole: nessuno doveva parlare se non chiamato a farlo e tutti dovevano parlare in russo. Un uomo, Ruslan Betrozov, fu incaricato di calmare le persone pi\u00f9 agitate e di ripetere le regole nella lingua locale.\nDopo aver radunato gli ostaggi in palestra, il commando separ\u00f2 e uccise da 15 a 22 degli adulti maschi presenti fra gli ostaggi. Uno degli uomini, Aslan Kudzaev, riusc\u00ec a sopravvivere saltando dalla finestra. Il commando obblig\u00f2 alcuni degli ostaggi a gettare alcuni corpi dalla finestra in segno di dimostrazione verso la polizia e scelse alcuni bambini per ripulire il sangue dal pavimento.\nInizio dell'assedio.\nUn cordone di sicurezza fu immediatamente posizionato intorno alla scuola, costituito da agenti dell'esercito russo, unit\u00e0 Vympel, membri delle forze OMON e del Gruppo Alpha. Ben poche ambulanze invece erano presenti sul luogo dell'assedio.\nIl governo russo inizialmente minimizz\u00f2 il numero degli ostaggi, affermando ripetutamente che all'interno della scuola fossero presenti soltanto 354 persone. Questo fece infuriare parte del commando, che di conseguenza maltratt\u00f2 gli ostaggi.\nI sequestratori minarono la palestra e il resto dell'edificio con congegni esplosivi improvvisati. Successivamente dimostrazioni atte a scoraggiare qualsiasi tentativo di intervento della polizia videro il commando minacciare di uccidere 50 ostaggi per ogni loro membro ucciso dalla polizia e di uccidere 20 ostaggi per ogni loro compagno ferito. Minacciarono inoltre di far esplodere l'intera struttura scolastica se il governo russo avesse forzato il blitz della polizia.\nKaren Mdinaradze, il cameraman della squadra di calcio russa dell'Alania, sopravvisse a una misteriosa esplosione, nella quale perse un occhio. Apparentemente, una delle donne del commando fece detonare accidentalmente la cintura esplosiva che indossava, uccidendo altri due membri del commando e diversi ostaggi adulti.\nSecondo un'altra versione invece, l'esplosione fu causata dal leader del gruppo, Ruslan Tagirovi\u010d Chu\u010dbarov, che gestiva a distanza le cinture esplosive indossate dai suoi complici, in modo da poter uccidere i membri del suo commando che avessero disobbedito o che avessero mostrato di non essere in sintonia con le sue decisioni o, ancora, per intimidire altri possibili dissidenti.\nIl governo russo inizialmente afferm\u00f2 che non avrebbe utilizzato la forza per salvare gli ostaggi e le trattative per una pacifica risoluzione della crisi si protrassero infatti per oltre due giorni, dirette da Leonid Ro\u0161al', un pediatra che gli assalitori chiesero facesse da mediatore. Leonid Ro\u0161al' aiut\u00f2 le trattative per il rilascio dei bambini durante la Crisi del teatro Dubrovka a Mosca nell'ottobre del 2002. Secondo alcuni per\u00f2, le autorit\u00e0 russe lo confusero con Vladimir Ru\u0161ajlo, un ufficiale russo.\nSecondo giorno.\nIl 2 settembre, le trattative fra Ro\u0161al' e i separatisti si dimostrarono un insuccesso. Gli stessi terroristi rifiutano di consentire agli ostaggi di assumere cibo, acqua e medicine e la loro mancanza inizi\u00f2 a lasciare i segni pi\u00f9 visibili inizialmente sui bambini, molti dei quali obbligati per lunghi periodi a rimanere seduti ammassati in una palestra nella quale la temperatura iniziava a toccare soglie insopportabili.\nPer far fronte a ci\u00f2, occasionalmente alcuni membri del commando versavano acqua sulla testa dei bambini che mostravano segni di perdita di conoscenza, riportandoli poi al loro posto. Alcuni ostaggi furono costretti a bere urina.\nA molti di loro fu permesso di togliersi i vestiti per far fronte al caldo insopportabile. Questo fu anche fonte di diverse speculazioni riguardo ad abusi sessuali, apparentemente smentiti da alcuni degli ostaggi che sostennero fosse semplicemente una conseguenza del caldo. Mentre altre fonti confermano che gli abusi sessuali sui bambini non mancarono; Kazbek Dzarasov, uno dei sopravvissuti, sostenne che alcuni militanti del commando avrebbero preso alcune delle adolescenti pi\u00f9 carine presenti nella palestra per portarle in stanze diverse con la scusa di garantire loro dell'acqua, per poi violentarle e tornare diverse ore dopo.\nNel pomeriggio, il commando acconsent\u00ec di rilasciare ventisei persone (undici donne e relativi figli) a seguito delle trattative avute con il presidente della Repubblica di Inguscezia Ruslan Au\u0161ev.\nAttorno alle 15:30 due granate esplosero circa 10 minuti dopo che gli ostaggi liberati vennero presi in consegna dalle autorit\u00e0, facendo incendiare una macchina della polizia. Le forze speciali russe non risposero al fuoco.\nCon il passare del giorno e della notte, l'insieme dello stress e della mancanza di sonno, (e, per alcuni, della mancata assunzione di stupefacenti) contribu\u00ec a rendere i terroristi imprevedibili e isterici; perfino il pianto dei bambini li irritava e in diverse occasioni questi ultimi e le loro madri furono minacciati di morte.\nSecondo le autorit\u00e0 russe i sequestratori avrebbero ascoltato canzoni del gruppo Industrial metal tedesco Rammstein su uno stereo personale durante l'assedio per mantenersi attivi e carichi.\nTerzo giorno.\nAttorno alle 13:04 del 3 settembre, i terroristi decisero di permettere a quattro medici l'ingresso nell'istituto scolastico per rimuovere i corpi dei deceduti. Non appena i medici si avvicinarono alla scuola, i terroristi aprirono il fuoco e due esplosioni, sulle quali esistono diverse versioni, furono udite nella palestra. Due dei medici rimasero uccisi mentre gli altri riuscirono a ripararsi.\nParte del muro della palestra venne demolito dall'esplosione, permettendo cos\u00ec a un gruppo di 30 ostaggi di fuggire, un buon numero dei quali perse la vita a causa dello scambio di fuoco fra gli agenti russi e i sequestratori.\nJurij Ivanov, un altro investigatore, asser\u00ec in seguito che le granate furono lanciate su preciso ordine del presidente Putin.\nVersioni degli eventi iniziali.\nSecondo alcuni la causa della sparatoria fu una esplosione spontanea che abbatt\u00e9 parte del muro della palestra. Secondo uno degli ostaggi fuggiti invece, una delle bombe fissata con del nastro adesivo era caduta causando l'esplosione.\nRuslan Au\u0161ev, uno degli uomini chiave delle trattative durante l'assedio asser\u00ec ad un giornale locale che un'esplosione iniziale fu scatenata da uno dei sequestratori che accidentalmente calpest\u00f2 uno dei fili di innesco. Come conseguenza, alcuni civili armati, apparentemente fratelli di alcuni ostaggi, iniziarono a sparare. Questo fece credere ai terroristi che le forze speciali avessero dato il via al blitz, al quale risposero facendo seguire altre esplosioni.\nUna terza versione \u00e8 che le forze speciali colpirono uno dei sequestratori il quale aveva il piede in prossimit\u00e0 di un detonatore. Questo avrebbe causato le esplosioni.\nUna quarta versione fornita da un esperto di armi ed esplosivi sostiene che lo scambio di fuoco non inizi\u00f2 con l'esplosione nella palestra, ma fu causato da due granate lanciate dalle forze speciali russe all'interno dell'edificio e che gli esplosivi artigianali creati dai terroristi non siano mai realmente esplosi.\nIn una quinta versione, Aleksandr Tor\u0161in, membro di una commissione parlamentare russa sostenne che i terroristi avessero iniziato la battaglia facendo detonare intenzionalmente le bombe fra gli ostaggi.\nL'assalto delle forze speciali non era stato pianificato Dopo circa due ore l'edificio fu sotto il controllo delle forze speciali, mentre gli scontri continuarono all'esterno. Alcuni ribelli, infatti, riuscirono a scappare sfruttando la confusione dell'assalto, cambiandosi i vestiti con ostaggi o soccorritori. La polizia li insegu\u00ec con gli elicotteri. Due donne, vestite di nero ed imbottite di esplosivi, cercarono di inseguire alcuni bambini in fuga e farsi saltare in aria con loro, senza riuscire nel loro intento.\nConseguenze.\nAleksandr Fridinskij, un ufficiale russo, afferm\u00f2 che 31 dei 32 sequestratori fossero stati uccisi e che Nurpa\u0161a Aburka\u0161evi\u010d Kulaev fosse stato catturato vivo. Almeno due sequestratori rimasti feriti furono linciati dai genitori dei bambini.\nLe autorit\u00e0 si trovarono impreparate a fronteggiare il fuoco che divamp\u00f2 nella palestra. Un vecchio furgone dei vigili del fuoco locali arriv\u00f2 quasi due ore dopo lo scoppio dell'incendio e, secondo alcune testimonianze, senza acqua. Poche erano le ambulanze disponibili sul posto per trasportare le centinaia di feriti. Molti dei sopravvissuti rimasero sotto \"shock\" e molti feriti morirono all'ospedale. Una donna sopravvissuta si suicid\u00f2 una volta fatto ritorno a casa.\nUna volta liberata la scuola furono appese nei muri della palestra le foto dei bambini deceduti.\nIl governo russo fu duramente criticato da molte persone del posto che, alcuni giorni dopo la fine dell'assedio, non sapevano se i loro figli fossero vivi o morti. Resti umani furono ritrovati in zona mesi successivi alla strage, suscitando sdegno.\nDurante i combattimenti, 11 soldati delle forze speciali furono uccisi, fra cui il comandante del gruppo Alpha, e pi\u00f9 di 30 soldati rimasero feriti, pi\u00f9 o meno gravemente.\nIl presidente russo Vladimir Putin ordin\u00f2 un periodo di due giorni di lutto nazionale per il 6 e il 7 settembre, cancellando un incontro precedentemente pianificato con l'allora cancelliere tedesco Gerhard Schr\u00f6der ad Amburgo e nello Stato federale di Schleswig-Holstein.\nIl presidente Putin, giunto sul luogo alla fine dell'assedio, incontr\u00f2 solo le autorit\u00e0 locali, mai i familiari delle vittime; il primo incontro avvenne nel primo anniversario della strage, quando una delegazione del Comitato delle madri di Beslan si rec\u00f2 al Cremlino.\nDopo questi eventi, Putin fece costruire due nuove scuole in breve tempo. Il 3 settembre \u00e8 stato proclamato, in Ossezia, giornata di lutto nazionale. Nel cimitero dove sono sepolti gli ostaggi \u00e8 stato costruito un memoriale chiamato \"Albero del dolore\".\nVittime.\nNella scuola vennero prese in ostaggio 1.127 persone, le quali furono private di cibo ed acqua. Le vittime fra gli ostaggi furono inizialmente 331; di queste 186 erano bambini. A causa delle ferite riportate durante la prigionia, altri due ex-ostaggi morirono nel 2005, mentre un altro nell'agosto del 2006, portando il computo totale a 334 morti. Inoltre ci furono 11 morti fra la polizia russa e 31 fra i sequestratori. Circa 800 persone sopravvissero al sequestro, molte delle quali rimasero mutilate ed alcuni bambini orfani.\nIl primo dei molti funerali fu celebrato il 4 settembre, il giorno successivo alla fine della crisi, e molti altri la domenica successiva. Il luned\u00ec seguente vennero sepolte oltre 120 persone. Il cimitero locale era troppo piccolo per ospitare tutte le persone decedute e fu quindi allargato utilizzando un appezzamento di terreno adiacente.\nL'esatto numero di persone che ricevette assistenza ambulatoriale immediatamente dopo la strage non \u00e8 conosciuto, ma venne stimato attorno a 700.\nUn analista militare moscovita, Pavel Felgenhauer, in una colonna del Moscow Times, il 7 settembre 2004 concluse che il 90% delle persone prese in ostaggio rimase in qualche modo ferita. 437 persone, inclusi 221 bambini, subirono ricoveri ospedalieri. 197 persone furono ospitate al Children's Republican Clinical Hospital a Vladikavkaz, la capitale dell'Ossezia del Nord, e ad oltre una trentina in condizioni critiche fu effettuato un massaggio cardiaco.\nAltre 150 persone furono trasferite al Vladikavkaz Emergency Hospital. 62 persone, inclusi 12 bambini, furono curati in due ospedali locali di Beslan. Sei bambini con ferite gravi furono invece trasferiti via aerea a Mosca per ricevere trattamenti specialistici. La maggioranza dei bambini venne curata per ustioni, colpi d'arma da fuoco, ferite da detriti e mutilazioni causate da mine e bombe.\nAlcuni dovettero subire amputazioni di arti o occhi. Molti bambini rimasero permanentemente disabili a seguito delle ferite subite. Il considerevole numero di feriti mise a dura prova il sistema sanitario locale, con un'inadeguata disponibilit\u00e0 di bende e medicazioni.\nUn mese dopo l'attacco, 240 persone (di cui 160 bambini) erano ancora ricoverati negli ospedali di Beslan e Vladikavkaz.\nI bambini e i genitori sopravvissuti ricevettero assistenza psicologica al Vladikavkaz Rehabilitation Centre.\nResponsabilit\u00e0.\nSeparatisti ceceni.\nInizialmente, l'identit\u00e0 e l'origine dei sequestratori non fu chiara. Fu ampiamente supposto dal secondo giorno che fossero separatisti provenienti dalla vicina Cecenia, ma Aslambek Aslachanov disse che uno di loro gli aveva chiesto di parlare in russo. Molti degli ostaggi confermarono invece che parte dei sequestratori parlava ceceno fra di loro mentre quando utilizzavano russo lo facevano soltanto con accento pesante.\nIl 17 settembre 2004, \u0160amil' Basaev (leader dei separatisti ceceni e vicepresidente della Cecenia tra il 1997 e 1998) pubblic\u00f2 una rivendicazione in cui s'attribuiva la responsabilit\u00e0 dell'assedio alla scuola di Beslan. affermando che il suo battaglione di martiri Rijadus-Salichijn era responsabile dell'attacco.\nDiversi articoli giornalistici avevano anche collegato il suo vice, Mogamed Evloev, alla strage essendo la crisi di Beslan molto simile alla crisi dell'ospedale di Budnnovsk del 1995 e alla Crisi del Teatro Dubrovka di Mosca del 2002 nelle quali centinaia di civili furono tenute ostaggi da militanti ceceni sempre collegati o operanti per \u0160amil' Basaev.\nL'ex presidente separatista Aslan Maschadov neg\u00f2 immediatamente che le sue forze fossero in alcun modo coinvolte nell'assedio. Condann\u00f2 l'azione e ogni attacco verso civili attraverso un comunicato ufficiale emesso dal suo diplomatico Achmed Zakaev a Londra, e diede la colpa a quello che lui defin\u00ec un gruppo fondamentalista locale.\nPoco dopo il 3 settembre 2004, fonti russe affermarono che i sequestratori erano parte di un gruppo internazionale guidato da \u0160amil' Basaev che includeva un numero di arabi con connessioni ad al-Q\u0101\u02bfida, aggiungendo di aver intercettato telefonate in arabo partire dalla scuola di Beslan dirette in Arabia Saudita e in un altro paese vicino-orientale non svelato.\nAlmeno due inglesi-algerini erano fra i terroristi identificati come partecipanti attivamente all'attacco: Osman Larussi e Yacine Benalia. Un terzo, cittadino britannico, Kamel Rabat Bouralha, arrestato mentre tentava di lasciare la Russia immediatamente dopo l'attacco, fu sospettato di essere uno degli organizzatori chiave. Tutti erano in qualche modo collegati alla moschea di Finsbury Park nel nord di Londra.\nFonti russe accusarono anche un agente di al-Q\u0101\u02bfida, di essere responsabile in quanto finanziatore dell'attacco.\nIdentit\u00e0 dei sequestratori.\nIl numero dei sequestratori rimane tuttora un argomento abbastanza controverso. Secondo fonti ufficiali, 32 persone parteciparono direttamente al sequestro; di queste, due erano donne e una di loro fu catturata viva. Invece, secondo diversi ostaggi sopravvissuti e di alcuni testimoni i sequestratori sarebbero stati molti di pi\u00f9. Numeri ufficiosi vanno da 32 ad un massimo di 52 elementi, con quattro donne e tre catturate vive.\nIl 6 settembre 2004, il nome e l'identit\u00e0 di 7 dei sequestratori divenne chiaro grazie ai lavori di medicina forense e agli interrogatori di ostaggi sopravvissuti. Nel novembre del 2004 le autorit\u00e0 russe annunciarono che 27 dei 32 sequestratori erano stati identificati anche se il 12 settembre 2005, il pubblico ministero che sosteneva l'accusa durante il processo all'unico terrorista catturato, Nurpa\u0161a Kulaev, afferm\u00f2 che soltanto 22 dei 32 corpi erano stati identificati, aggiungendo confusione alla reale stima.\nNel novembre del 2004, il ventottenne Achmed Mer\u017eoev e la sedicenne Marina Korigova di Sagop\u0161i furono arrestati dalle autorit\u00e0 russe. Mer\u017eoev fu accusato di aver rifornito di cibo ed equipaggiamenti i sequestratori, mentre Korigova fu accusata di essere in possesso di un telefono sul quale Ce\u010doev avrebbe telefonato diverse volte. Korigova fu poi rilasciata quando il suo difensore dimostr\u00f2 che il numero le fu dato da una persona sua conoscente successivamente alla crisi.\nL'identit\u00e0 di due donne suicide fu invece rivelata nell'aprile del 2005.\nTest di medicina forense stabilirono che 21 dei terroristi assunsero eroina e tre marijuana. Le investigazioni ufficiali citano l'uso di queste droghe come un mezzo per garantire ai militanti l'abilit\u00e0 di continuare nello scontro anche in condizioni di enorme dolore da ferite.\nPianificatori e finanziatori non coinvolti direttamente.\nNon parteciparono direttamente all'azione di forza, ma pianificarono l'attacco e diedero la disponibilit\u00e0 finanziaria.\nSequestratori.\nAlcuni dei sequestratori, che raggiungevano almeno le 32 unit\u00e0 e includevano alcune Shahidka (le \"vedove nere\", unit\u00e0 di donne suicide cecene) sono stati identificati come segue:\nLeader:\nIdentificati:\nNon identificati:\nMotivazioni.\nNazionalismo.\nI negoziatori russi riportarono che i sequestratori non fornirono mai durante le trattative delle richieste ben precise, anche\nse gli inquirenti trovarono un foglio scritto a mano da uno degli ostaggi in cui spiegavano nei dettagli le loro richieste fra le quali la richiesta di riconoscere l'indipendenza della Cecenia. Il leader nazionalista ceceno Aslan Maskhadov condann\u00f2 l'assedio della scuola e neg\u00f2 categoricamente il coinvolgimento del suo gruppo in quello che lui defin\u00ec un atto terroristico.\nIslamismo.\n\u0160amil' Basaev afferm\u00f2 che l'obiettivo dei sequestratori non fosse semplicemente limitato al nazionalismo e all'indipendenza cecena ma che avesse l'obiettivo di stabilire un emirato islamico nel nord del Caucaso. L'unico sequestratore sopravvissuto, Nurpa\u0161a Kulaev afferm\u00f2 che la scelta di attaccare un edificio scolastico prendendo di mira madri e bambini non fu soltanto una coincidenza. Era deliberatamente progettato per ottenere massima indignazione e con lo scopo di scatenare una guerra nell'intero Caucaso.\nSeguendo questa teoria, i sequestratori speravano che i cristiani dell'Ossezia cercassero vendetta attaccando i musulmani dell'Inguscezia e i vicini ceceni fomentando odio etnico e religioso. L'Ossezia del Nord e l'Inguscezia erano state precedentemente coinvolte in un breve ma sanguinoso conflitto nel 1992 a causa di una disputa di territori nel distretto di Prigorodnyj, lasciando sul terreno circa 600 morti e cinquantamila rifugiati. Ad ogni modo il tentativo di scatenare una guerra fall\u00ec. Il patriarca russo Alessio II disse pi\u00f9 tardi che i cittadini osseti avevano \"salvato il Caucaso\" mostrando controllo e moderazione.\nRichieste.\nI sequestratori avanzarono le seguenti richieste:\nAlternativamente, invece di Ro\u0161al' e Au\u0161ev furono nominati Vladimir Ru\u0161ajlo e Alu Alchanov, presidente pro-Mosca della Cecenia.\nIndagini ufficiali.\nInterrogatorio e processo di Kulayev.\nIl sequestratore catturato, il ventiquattrenne Nurpa\u0161a Kulaev, nato in Cecenia, fu identificato da ostaggi sopravvissuti. Il canale televisivo statale russo Channel One mostr\u00f2 alcuni frammenti dell'interrogatorio. Kulayev sostenne che il gruppo era capeggiato da un militante nativo della Cecenia soprannominato \"Polkovnik\" (Colonnello) e da Khodov, ventottenne, uno dei sospettati di aver partecipato al bombardamento ferroviario Mosca-Vladikavkaz del 15 maggio 2004. Secondo Kulayev, Polkovnik uccise un altro militante e fece detonare la cintura esplosiva di altre due donne perch\u00e9 disobbedirono ad alcuni suoi ordini.\nKulayev riconobbe i corpi di alcuni dei suoi compagni durante l'assedio alla scuola, fra i quali quello di un militante soprannominato \"Polkovnik\", che gli investigatori ricollegarono a Ruslan Tagirovi\u010d Cho\u010dubarov. Le autorit\u00e0 riuscirono a identificare anche un terzo cadavere collegandolo a Magomed Evloev, soprannominato \"Magas\", un cittadino dell'Inguscezia proveniente dalla capitale cecena Groznyj, il quale, insieme a Basaev, prepar\u00f2 un attacco in Inguscezia il 22 giugno 2004, nel quale persero la vita 98 persone. Kulaev riconobbe anche il corpo di un altro sequestratore vestito con un uniforme nera e soprannominato \"Fantomas\".\nNel maggio 2005 Kulaev fu imputato in una corte russa nella repubblica dell'Ossezia del Nord. Fu accusato di omicidio, terrorismo, sequestro di persona e altri crimini e riconosciuto colpevole di 7 dei capi d'accusa che gli furono mossi. Il 26 maggio 2006 fu condannato all'ergastolo. Nessuna richiesta di ricorso fu avanzata dalla difesa o dall'accusa.\nLa commissione Tor\u0161in.\nDurante una conferenza stampa di fronte a giornalisti stranieri tenutasi il 6 settembre 2004, il presidente russo Vladimir Putin rifiut\u00f2 l'eventualit\u00e0 di un'inchiesta pubblica, anche se cautamente si disse d'accordo con l'idea di un'inchiesta parlamentare. Avvert\u00ec comunque che la cosa avrebbe potuto trasformarsi in uno show politico.\nIl 27 novembre 2004, l'agenzia di stampa Interfax riport\u00f2 che Aleksandr Tor\u0161in, il capo della commissione parlamentare, avesse affermato che vi era evidenza del coinvolgimento di un'agenzia d'intelligence straniera. Rifiut\u00f2 di dire quale questa fosse, ma aggiunse: \"Quando raccoglieremo abbastanza prove, non lo nasconderemo\".\nIl 28 agosto 2006, Jurij Savelev, un membro dell'inchiesta parlamentare, pubblic\u00f2 la sua relazione nella quale provava che le forze speciali russe presero d'assalto deliberatamente l'istituto scolastico il 4 settembre utilizzando la massima forza.\nSecondo Savelev, un esperto di armi ed esplosivi, le forze speciali lanciarono nell'edificio delle granate apparentemente ignorando\nil prosieguo delle trattative.\nIl 22 dicembre 2006, una commissione parlamentare russa termin\u00f2 le sue indagini concludendo che il gruppo di uomini che presero d'assalto la scuola era di 32 unit\u00e0 e che le misure di sicurezza nell'occasione soffrirono di un grosso deficit. L'inchiesta concluse inoltre che l'attacco fu premeditato dai ribelli ceceni incluso Aslan Maschadov.\nElla Kesaeva, che guida il gruppo la Voce di Beslan, afferm\u00f2 che la relazione era un chiaro segnale che Putin e la sua cerchia non erano pi\u00f9 interessati ad avere informazioni pi\u00f9 dettagliate sull'accaduto. \"Personalmente non ci aspettavamo niente di diverso da Tor\u0161in,\" disse.\nNel febbraio 2007, due membri della commissione ruppero il silenzio per denunciare le inchieste governative come una copertura e la versione ufficiale degli eventi fornita dal Cremlino come costruita.\nProcesso ai poliziotti locali.\nTre poliziotti locali furono accusati di non essere riusciti a fermare l'invasione della scuola da parte dei sequestratori. Il 30 maggio 2007 il giudice garant\u00ec loro l'amnistia.\nIn risposta, un gruppo formato da una dozzina di donne locali saccheggi\u00f2 la corte, ruppe le finestre, capovolse la mobilia e abbatt\u00e9 una bandiera russa, contestando l'inchiesta vista come un mascheramento totale per evitare di incolpare i loro superiori.\nAccuse contro il governo russo.\nAccuse di incompetenza.\nLa gestione della crisi da parte dell'amministrazione Putin fu criticata da un vasto numero di opinionisti e osservatori internazionali, fra i quali il Comitato delle madri di Beslan, guidato da Susanna Dudieva, e la Voce di Beslan. Inizialmente anche l'Unione europea critic\u00f2 la risposta del governo russo ma pi\u00f9 tardi ritratt\u00f2 affermando di essere stata equivocata.\nCritiche, incluse quelle provenienti dai sopravvissuti e dai parenti delle vittime, vedevano accusata la gestione definita brutale della crisi, l'uso di armi pesanti. Secondo molti gli ufficiali non avrebbero provato seriamente a trattare con i sequestratori e fornito versioni incorrette e inconsistenti della situazione ai media. Sotto accusa fu anche la professionalit\u00e0 delle squadre d'intervento speciali russe, le quali secondo molti non sono riuscite a mantenere la scena sicura dall'entrata dei civili e dall'uscita dei terroristi.\nIn generale, le critiche furono respinte dal governo russo, anche se il presidente russo Vladimir Putin ammisse una certa mancanza di professionalit\u00e0 nel gestire la crisi. Aleksandr Dzasochov, il capo dell'Ossezia del Nord, rassegn\u00f2 le dimissioni il 31 maggio 2005 accettando l'invito del presidente russo che a sua volta aveva ricevuto pressioni dal comitato Madri di Beslan. Anche il Ministro degli Interni dell'Ossezia del Nord Kazbek Dzantiev rassegn\u00f2 le dimissioni dopo la crisi. Nello stesso periodo, il presidente russo Vladimir Putin decise di rimuovere dalla carica il capo dell'FSB di quella repubblica, Valerij Andreev.\nPer cercare di chiarire ogni dubbio, il governo russo avvi\u00f2 un'inchiesta parlamentare guidata da Aleksandr Tor\u0161in, la quale nel dicembre del 2005, risult\u00f2 in una relazione che adduceva responsabilit\u00e0 nelle autorit\u00e0 locali, colpevoli di errori e insufficienze.\nUna seconda inchiesta pubblica separata guidata da Stanislav Kesaev il 29 novembre 2005 concluse che gli ufficiali di governo e i leader militari gestirono malamente la situazione.\nNell'agosto 2007 il sito web Verit\u00e0 di Beslan accus\u00f2 le forze governative di essere a conoscenza del piano ben prima che venisse messo in atto, citando comunicazioni della polizia.\nSembra che non ci fosse coordinamento fra le diverse forze speciali messe in campo ed agenti dell'FSB (ex-KGB) in posizioni non comunicate. Gli specnaz russi usarono granate e colpi di carro armato i quali forse provocarono il crollo del tetto della palestra in cui erano tenuti gli ostaggi. Fecero ricorso anche agli RPO-A Shmel (o \"bumblebee\"), speciali lanciafiamme vietati dalle convenzioni internazionali; la maggior parte delle persone sono morte a causa dell'incendio divampato dopo il blitz della polizia.\nRimangono dubbi su come i ribelli riuscirono a far penetrare le armi all'interno della scuola (in ristrutturazione nell'estate del 2004).\nNegli stessi giorni la polizia russa ha messo in atto un contro sequestro di civili a Chankala, in Cecenia, le condizioni di questi ostaggi non sono state migliori di quelle a Beslan.\nAlcuni accusano anche gli insegnanti e la direttrice della scuola, Lidija Calieva, di aver collaborato con i terroristi, ma non ci sono prove su queste affermazioni.\nAccuse di censura.\nDiverse furono le opere di censura del governo russo a seguito della strage di Beslan. Fra le altre l'arresto di tre giornalisti stranieri con conseguente confisca del loro materiale. Andrej Babickij, un giornalista russo fu accusato di hooliganismo a seguito di una rissa nell'aeroperto Vnukovo di Mosca e condannato a cinque giorni di arresto. La giornalista della Novaja Gazeta, Anna Politkovskaja, che aveva precedentemente negoziato durante la crisi del teatro Dubrovka di Mosca nel 2002 fin\u00ec in coma dopo esser stata avvelenata a bordo di un aereo. Poco prima, le autorit\u00e0 le avevano impedito per due volte di salire a bordo di un volo diretto a Beslan nonostante i sequestratori avessero chiesto di lei per condurre le trattative.\nSecondo un sondaggio effettuato dall'istituto Levada-Center una settimana dopo la crisi di Beslan, l'83% degli intervistati credeva che il governo stesse nascondendo almeno una parte della verit\u00e0 dei fatti accaduti a Beslan.\nPronuncia della Corte europea dei diritti umani.\nIl 26 giugno 2007, 89 parenti delle vittime presentarono una denuncia comune contro la Russia alla Corte Europea dei diritti umani. I richiedenti sostenevano che i loro diritti fossero stati violati sia durante il sequestro delle persone che durante il processo che segu\u00ec.\nLa sezione competente della Corte europea dei diritti dell'uomo il 13 aprile 2017 ha depositato una sentenza che condanna la Federazione russa a pagare 3 milioni di euro perch\u00e9 non prese misure adeguate per prevenire l'assedio nella scuola; la Corte ha inoltre accusato Mosca per \"le serie deficienze nella pianificazione e nel controllo dell'operazione\" di salvataggio che \"in qualche misura hanno contribuito al tragico epilogo\", per l'uso sproporzionato di armi letali e perch\u00e9 l'inchiesta successiva, condotta dalle autorit\u00e0 russe, non \u00e8 stata neppure in grado di stabilire se l'uso della forza fosse giustificato in quelle circostanze.\nReazioni internazionali.\nL'attacco a Beslan fu seguito con orrore e condanna universale.\nNella musica, nella letteratura e nella societ\u00e0.\nIl musicista italiano Giovanni Allevi ha composto \"Foglie di Beslan\" in ricordo di questo evento.\nNel natale del 2004 il comune di Jesolo, durante lo svolgimento del Sand Nativity (Presepe formato da sculture di sabbia), ha devoluto gran parte degli incassi a sostegno dei sopravvissuti alla strage.\nFrancesco De Gregori ha dedicato al tragico evento una canzone, intitolata \"Il vestito del violinista\", inserita nell'album \"Pezzi\" (2005).\nNel 2005, il musicista vogherese Giorgio Macellari ha composto la canzone \"Candele per Beslan\", uno dei brani inseriti nella manifestazione per bambini \"Il Mulino In...cantato\".\nNel 2011 \u00e8 uscito per i tipi di Mondadori \"Il Demone a Beslan\" di Andrea Tarabbia, in cui si narra la strage dalla prospettiva dell'unico attentatore sopravvissuto al massacro.\nSulla strage, il fotografo e regista Nicolaj Pennestri ha realizzato un'importante mostra fotografica dal titolo \"Il cielo di Beslan\".\nIl gruppo hard rock della provincia nord di Milano F.E.A.S.T. ha dedicato ai bambini della strage di Beslan la canzone \"Children of Beslan\", inserita nel loro secondo album \"Strong, Wild and Free\" (2013).\nA Firenze e a Civitanova Marche esiste una piazza intitolata alla memoria dei bambini morti nella strage: Piazza Bambine e Bambini di Beslan.\nA Torino, nel quartiere Pozzo Strada, esiste un \"Giardino bambini e bambine vittime di Beslan\".\nA San Giuliano Milanese, nella frazione di Zivido, si trova la Via Bambini di Beslan. A Lurago d'Erba \u00e8 stato intitolato a ricordo di questa tragedia un parco giochi comunale, \"I ragazzi di Beslan\"."}
{"id": "636129", "revid": "224230", "url": "https://it.wikipedia.org/wiki?curid=636129", "title": "Saggi di Pier Paolo Pasolini", "text": "L'opera saggistica di Pier Paolo Pasolini \u00e8 stata raccolta nella edizione de I Meridiani di Arnoldo Mondadori nell'ottobre del 1999 in due volumi per i \"Saggi sulla letteratura e sull'arte\" e in un volume per i \"Saggi sulla politica e sulla societ\u00e0\" che comprendono tutta la sua vastissima produzione critica.\nLa critica letteraria.\nL'esercizio della critica letteraria si lega, soprattutto nel corso degli anni cinquanta, alla capacit\u00e0 dell'autore di indicare programmi e definire tendenze con un uso molto libero dei metodi della stilistica. Mentre in quegli anni la critica marxista prestava attenzione all'aspetto sociologico, Pasolini rivolge la sua attenzione ai caratteri espressivi delle opere letterarie individuando il carattere antiermetico della poesia del Novecento centrata su autori come Pascoli, Saba, Penna, Bertolucci, Caproni e sugli autori dialettali.\nLe raccolte degli scritti critici.\nNel volume che raccoglie i saggi scritti di Pasolini tra il 1948 e il 1958 e pubblicato nel 1960 con il titolo di Passione e ideologia, si possono individuare le prospettive della ricerca di quegli anni.\nErano intanto apparsi su \"Officina\" altri significativi saggi su Pascoli e nel 1972 uscir\u00e0 la raccolta \"Empirismo eretico\" che, diviso in tre sezioni, quella della Lingua, della Letteratura e del Cinema, raccoglieva tutti i saggi e gli interventi degli anni sessanta. Nel 1979, nel volume uscito postumo con il titolo \"Descrizioni di descrizioni\", vengono raccolte numerose recensioni ricche di acute osservazioni e spunti polemici che erano state pubblicate sul settimanale \"Tempo\" tra il mese di novembre 1972 e il gennaio 1974.\nGli interventi \"corsari\" sull'attualit\u00e0.\nAgli ultimi anni di Pasolini appartengono gli interventi fatti sui giornali di maggiore diffusione, come il Corriere della Sera, nei quali, ricollegandosi con il suo lavoro di critico e con la sua poesia maggiormente ideologica, denuncia la realt\u00e0 contemporanea, mettendo in evidenza le modificazioni della vita quotidiana con una condanna appassionata ai nuovi costumi consumistici. Questa saggistica, che si riduce in interventi brevi e incisivi, \u00e8 una denuncia provocatoria e nettamente in contrasto con le tendenze che dominavano negli anni intorno al Sessantotto.\nI suoi interventi, con i quali aggredisce come un \"corsaro\" il degrado che lo circonda e del quale fa parte, suscitano forti reazioni e polemiche essendo essi strettamente legati alla sua persona e alla battaglia politico-culturale del momento. Egli si allontana da ogni conformismo e dalle regole costituzionali della cultura che erano nati proprio nel contesto dei movimenti del '68 e accettata da tutti gli intellettuali appartenenti alla sinistra.\nLe raccolte degli scritti giornalistici.\nSe nei testi tenuti dal 1960 al 1965 sulla rubrica di corrispondenza con i lettori sulla rivista \"Vie nuove\" e pubblicati nel 1977 nel volume \"Le belle bandiere\" non vi sono ancora accenti polemici, questi si faranno sentire negli interventi tenuti dall'agosto del '68 al gennaio '70 sulla rubrica \"Il caos\" del settimanale \"Tempo\", che verranno raccolti nel 1979 nel volume intitolato \"Il caos\".\nIl culmine di questo tipo di saggistica si pu\u00f2 per\u00f2 vedere nei due volumi pubblicati nel 1975 con il titolo \"Scritti corsari\", che raccolgono gli interventi apparsi su vari giornali tra il gennaio 1973 e il febbraio 1975, e nel volume \"Lettere luterane\" che, pubblicato postumo nel 1976 ma con il titolo programmato in precedenza da Pasolini stesso, raccoglie gli articoli apparsi durante il 1975 sul \"Corriere della Sera\" e su \"Il Mondo\".\nLe tematiche affrontate in questi scritti sono la critica dura verso le diverse forme della cultura di massa. Pasolini si indigna per il consumismo che ha deturpato l'aspetto fisico dell'Italia e ha modificato il carattere dei suoi abitanti. Egli osserva che gli antichi valori autoritari sono crollati per lasciare il posto ad altri valori di carattere edonistico ed egoistico. Occupandosi di critica televisiva, egli denuncia tra i responsabili di questo degrado la televisione e la scuola di massa, il Sessantotto e il suo antiautoritarismo."}
{"id": "636134", "revid": "767487", "url": "https://it.wikipedia.org/wiki?curid=636134", "title": "Primavera, estate, autunno, inverno... e ancora primavera", "text": "Primavera, estate, autunno, inverno... e ancora primavera (hang\u016dl: \ubd04 \uc5ec\ub984 \uac00\uc744 \uaca8\uc6b8 \uadf8\ub9ac\uace0 \ubd04; latinizzazione riveduta della lingua coreana: \"Bom yeoreum gaeul gyeoul geurigo bom\") \u00e8 un film del 2003 diretto da Kim Ki-duk.\nIl film \u00e8 ambientato in un eremo buddhista al centro di un lago in una foresta incontaminata, e racconta la vita di un monaco buddhista attraverso le stagioni della sua vita: il regista interpreta l'uomo nell'ultima fase della vita.\nIn Italia \u00e8 uscito l'11 giugno 2004.\nTrama.\nIl film \u00e8 diviso in 5 segmenti (le cinque stagioni del titolo), e ogni segmento descrive una fase differente della vita di un monaco buddhista.\nPrimavera.\nLa storia comincia con la presenza di un anziano monaco e del suo giovanissimo discepolo e novizio, che vivono in un eremo galleggiante al centro di un laghetto. Il novizio \u00e8 il protagonista del film.\nDurante la \"primavera\" della sua esistenza, il giovane novizio scopre l'importanza e il rispetto della vita, grazie soprattutto alla rigida educazione impostagli dal suo maestro. Infatti questo, per punire il bambino per il suo atteggiamento violento e cinico nei confronti di alcuni animali del bosco, lo punisce infliggendogli la stessa pena. In questa parte del film, nell'eremo \u00e8 presente un cane.\nEstate.\nLa vita del giovane monaco, divenuto ormai un adolescente, viene stravolta dall'arrivo nell'eremo di una donna con sua figlia, anche lei adolescente, ma malata. Alla richiesta della madre, il vecchio monaco accondiscende a che la ragazza resti nel monastero per poter curare il suo male, anche se il maestro ritiene che il problema non sia fisico, bens\u00ec interiore.\nLa presenza della ragazza turba profondamente il giovane monaco, al punto che i due cederanno alle loro tentazioni, apparentemente all'insaputa del vecchio monaco. Il giovane monaco, innamorato della ragazza ormai guarita e partita per tornare nel mondo \"reale\", scapper\u00e0 dall'eremo per poterla raggiungere. In questa \"stagione\", nell'eremo \u00e8 presente un gallo.\nAutunno.\nIl vecchio monaco continua la sua vita solitaria nell'eremo e, per caso, scopre su una pagina di giornale che un trentenne \u00e8 in fuga dopo aver ucciso sua moglie per gelosia. Il fuggitivo \u00e8 proprio il giovane monaco, che si rifugia nell'eremo presso il suo maestro, e dove tenta anche il suicidio ma \u00e8 prontamente fermato dal vecchio. In questa parte del film, nell'eremo \u00e8 presente un gatto bianco. Per aiutare a ritrovare la pace interiore, il vecchio monaco assegna al giovane un lavoro di grande calma e meticolosit\u00e0: incidere nel legno del basamento del tempio l'intero testo cinese del Sutra del Cuore della Perfezione della Saggezza, che egli stesso dipinge sul legno usando la punta della coda del gatto come pennello. Intanto, per\u00f2, due poliziotti riescono a scovare il giovane omicida ma accettano, su richiesta del maestro, di portarlo via solo a lavoro concluso. L'indomani mattina il giovane termina il lavoro e parte con i due poliziotti.\nTempo dopo il monaco, sempre pi\u00f9 vecchio e debole, decide di mettere fine alla sua vita, consapevole di aver adempiuto al suo compito, dandosi fuoco su una pira funebre nella sua barca al centro del lago. Dalla barca esce un serpente, che entra nell'eremo.\nInverno.\nOrmai divenuto un uomo maturo, il discepolo del defunto maestro torna all'eremo, dove tutto \u00e8 ghiacciato per il freddo, con il serpente l\u00ec ad aspettare. Dopo aver scoperto la fine del proprio maestro, il monaco comincia ad esercitarsi nelle arti marziali. Ma la sua vita cambia allorquando una giovane donna lascer\u00e0 nel convento alle attenzioni del monaco, il suo piccolissimo figlio. Questa mentre cerca di allontanarsi nel cuore della notte, cade in un buco nel lago ghiacciato che il monaco aveva scavato in precedenza per estrarre l'acqua per bere e lavarsi, e finisce annegata. Il giorno successivo il monaco ritrova il suo cadavere, e reagisce legando al suo corpo la grande pietra circolare del monastero e si arrampica sulla sommit\u00e0 della montagna circostante pi\u00f9 elevata portando un'altra statua, che dispone l\u00ec, rivolta verso il lago.\n... e ancora primavera.\nIl ciclo della vita riprende: il monaco si prender\u00e0 cura del bambino, che intanto \u00e8 cresciuto, cos\u00ec come il vecchio defunto monaco aveva fatto tempo addietro con lui.\nStavolta nell'eremo \u00e8 presente una tartaruga.\nProduzione.\nKim Ki-duk ha detto del film: \"Ho voluto tracciare un ritratto delle gioie, delle rabbie, dei dolori e dei piaceri che segnano le nostre vite, attraverso quattro stagioni e attraverso la vita di un monaco che vive in un tempio nel lago di Jusan, circondato soltanto dalla natura.\"\nAmbientazione.\n\"L'eremo, che \u00e8 il luogo per \"Primavera, estate, autunno, inverno... e ancora primavera\" \u00e8 un set costruito artificialmente e fatto galleggiare sul lago di Jusanji nella Provincia Nord Kyungsang in Corea. Creato circa 200 anni fa, il lago di Jusanji \u00e8 un lago artificiale nelle cui acque si riflettono le montagne circostanti. Mantiene l'aura mistica di avere alberi di pi\u00f9 di centinaia di anni che continuano a crescere nelle sue acque. LJ Film \u00e8 stato in grado di ottenere il permesso di costruire il set dopo aver finalmente convinto il Ministero dell'Ambiente attraverso sei mesi di negoziati.\"\nIl monastero galleggiante \u00e8 stato costruito appositamente per il film, e il regista ha ottenuto il permesso dalle autorit\u00e0 di tenerlo l\u00ec per un anno intero. Le riprese hanno avuto luogo nel corso dello stesso anno, e sono durate 22 giorni in totale, dopo di che il set \u00e8 stato rimosso e distrutto. Infatti, il lago \u00e8 parte di un parco nazionale per cui nessun edificio \u00e8 consentito."}
{"id": "636138", "revid": "16066", "url": "https://it.wikipedia.org/wiki?curid=636138", "title": "Ossezia del nord-Alania", "text": ""}
{"id": "636139", "revid": "16066", "url": "https://it.wikipedia.org/wiki?curid=636139", "title": "Ossezia del Nord", "text": ""}
{"id": "636143", "revid": "716642", "url": "https://it.wikipedia.org/wiki?curid=636143", "title": "Brei\u00f0ablik K\u00f3pavogur", "text": "Il Brei\u00f0ablik K\u00f3pavogur, meglio noto come Brei\u00f0ablik, Breidablik o con l'acronimo UBK, \u00e8 una societ\u00e0 calcistica islandese con sede nella citt\u00e0 di K\u00f3pavogur. Trae il suo nome (che significa \"ampio splendore\") da quello della mitologica dimora di Baldr, divinit\u00e0 norrena.\nIl club fu fondato nel 1950 e, oltre al calcio, vanta squadre di atletica, karate, danza, sci, nuoto e pallamano. Attualmente, alla sua presidenza vi \u00e8 una donna, la parlamentare islandese Sigurr\u00f3s \u00deorgr\u00edmsd\u00f3ttir. Nei primi anni novanta del XX secolo ha avuto anche una sezione di football americano, che ha partecipato all'unica edizione del campionato islandese di questa disciplina. Questo club \u00e8 il punto di riferimento del calcio giovanile islandese.\nLa squadra di calcio femminile ha vinto nel 2005 campionato e coppa nazionale, aggiudicandosi anche vari tornei giovanili, mentre la squadra maschile milita nella massima serie islandese e vanta nel suo palmar\u00e8s una Coppa d'Islanda vinta nel 2009 e un titolo nazionale conquistato nel 2010. A queste si aggiunge nel 2013 la prima Coppa di Lega islandese.\nOrganico.\nRosa.\n\"Aggiornata al 1\u00ba febbraio 2019.\""}
{"id": "636146", "revid": "339392", "url": "https://it.wikipedia.org/wiki?curid=636146", "title": "Tolomeo (Trilogia di Bartimeus)", "text": ""}
{"id": "636150", "revid": "2091899", "url": "https://it.wikipedia.org/wiki?curid=636150", "title": "Intel i960", "text": "Intel i960 (o 80960) \u00e8 un microprocessore RISC diventato popolare all'inizio degli anni novanta come microcontrollore per applicazioni embedded insieme al suo diretto competitore AMD 29000. Nonostante il relativo successo a met\u00e0 degli anni novanta Intel dismise la linea dei processori i960. Il processore fu sostituito dallo StrongARM, un processore comprato da DEC insieme all'intera divisione di semiconduttori della societ\u00e0. Intel compr\u00f2 la divisione della DEC per porre fine ad una causa legale intentata da DEC verso Intel per violazione di brevetti.\nOrigine.\nIl progetto dell'i960 venne avviato come risposta al fallimento del processore Intel iAPX 432 sviluppato durante i primi anni ottanta. L'iAPX 432 era nato per gestire direttamente in hardware i linguaggi ad alto livello con protezione della memoria e del garbage collector come l'Ada o il Lisp. Il chip aveva un set di istruzioni molto complesso, era distribuito su pi\u00f9 chip ed aveva altre scelte di progetto discutibili che penalizzavano il processore rendendolo molto lento rispetto ai concorrenti dell'epoca.\nNel 1984 Intel e Siemens iniziarono un progetto congiunto chiamato BiiN per realizzare un'architettura per calcolatori ad alte prestazioni con supporto dei guasti e programmabile in Ada. Molti dei membri del progetto i432 furono coinvolti nel progetto sebbene il progettista capo fosse Glenford Myers proveniente dall'IBM. Il mercato di riferimento del progetto erano i sistemi che chiedevano elevate prestazioni ed affidabilit\u00e0 come le banche, le assicurazioni, le centrali nucleari, ecc. Il concetto di protezione della memoria presente nel progetto i432 influenz\u00f2 lo sviluppo del progetto BiiN.\nArchitettura.\nPer non replicare le scarse prestazioni del progetto i432 il set di istruzioni dell'i960 era di tipo RISC e la sua implementazione completa fu realizzata nell\"'i960MX\". Il sottosistema di memoria aveva una larghezza di 33 bit, 32 bit erano utilizzati per i dati, il bit rimanente indicava se la memoria era protetta. Per il resto il progetto seguiva il Berkeley RISC, da notare l'implementazione della register window, una tecnica per accelerare il cambio di contesto durante la chiamata delle funzioni. Il progetto di ricerca della Stanford University che port\u00f2 allo sviluppo dell'architettura MIPS invece prefer\u00ec lasciare il compito di ottimizzare le chiamate alle funzioni al compilatore. A differenza dell'Intel 80386 e di altre architetture a 32 bit l'i960 non segmentava la memoria ma utilizzava una gestione piatta. L'i960 inoltre anticipava i processori superscalari con le istruzioni che venivano inviate a pi\u00f9 unit\u00e0 di calcolo per ottenere un'esecuzione parallela\nVarianti dell'i960.\nIl primo i960 venne presentato nell'ottobre del 1985, venne inviato alla fonderia nello stesso mese e i primi esemplari furono operativi alla fine dell'85. Il progetto BiiN intanto veniva abbandonato e il 960MX si trov\u00f2 senza un vero mercato di riferimento. Myers cerc\u00f2 di salvare il progetto progettando alcuni sistemi che potessero utilizzare il processore e le idee del progetto BiiN. Myers cerc\u00f2 di convincere i manager Intel a vendere i960 come (allora conosciuto come \"P7\") processore generico come i processori Intel 80286 e Intel 80386 (80386 venne presentato lo stesso mese dell'i960) ma rivolto all'emergente mercato dei processori RISC per sistemi Unix. Ci furono anche contatti con Steve Jobs per l'utilizzo del processore nei sistemi NeXT. I concorrenti Intel non si trovavano solo nel mercato x86 ma anche nel mercato RISC con la stessa Intel che si faceva concorrenza da sola con il processore RISC Intel i860.\nMyers non riusc\u00ec a convincere i manager Intel a spingere il processore per il mercato dei processori generici per sistemi Unix, ma il chip trov\u00f2 una sua applicazione nei primi sistemi ad alte prestazioni a 32 bit per applicazioni embedded. L'architettura di memoria protetta del sistema BiiN venne considerata riservata e non venne menzionata nei documenti tecnici. Questo spinse molta gente a domandarsi come mai il processore i960MC fosse cos\u00ec grande e come mai avesse cos\u00ec tanti piedini non collegati. La versione senza il gestore della memoria o l'unit\u00e0 in virgola mobile venne chiamata i960KA mentre la versione con l'unit\u00e0 in virgola mobile venne chiamata i960KB. In realt\u00e0 le versioni internamente erano identiche, variava solamente la denominazione del processore.\nIl completo i960MX non venne mai messo in vendita tranne che per il mercato militare mentre i960MC venne utilizzato nei sistemi embedded ad alte prestazioni mentre l960KA venne utilizzato nelle stampanti laser a basso costo, nei terminali grafici e in alcuni sistemi embedded. Il relativo successo del progetto spinse i progettisti a realizzare delle versioni successive dove il complesso gestore della memoria venne eliminato.\nL'i960CA venne presentato nel luglio 1989 e fu la prima implementazione pienamente RISC dell'architettura i960. Questa versione era dotata di un nuovo core superscalare RISC e aggiunse un inusuale cache nel chip indirizzabile direttamente dal processore. Il processore mancava di MMU e FPU dato che era progettato per applicazioni embedded. L'i960CA viene considerato il primo processore superscalare RISC su singolo chip. La serie C includeva una sola ALU ma poteva eseguire un'istruzione aritmetica mentre analizzava un salto o un riferimento in memoria. Quindi sotto alcune condizioni il processore poteva eseguire due istruzioni. La prima versione funzionava a 33\u00a0MHz ma Intel promise una versione a 66\u00a0MHz. La microarchitettura dell'i960CA venne progettata nel 1987-1988 e formalmente annunciata il 12 settembre 1989. Il successivo \"i960CF\" incluse una FPU ma continu\u00f2 a omettere la MMU.\nDismissione.\nIntel cerc\u00f2 di sostenere il mercato dell'i960 tramite lo standard I2O per l'interfacciamento con i dispositivi esterni ma l'operazione non ebbe successo. A met\u00e0 degli anni novanta il rapporto prezzo/prestazioni dell'i960 era calato per via dell'agguerrita concorrenza dei nuovi processori. Inoltre Intel non rilasci\u00f2 mai una versione a basso consumo per i dispositivi portatili.\nNel 1990 il team del progetto i960 vennero dirottati verso il secondo team che lavorava parallelamente al progetto P6 che in seguito avrebbe portato al progetto del Pentium Pro. Il progetto i960 venne dato in gestione a un piccolo team che ne seguiva le ultime versioni, mentre il progetto veniva abbandonato. Tuttavia il radar multimodale dell'aereo da combattimento indiano HAL Tejas si dice che utilizzi l'i960."}
{"id": "636153", "revid": "767487", "url": "https://it.wikipedia.org/wiki?curid=636153", "title": "Miami Vice (film)", "text": "Miami Vice \u00e8 un film del 2006 diretto da Michael Mann, basato sulla famosa serie omonima di Anthony Yerkovich, degli anni ottanta, di cui il regista era stato produttore esecutivo.\nIl film \u00e8 uscito il 28 luglio 2006 negli Stati Uniti e il 6 ottobre dello stesso anno in Italia.\nTrama.\nMentre lavorano a un'operazione sotto copertura di prostitute in un nightclub per arrestare un protettore di nome Neptune, i detective della polizia di Miami-Dade James \"Sonny\" Crockett e Ricardo \"Rico\" Tubbs ricevono una telefonata frenetica dal loro ex informatore Alonzo Stevens. Stevens rivela che sta lasciando la citt\u00e0 e, credendo che sua moglie Leonetta sia in pericolo immediato, chiede a Rico di controllarla. Crockett scopre che Stevens stava lavorando come informatore per l'FBI ma \u00e8 stato compromesso.\nCrockett e Tubbs contattano rapidamente l'agente speciale dell'FBI in carica John Fujima e lo avvertono della sicurezza di Stevens. Rintracciando Stevens attraverso un veicolo transponder e la sorveglianza aerea, Crockett e Tubbs lo fermano lungo la I-95. Stevens rivela che un cartello colombiano si era accorto che dei russi sotto copertura, ora morti, stavano lavorando con l'FBI, e aveva minacciato di uccidere Leonetta tramite una collana bomba C-4 se non avesse confessato. Rico, venendo a conoscenza della morte di Leonetta per telefono, dice ad Alonzo che non deve tornare a casa. Sentendo questo, Stevens addolorato si suicida camminando davanti a un semirimorchio in arrivo.\nIn viaggio verso la scena del delitto, Sonny e Rico ricevono una chiamata dal tenente Martin Castillo e gli viene ordinato di stare alla larga. Dice loro di incontrarlo in centro, dove vengono presentati di persona a John Fujima, capo della Task Force congiunta interagenzia della Florida tra l'FBI, la DEA e l'ICE. Crockett e Tubbs rimproverano Fujima per gli errori commessi e chiedono perch\u00e9 l'MDPD non fosse coinvolto. Fujima rivela che il gruppo colombiano che fa parte dell'AUC \u00e8 molto sofisticato e gestito da Jos\u00e9 Yero, inizialmente ritenuto il capo del cartello. Fujima arruola Crockett e Tubbs, rendendoli deputati della Task Force antidroga per la criminalit\u00e0 organizzata, per aiutarli, e continuano le indagini esaminando le barche veloci provenienti dai Caraibi, consegnando carichi di stupefacenti dai colombiani. Quindi usano i loro contatti informatori di Miami per organizzare un incontro e un saluto con il cartello.\nFingendosi contrabbandieri di droga, Sonny e Rico offrono i loro servizi a Yero, l'uomo della sicurezza e dell'intelligence del cartello. Dopo un incontro ad alta tensione, passano lo screening e vengono presentati ad Arc\u00e1ngel de Jes\u00fas Montoya, boss del traffico di droga transnazionale. Nel corso della loro indagine, Crockett e Tubbs scoprono che il cartello sta usando la Fratellanza ariana per distribuire droga e sta fornendo loro armi all'avanguardia che avevano usato per uccidere gli infiltrati russi. Nel frattempo, Crockett cerca di raccogliere ulteriori prove dal consigliere finanziario e amante di Montoya, Isabella, ma finisce per iniziare una relazione segreta durante un viaggio con lei in motoscafo a Cuba. Tubbs inizia a temere per la sicurezza della squadra con l'avventura di Crockett. Queste paure si realizzano presto quando Trudy, l'agente dell'intelligence dell'unit\u00e0 e fidanzata di Rico, viene rapita dalla Fratellanza Ariana per ordine di Yero, che non si \u00e8 mai fidato di Crockett e Tubbs. La Fratellanza Ariana chiede a Crockett e Tubbs di consegnare direttamente loro il carico del cartello. Con l'aiuto del tenente Castillo, l'unit\u00e0 triangola la posizione di Trudy in una casa mobile in un parcheggio per roulotte ed esegue un salvataggio ma \u00e8 gravemente ferita quando Tubbs non riesce a evacuarla prima che una bomba venga fatta esplodere a distanza da Yero. Poco dopo, Yero rivela il tradimento di Isabella a Montoya e la cattura. Nella resa dei conti, Crockett e Tubbs affrontano Yero, i suoi uomini e la Fratellanza Ariana al porto di Miami.\nDurante lo scontro a fuoco, Crockett inizia a chiamare i rinforzi. Quando Isabella vede il suo scudo e la radio della polizia, si rende conto che \u00e8 un poliziotto. Tradita, Isabella lotta con Crockett finch\u00e9 lui non la sottomette. Tubbs spara a Yero mentre tenta di sparare per mettersi in salvo. Dopo lo scontro a fuoco, Crockett porta Isabella in un rifugio della polizia e insiste che dovr\u00e0 andarsene senza di lui. Isabella gli dice che \"il tempo \u00e8 fortuna\", sperando che l'avventura possa continuare, ma lui le dice che \"il tempo \u00e8 scaduto\".\nCrockett fa in modo che Isabella lasci il paese e torni a casa a Cuba, evitando cos\u00ec l'arresto. Nel frattempo, Tubbs sta tenendo d'occhio Trudy in ospedale mentre inizia a risvegliarsi dal coma.\nProduzione.\nIl film \u00e8 stato girato in varie parti del mondo:\nColonna sonora.\nCome quasi tutti i film di Mann e come il precedente \"Collateral\", anche \"Miami Vice\" contiene una vasta gamma di canzoni di varia matrice. \"In The Air Tonight\", il brano musicale che apre l'album discografico del film, \u00e8 una rivisitazione di un pezzo di Phil Collins da parte dei Nonpoint (una band nu metal di Miami). Gli addetti alla colonna sonora sono John Murphy, King Britt e Klaus Badelt, ma vi si trovano anche: Moby con due canzoni dalla sua discografia, una dalle tonalit\u00e0 techno (\"Anthem\") e l'altra dalle tonalit\u00e0 malinconiche (\"One Of These Mornings\"); Felix da Housecat con il remix di un pezzo di Nina Simone (\"Sinnerman\"); gli scozzesi Mogwai con due canzoni rock strumentali; i Goldfrapp con la sensuale canzone \"Strict Machine\"; ed infine i ritmi latini delle canzoni di Emilio Estefan e di Manzanita.\nIl brano che apre il film e che accompagna i trailer, \"Numb/Encore\" dei Linkin Park assieme al rapper Jay-Z, non \u00e8 incluso invece fra le 17 tracce della colonna sonora; stessa cosa accade per \"Wide Awake\" e \"Shape of Things to Come\" degli Audioslave, nonostante siano presenti nel film.\nLa colonna sonora del film \u00e8 racchiusa in un CD pubblicato il 6 ottobre 2006 dall'etichetta Atlantic Records."}
{"id": "636154", "revid": "287204", "url": "https://it.wikipedia.org/wiki?curid=636154", "title": "Rene Schneider", "text": ""}
{"id": "636157", "revid": "168123", "url": "https://it.wikipedia.org/wiki?curid=636157", "title": "Il Cittadino (quotidiano di Lodi)", "text": "Il Cittadino \u2013 Quotidiano del Lodigiano e del Sudmilano \u00e8 un quotidiano di ispirazione cattolica, il pi\u00f9 diffuso nel Lodigiano e nel Basso Milanese.\nNacque nel 1890 come settimanale dei cattolici di Lodi e provincia (il cui primo direttore fu il giovane sacerdote Luigi Alemanni) per diventare, nel 1989, giornale quotidiano di sei numeri settimanali. \u00c8 diretto dal giornalista Lorenzo Rinaldi.\nFinanziamenti pubblici.\nNel 2010 ha incassato \u20ac 2.530.638,81 di finanziamenti pubblici per l'anno 2009."}
{"id": "636165", "revid": "228587", "url": "https://it.wikipedia.org/wiki?curid=636165", "title": "Il cittadino", "text": ""}
{"id": "636169", "revid": "1543377", "url": "https://it.wikipedia.org/wiki?curid=636169", "title": "Intel iAPX 432", "text": "L'Intel iAPX 432 fu il primo microprocessore a 32 bit prodotto da Intel. Il processore venne presentato nel 1981 ed era distribuito su tre integrati. L'iAPX 432 era il progetto che secondo Intel avrebbe dovuto guidare il mercato durante gli anni ottanta, il processore supportava nativamente il multitasking e la gestione della memoria protetta, caratteristiche importanti per il mercato dei server e dei micromainframe.\nI moderni sistemi operativi implementano queste caratteristiche tramite l'utilizzo di molto codice e di processori ordinari. Il 432 invece integrava direttamente queste caratteristiche ma il progetto era estremamente complesso rispetto ai processori dell'epoca. La complessit\u00e0 del progetto imped\u00ec agli ingegneri Intel di creare una implementazione efficiente con le tecnologie dell'epoca e quindi il processore risult\u00f2 essere molto lento e il progetto di sostituire l'architettura x86 con l'architettura dell'iAPX 432 fall\u00ec miseramente.\niAPX \u00e8 l'acronimo di intel Advanced Processor architecture, la X deriva dalla lettera greca chi.\nStoria.\nSviluppo.\nIl progetto 432 inizi\u00f2 nel 1975 con il nome in codice 8800, il seguito logico dei precedenti progetti 8008 e 8080. Il progetto era puramente a 32 bit e doveva essere la punta di diamante di Intel negli anni 80. Ma il progetto era eccessivamente ambizioso per le potenzialit\u00e0 tecniche dell'epoca e il processore fu diviso su pi\u00f9 integrati.\nIl nucleo del progetto erano i due integrati che formavano il General Data Processor (GDP). Il GDP era diviso in due integrati, il primo (il 43201) caricava e decodificava le istruzioni, il secondo (il 43202) eseguiva le istruzioni. Molti sistemi includevano un terzo integrato (il 43203) che si occupava dell'I/O. I due integrati del GDP complessivamente occupavano 97.000 transistor e quindi ogni integrato aveva circa 49.000 transistor. I due integrati erano molto grandi per l'epoca, basta pensare che il Motorola 68000 presentato nel 1979 aveva circa 68.000 transistor.\nNel 1983 Intel rilasci\u00f2 due integrati addizionali per creale la iAPX Interconnect Architecture, il 43204 Bus Interface Unit (BIU) e il 43205 Memory Control Unit (MCU). Questi integrati permettevano la realizzazioni di sistemi con 63 processori.\nErrori di progetto.\nMolte caratteristiche del progetto iAPX 432 portarono il processore a essere molto pi\u00f9 lento di quanto gli ingegneri si aspettassero inizialmente. L'implementazione del GDP su due chip limit\u00f2 la velocit\u00e0 di collegamento del processore alla velocit\u00e0 della scheda madre, sebbene questo fosse un problema minore sicuramente rallent\u00f2 il processore. La mancanza di una cache e di un buon numero di registri invece incise molto pesantemente sulle prestazioni. Il set di istruzioni inoltre era molto complesso e la decisione di utilizzare dei codici di lunghezza variabile per memorizzare le istruzioni rallent\u00f2 l'unit\u00e0 di decodifica e la rese pi\u00f9 costosa. Si ricordi che a quei tempi vi erano gi\u00e0 studi sui codici di lunghezza fissa e sui miglioramenti di prestazioni che questi apportavano. Inoltre il bus BIU era progettato per gestire i guasti e quindi aveva circuiti aggiuntivi per gestire i guasti che ne complicavano lo sviluppo, ne innalzavano i costi e facevano stare per il 40% del tempo il bus in stato di attesa.\nStudi successivi evidenziarono inoltre che i compilatori tendevano ad utilizzare con troppa disinvoltura istruzioni generali ad alto costo invece di utilizzare istruzioni pi\u00f9 specifiche per il problema e pi\u00f9 veloci. Per esempio i432 disponeva di un'istruzione di chiamata inter-modulo tra procedure molto costosa in termini di tempo macchina che i compilatori utilizzavano in ogni chiamata invece di utilizzare i salti e le istruzioni di link che sono molto pi\u00f9 veloci da eseguire. Un'altra istruzione molto lenta controllava la memoria protetta e i compilatori la utilizzavano per gestire ogni singola variabile del sistema quando in realt\u00e0 quell'istruzione serviva per proteggere i singoli programmi da errate scritture di altri programmi. Le variabili essendo all'interno del programma che le possedeva non avevano bisogno di effettuare controlli alla memoria protetta. Inoltre spesso il compilare passava i valori per copia invece che per riferimento generando delle continue copie degli elementi in memoria che rallentavano inutilmente il sistema.\nImpatto del progetto sulla ricerca.\nIl fallimento del progetto 432 fece concludere alla maggior parte dei progettisti che gestire a livello di microprocessore i linguaggi ad oggetti portava a un progetto lento e spesso il 432 veniva portato come contro esempio dai fautori del progetto RISC. Tuttavia anche senza supporto dei linguaggi ad oggetti il progetto 432 sarebbe stato inevitabilmente lento per via di un progetto discutibile. Dopo il progetto 432 nessuno cerc\u00f2 pi\u00f9 di realizzare un processore con supporto dei linguaggio ad oggetti sebbene l'INMOS Transputer fornisse un supporto simile e fosse molto veloce.\nIntel spese molti soldi, tempo e ingegneri esperti nello sviluppo del 432 e quindi era restia ad abbandonare totalmente il progetto dopo il primo fallimento. Un nuovo progettista capo, Glenford Myers partendo dal progetto 432 e tramite una collaborazione Intel/Siemens cre\u00f2 un nuovo processore chiamato i960 e una nuova architettura chiamata BiiN. Il processore non ebbe successo iniziale ma in seguito riscosse un discreto successo come processore per applicazioni embedded. Il processore i960 poteva gestire la memoria protetta ma questa caratteristica era disponibile solo per la versione militare.\nArchitettura.\nGestione degli oggetti in memoria.\nL'iAPX 432 gestiva a livello hardware il supporto per i linguaggio di programmazione orientati agli oggetti. Il processore utilizzava la memoria segmentata e poteva gestire fino a 224 segmenti di 64\u00a0Kilobyte ognuno e forniva un indirizzamento virtuale di 240 byte. Lo spazio fisico indirizzabile era di 224 byte (16\u00a0Megabyte).\nI programmi non possono accedere direttamente ai dati o alle istruzioni, i programmi per accedere alla memoria devono specificare il segmento e lo spiazzamento. I segmenti sono collegati alla memoria fisica tramite una tabella chiamata Access Descriptors (AD) che contiene un indice degli oggetti allocati e una tabella che specifica i diritti di accesso degli oggetti. La tabella permette di distinguere tra dati e oggetti e il processore impedisce ai programmi di utilizzare dati come oggetti o viceversa.\nLa definizione a livello di sistema degli oggetti permette di definire un singolo blocco per l'oggetto o un blocco per l'oggetto e un blocco per i dati. Ogni oggetto ha un campo che ne specifica il tipo e che viene controllato dal microcodice in modo da evitare che un oggetto possa essere utilizzato da un oggetto di un altro tipo. I programmatori possono creare nuovi oggetti che sfrutteranno le potenzialit\u00e0 di controllo dei tipi offerte dal processore.\nNella prima versione dell'architettura iAPX 432 gli oggetti erano formati da un segmento contenente l'oggetto vero e proprio e un segmento opzionale (dipende dal tipo di oggetto) contenente i dati specificato dall'access descriptor.\nLa terza versione dell'architettura riun\u00ec gli oggetti e i dati (fino a una dimensione di 128 KB) in un singolo segmento. La parte alta conteneva l'oggetto mentre la parte bassa conteneva i dati, questo stratagemma riduceva significativamente gli accessi alla memoria e raddoppiava lo spazio virtuale disponibile.\nDeallocazione della memoria.\nI programmi non potevano richiedere esplicitamente la deallocazione degli oggetti non utilizzati dato che non esistevano istruzioni per farlo. Il processore implementava un algoritmo che in parallelo analizzava gli oggetti e li segnalava come utilizzati o meno. Il processore provvedeva alla loro rimozione quando non erano utilizzati.\nMultitasking e comunicazione tra processi.\nIl microcodice includeva istruzioni per la gestione del multitasking, il processore rappresentava i processi in memoria come oggetti. Anche le porte di comunicazione tra i processi erano degli oggetti. Ogni processo era dotato di una porta di comunicazione e quando il processo \u00e8 in idle invia un messaggio tramite la sua porta. Quando un processo termina il suo quanto di tempo il processore lo rimette in coda e invia un messaggio ad un nuovo processo per attivarlo.\nLa comunicazione tra processi \u00e8 ottenuta tramite le porte di comunicazione. Le porte di comunicazione sono sostanzialmente delle porte FIFO che mettono in coda i messaggi ricevuti dal processo mentre il processo li elabora. Alcune istruzioni sono bloccanti per il processo mentre altre sono progettate per essere non bloccanti.\nUno degli aspetti eleganti dell'architettura iAPX 432 \u00e8 che le porte di comunicazioni unificano il concetto di comunicazione interprocesso e di messaggi di sistema. Questo semplifica la gestione dei processi e la loro implementazione.\nMultiprocesso.\nL'iAPX 432 ha una gestione hardware del multiprocesso, il processore \u00e8 in grado di gestire fino a 64 processori (combinazioni di GDP e IP). Normalmente tutti i GDP condividono il lavoro comune tramite un sistema di comunicazione basato su porte sebbene fosse possibile assegnare a dei processori specifici compiti. Con un adeguato hardware i processori potevano essere aggiunti o rimossi mentre il sistema era in esecuzione.\nTolleranza ai guasti.\nFin dall'inizio i processori della serie iAPX 432 inclusero il supporto per la tolleranza ai guasti detta anche \"Functional Redundancy Checking\" (FRC). Tutti gli integrati della famiglia 432 potevano essere configurati per funzionare in modo ridondante. Il primo componente funzionava in modalit\u00e0 \"master\" mentre il secondo integrato funzionava in modalit\u00e0 \"check\". Il secondo integrato eseguiva le stesse istruzioni del master e verificava se i risultati coincidevano.\nPer avere la piena tolleranza ai guasti il sistema non deve solo rilevare un guasto ma deve poter anche recuperare le situazioni di errore. Questo si pu\u00f2 ottenere collegando due moduli ridondanti e ottenendo la configurazione \"Quad Modular Redundancy\" (QMR). In una configurazione QMR il primo modulo FRC lavora come primario mente il secondo lavora in modalit\u00e0 ombra. I moduli FRC si alternano nello svolgimento delle elaborazioni. Nel caso di rilevamento di un guasto il modulo viene disabilitato e il modulo gemello lo sostituisce. In questo caso il gestore del sistema pu\u00f2 decidere di lasciare il modulo senza tolleranza e continuare le elaborazioni, pu\u00f2 attivare delle unit\u00e0 di riserva o pu\u00f2 disabilitare il modulo e ripartire il lavoro in modo da ottenere una degradazione controllata della prestazioni.\nI/O.\nL'integrato 43203 Interface Processor (IP) permetteva a un processore convenzionale di venir connesso all'Attached Processor (AP) di un sistema iAPX 432. L'AP \u00e8 un controller intelligente di I/O della memoria. L'IP permetteva l'accesso agli oggetti memorizzati nel sistema iAPX 432 e permette la loro modifica.\nL'IP inoltre offre una modalit\u00e0 speciale di accesso alla memoria che elimina le restrizioni e permette un accesso completo alla memoria. Questa modalit\u00e0 \u00e8 stata prevista principalmente per fornire supporto durante l'avvio del sistema o durante le operazioni di debug."}
{"id": "636170", "revid": "701138", "url": "https://it.wikipedia.org/wiki?curid=636170", "title": "Paola Barbato", "text": "Fa parte dello staff di sceneggiatori del fumetto italiano \"Dylan Dog\" edito dalla Sergio Bonelli Editore.\nBiografia.\nL'esordio su Dylan Dog avvenne con una sua storia pubblicata sull'albetto allegato allo Speciale Dylan Dog n. 12, mentre la sua collaborazione alla serie regolare ebbe inizio nel 1999 (albo n. 157, \"Il sonno della ragione\"). .\nNel 2003, insieme a Tiziano Sclavi, ha riscritto e adattato il racconto \"Ghor\" per la raccolta\" In fondo al nero\" di Urania Mondadori.\nNel 2004 ha pubblicato il racconto \"Bi\" nella raccolta \"Le ragazze con la pistola\" della Dario Flaccovio Editore.\nHa scritto tre romanzi thriller per la Rizzoli: nel 2006 \"Bilico\", nell'aprile del 2008 \"Mani nude\", che ha vinto l'edizione 2008 del Premio Scerbanenco, nel 2010 \"Il filo rosso\".\nNel 2007 ha pubblicato il racconto \"La mungitura \"per la raccolta \"Incubi \"di Baldini Castoldi Dalai Editore.\nIl 25 ottobre 2008 \u00e8 uscito per la Sergio Bonelli Editore, nella collana Romanzi a fumetti Bonelli, \"Sighma\", disegnato da Stefano Casini. Ha co-sceneggiato per la Filmmaster la fiction \"Nel nome del male\" con Fabrizio Bentivoglio, trasmessa da Sky nel giugno 2009.\nNel 2011 con l'ausilio di alcuni disegnatori esordienti (ai quali si aggiungeranno in seguito anche nomi pi\u00f9 affermati) realizza il fumetto online Davvero, primo esperimento italiano di fumetto in stile shojo-manga.\nNel 2012 scrive la sceneggiatura del primo numero della nuova serie della Bonelli \"Le storie\", dal titolo \"Il Boia di Parigi\".\nNello stesso anno esordisce anche la serie mensile Davvero, edita dalla Star Comics, edizione cartacea rivista e ridisegnata del fumetto precedentemente pubblicato online.\nNel 2013 ha scritto il racconto \"Amorino\" per la raccolta \"Eros in giallo\" delle edizioni ES.\nNel 2015 pubblica l'ebook \"Intermittenze - racconti e brevistorie,\" che raccoglie gli scritti che le valsero la chiamata nella Sergio Bonelli Editore.\nNel 2016 scrive la sceneggiatura per un episodio breve di Black Death edito da Inkiostro Edizioni.\nNel 2017 pubblica per Piemme il romanzo \"Non ti faccio niente\".\nNel 2018, sempre per Piemme pubblica il romanzo \"Io so chi sei\", che apre un trittico di storie che si completa con \"Zoo\" (2019) e \"Vengo a Prenderti\" (2020)\nNel 2019, ancora per Piemme pubblica il romanzo per ragazzi \"Il Ritornante\".\nNel 2020, esce su testi suoi e del suo compagno Matteo Bussola, il numero Zero della serie Bacteria, per Star Comics \nOltre ad essere una scrittrice, Paola Barbato si occupa anche di attivit\u00e0 sociale, come presidente dell'Associazione \"Mauro Emolo\" ONLUS che si occupa di persone affette da una malattia genetica neurodegenerativa chiamata Corea di Huntington.\nVita privata.\nIl suo compagno \u00e8 il fumettista, scrittore e conduttore radiofonico italiano Matteo Bussola da cui ha avuto tre figlie: Virginia, Ginevra e Melania.\nOpere.\nDavvero.\ndavvero.org\nDylan Dog.\n\"Albi della serie regolare\"\nRiconoscimenti.\nPremio Scerbanenco nell'aprile del 2008 con il romanzo \"Mani nude\"\nGran Guinigi nel 2013 in qualit\u00e0 di miglior sceneggiatrice dell'anno.\nGran Guinigi nel 2017 con Corrado Roi per Ut (miglior serie)."}
{"id": "636171", "revid": "123123619", "url": "https://it.wikipedia.org/wiki?curid=636171", "title": "Yayi Boni", "text": "Biografia.\nBoni nacque a Tchaourou, nel dipartimento di Borgou nel Benin settentrionale, che allora era una colonia francese chiamata Dahomey. Studi\u00f2 nel capoluogo regionale, Parakou, ed in seguito studi\u00f2 economia all'Universit\u00e0 nazionale del Benin. Studi\u00f2 finanza all'Universit\u00e0 Cheikh Anta Diop di Dakar, in Senegal ed in seguito economia e politica all'Universit\u00e0 di Orl\u00e9ans in Francia ed all'Universit\u00e0 di Parigi, dove ottenne un dottorato in economia nel 1976.\nDal 1980 al 1988 Boni lavor\u00f2 per la Banca Centrale degli Stati dell'Africa Occidentale (BCEAO), basata a Dakar, diventandone Vice Direttore. Nel 1988 divenne Vice Direttore per lo Sviluppo Professionale al \"Centre Ouest Africain de Formation et d'Etudes Bancaires\" (COFEB), anch'esso a Dakar. Dal 1992 al 1994 lavor\u00f2 nell'ufficio del Presidente del Benin, Nic\u00e9phore Soglo, responsabile della politica monetaria e bancaria. Nel 1994 fu nominato Presidente della Banque Ouest Africaine de D\u00e9veloppement (BOAD). Grazie al suo lavoro per lo sviluppo dell'Africa occidentale fu nominato Cavaliere dell'Ordine Nazionale al Merito della Repubblica Francese.\n\u00c8 divenuto Presidente dopo aver vinto le elezioni presidenziali del 2006: Boni ha ottenuto il 32% dei voti al primo turno e il 75% al ballottaggio, sconfiggendo Adrien Houngb\u00e9dji del Partito per il Rinnovamento Democratico. Si \u00e8 confermato Presidente alle successive elezioni presidenziali del 2011, quando ha ottenuto al primo turno il 53,1% dei voti contro il 35,6% di Houngb\u00e9dji.\nNel settembre 2021, Patrice Talon e Thomas Boni Yayi, alleati politici divenuti nemici intimi, si sono incontrati al Marina Palace di Cotonou. Durante questo t\u00eate-\u00e0-t\u00eate, Thomas Boni Yayi ha presentato a Patrice Talon una serie di proposte e richieste, relative in particolare al rilascio dei \u201cdetenuti politici\u201d.\nOnorificenze.\nOnorificenze beninesi.\nPersonalmente \u00e8 stato insignito dei titoli di:"}
{"id": "636177", "revid": "834", "url": "https://it.wikipedia.org/wiki?curid=636177", "title": "Esb", "text": ""}
{"id": "636188", "revid": "1874410", "url": "https://it.wikipedia.org/wiki?curid=636188", "title": "Columbus Day", "text": "Il Giorno di Colombo (Columbus Day in inglese) \u00e8 una ricorrenza celebrata negli Stati Uniti per commemorare il giorno dell'arrivo di Cristoforo Colombo nel Nuovo Mondo, il 12 ottobre 1492. \n\u00c8 stato celebrato per la prima volta da italiani a San Francisco nel 1869, seguendo le celebrazioni italiane di New York.\nIl primo Stato a riconoscere ufficialmente la ricorrenza fu il Colorado nel 1905 e nel 1937, su impulso dei Cavalieri di Colombo (un'associazione cattolica che aveva adottato il nome del grande viaggiatore). Il presidente Franklin Delano Roosevelt stabil\u00ec che il Giorno di Colombo diventasse festa nazionale in tutti gli Stati Uniti d'America. A partire dal 1971 il giorno in cui cade questa ricorrenza \u00e8 fissato per il secondo luned\u00ec del mese di ottobre, lo stesso giorno in cui nel vicino Canada si celebra invece il Giorno del Ringraziamento.\nGli italoamericani sentono molto questa festivit\u00e0 e sono particolarmente orgogliosi del fatto che sia stato Cristoforo Colombo, un navigatore italiano, il primo europeo a scoprire il continente americano. Negli Stati Uniti il Giorno di Colombo le banche, uffici postali e uffici federali sono chiusi, cos\u00ec come gli uffici dell'ambasciata italiana a Washington D.C. e tutti i vari consolati italiani che si trovano nel Paese. L'Empire State Building di New York da vari anni usa accendere le sue luci, riproducendo cos\u00ec il tricolore italiano.\nCritiche.\nNegli ultimi anni sono state mosse diverse critiche a tale ricorrenza, legate al fatto che l'arrivo di Colombo nel nuovo continente avrebbe dato inizio allo sterminio delle popolazioni indigene. Alcune citt\u00e0 hanno infatti annullato la festivit\u00e0, talvolta sostituita con una giornata per commemorare, appunto, le popolazioni indigene. Una esternazione di tali critiche \u00e8 rappresentata anche da atti di vandalismo verso monumenti rappresentanti simboli o personaggi legati alla cultura italo-americana o lo stesso Cristoforo Colombo."}
{"id": "636189", "revid": "1543377", "url": "https://it.wikipedia.org/wiki?curid=636189", "title": "Tempio di Apollo (Siracusa)", "text": "Il tempio di Apollo (\"Apoll\u00f3nion\") \u00e8 uno dei pi\u00f9 importanti monumenti di Ortigia, antistante alla piazza Pancali a Siracusa. \u00c8 certamente il pi\u00f9 antico tempio dorico dell'Occidente greco.\nStoria.\nEsso \u00e8 databile all'inizio del VI secolo a.C. ed \u00e8 quindi il tempio dorico pi\u00f9 antico della Sicilia o quanto meno il primo corrispondente al modello che si andava affermando in tutto il mondo ellenico di tempio periptero con colonne di pietra.\nIl tempio sub\u00ec diverse trasformazioni: fu chiesa bizantina, di cui si conserva la scalinata frontale e tracce di una porta mediana, e poi divenne moschea islamica (di cui si conserva un'iscrizione araba sulla parete superstite, forse parte del \"mihrab\"). Successivamente si sovrappose agli edifici precedenti la chiesa normanna del Salvatore che venne poi inglobata in una cinquecentesca caserma spagnola e in edifici privati, rimanendo comunque visibili alcuni elementi architettonici. \u00c8 nota la descrizione del viaggiatore Dominique Vivant Denon che per poter vedere una parte del tempio si dovette rivolgere ad un privato e accedere all'interno dell'abitazione:\nTali successive sovrapposizioni danneggiarono gravemente l'edificio che fu riscoperto intorno al 1860 all'interno della caserma. Nei primi anni del novecento l'area su cui sorge il tempio venne liberata dalle abitazioni e resa visibile com'\u00e8 oggi.\nDescrizione.\nIl tempio misura allo stilobate 55,36 x 21.47 metri, con una disposizione di 6 x 17 colonne di proporzione piuttosto tozza. Rappresenta forse il primo esempio, nell'occidente greco, del momento di passaggio tra il tempio a struttura lignea e quello completamente lapideo, con fronte esastilo ed un colonnato continuo lungo il perimetro che circonda il pronao e la cella divisa in tre navate con due colonnati interni, pi\u00f9 snelli, posti a sostegno di una copertura a struttura lignea di difficile ricostruzione. Sul retro della cella si trovava un vano chiuso (\"adyton\") tipico dei templi sicelioti.\nL'impresa di costruire un edificio con 46 colonne monolitiche, trasportate probabilmente via mare, dovette sembrare eccezionale agli stessi costruttori, vista l'insolita presenza sull'ultimo gradino del lato E (all'opposto di dove il tempio si mostra) di un'iscrizione dedicata ad Apollo in cui il committente (o l'architetto), celebra l'impresa edificatoria, con un'enfasi che tradisce il carattere pionieristico della costruzione. L'altra particolarit\u00e0 \u00e8 che nessun tempio greco riporta firme o dediche, divenendo tale iscrizione un \"unicum\" nella sua tipologia:\nI resti permettono di ricostruire l'aspetto originario del tempio che appartiene al periodo protodorico e presenta incertezze costruttive e stilistiche come l'eccessiva vicinanza delle colonne poste sui lati, le variazioni dell'intercolumnio, l'indifferenza alla corrispondenza tra triglifi e colonne ed aspetti arcaici come la forma planimetrica molto allungata. L'architrave risulta insolitamente alto, anche se alleggerito posteriormente formando una sezione a L.\nNon mancano aspetti assolutamente sperimentali come l'importanza dedicata al fronte orientale con doppio colonnato ed intercolumnio centrale pi\u00f9 ampio e pi\u00f9 in generale la ricerca pi\u00f9 di un'enfasi rappresentativa che di un'armonia proporzionale.\nLa pionieristica costruzione fu un modello per l'affermarsi del tempio dorico periptero in Sicilia, rappresentando una sorta di prototipo locale che affiancava aspetti legati a modelli della madrepatria con altri peculiari che si affermeranno solo in Magna Grecia come la presenza dell'adyton, probabile sede dell'immagine sacra e centro compositivo dell'intera costruzione.\nTerrecotte provenienti da elementi architettonici sono conservate al Museo Archeologico Regionale \u201cPaolo Orsi\u201d di Siracusa, tra cui frammenti del \"sima\", e di \"acroteri\" ed alcune tegole di copertura, probabilmente tra le prime prodotte in Sicilia."}
{"id": "636193", "revid": "78273", "url": "https://it.wikipedia.org/wiki?curid=636193", "title": "Giorno di Colombo", "text": ""}
{"id": "636199", "revid": "287204", "url": "https://it.wikipedia.org/wiki?curid=636199", "title": "Vespiquen", "text": ""}
{"id": "636204", "revid": "4106", "url": "https://it.wikipedia.org/wiki?curid=636204", "title": "Nova Lisboa", "text": ""}
{"id": "636205", "revid": "15756", "url": "https://it.wikipedia.org/wiki?curid=636205", "title": "Chiesa di San Martino (Siracusa)", "text": "La chiesa di San Martino \u00e8 un luogo di culto cattolico dell'isola di Ortigia, una delle pi\u00f9 antiche chiese della citt\u00e0 di Siracusa. \nStoria.\nL'edificazione della chiesa di San Martino risale al periodo normanno e di questo periodo conserva buona parte della struttura. L'architettura dell'abside e delle colonne che la delimitano la datarebbero intorno al VI secolo d.C., tuttavia altri componenti come il rosone e il portale d'ingresso risalgono al 1300 - 1400, il che sembrerebbe frutto di vari restauri. \nLa chiesa tuttavia viene definita paleocristiana e inserita tra le pi\u00f9 antiche costruzioni ecclesiastiche di Siracusa poich\u00e9 alcuni suoi elementi rimandano al periodo bizantino attraversato dalla citt\u00e0 e ricordano i templi pagani ancora esistenti nel V - VI secolo d.C.\nLa prima attestazione ufficiale di questa chiesa la si ha nel gennaio del 1389 quando il vescovo dell'arcidiocesi di Siracusa, Tommaso de Herbes, la nomina nel suo sinodo diocesano.\nDurante il terremoto del 1693 la chiesa sub\u00ec diversi danni, soprattutto di natura statica.\nDescrizione.\nIl portale, risalente all'et\u00e0 aragonese \u00e8 in pietra calcarea con una profonda strombatura ampiamente modulata da fasci colonnine dagli eleganti capitelli con motivi floreali. La lunetta superiore \u00e8 cieca, mentre nel paramento lapideo si nota un grande blocco di calcare su cui \u00e8 inciso a lettere gotiche il monogramma di Cristo: IHS XHS. Sotto il monogramma, in un grande blocco di marmo, si nota lo stemma di Casa Aragona e la data MCCCXXXVIII, ovvero 1338; lo stemma, risalente ad epoca spagnola, \u00e8 un'aggiunta posteriore rispetto all'incisione in alfabeto gotico.\nIl rosone originario fu distrutto durante il terremoto del 1693, \u00e8 stato quindi ricostruito durante i restauri del 1905 \u2013 1919. Mentre l'interno, a pianta basilicale con transetto, \u00e8 a tre navate divise da pilastri. Nei pressi dell'abside due colonne sono sormontate da capitelli di origine classica.\nNella chiesa si conservava un polittico eseguito nel 1410 da un artista anonimo che \u00e8 stato soprannominato dal 1949 il \u00ab\"Maestro di San Martino\"\u00bb; il polittico, custodito odiernamente presso il museo d'arte medievale di Palazzo Bellomo, \u00e8 un importante reperto figurativo; mostra al centro le figure sacre della Madonna e di Ges\u00f9 bambino, a sinistra quella di un santo e martire siracusano che potrebbe essere o San Marciano (tradizionalmente il primo vescovo della chiesa siracusana) o San Zosimo (vescovo di Siracusa nel VII secolo) o San Martino, e infine a destra Santa Lucia; nella parte superiore \u00e8 stata raffigurata al centro la crocifissione di Ges\u00f9, a sinistra l'Arcangelo Gabriele e a destra e la Vergine Annunziata.\nL'annalista siracusano, Giuseppe Maria Capodieci, attribu\u00ec alla chiesa parrocchiale di San Martino la propriet\u00e0 della latomia di Santa Venera (la pi\u00f9 orientale delle latomie site all'interno del parco archeologico della Neapolis).\nSotto l'altare a sinistra vi sono le spoglie di San Vincenzo martire provenienti dalle catacombe di San Callisto a Roma.\nSulla cantoria in controfacciata si trova l'organo a canne Polizzi \"opus 62\", del 1918, dotato di 6 registri."}
{"id": "636206", "revid": "287204", "url": "https://it.wikipedia.org/wiki?curid=636206", "title": "F3 tedesca 2006", "text": "La stagione 2006 della F3 tedesca ha avuto inizio il 23 aprile e si \u00e8 conclusa il 1\u00ba ottobre sul circuito di Oschersleben dopo 18 gare in 9 appuntamenti (gara doppia per ogni week-end) sui circuiti di Oschersleben, Assen, Hockenheim, N\u00fcrburgring, Salzburgring e sull'ovale del Lausitzring. Il campionato 2006 ha suscitato molto interesse tra gli addetti ai lavori per la presenza di vetture di 4 costruttori diversi, il che ha permesso di delineare una mappa prestazionale delle vetture dei diversi costruttori (Dallara, Lola, Ligier e SLC). La stagione \u00e8 stata dominata dalle Lola ufficiali affidate ai team JB e HS, con la vittoria finale del pilota Lola cinese Ho-Pin Tung, vittoria storica in quanto nessun pilota cinese si era mai imposto in una competizione europea automobilistica; la \"classe B\" \u00e8 stata invece dominata dal lettone Harald Schlegelmilch, che spesso \u00e8 riuscito a stare tra i primissimi anche in classifica assoluta.\nGare.\n01. Oschersleben () (22-23/04/2006)\nOrdine d'arrivo Gara 1: (13 giri per un totale di 47,684\u00a0km)\n\"Polesitter\": Nico H\u00fclkenberg () (Dallara 306-Opel - Kaufmann) in 1'42.451\n\"Classifica assoluta\":\n\"Classe B\":\nOrdine d'arrivo Gara 2: (18 giri per un totale di 66,024\u00a0km)\n\"Polesitter\": Nico H\u00fclkenberg () (Dallara 306-Opel - Kaufmann) in 1'37.744\n\"Classifica assoluta\":\n\"Classe B\":\n02. Hockenheim () (29-30/04/2006)\nOrdine d'arrivo Gara 1: (16 giri per un totale di 73,184\u00a0km)\n\"Polesitter\": Ferdinand Kool () (Lola B06/30-Opel - JB) in 1'36.714\n\"Classifica assoluta\":\n\"Classe B\":\nOrdine d'arrivo Gara 2: (16 giri per un totale di 73,184\u00a0km)\n\"Polesitter\": Nico H\u00fclkenberg () (Dallara 306-Opel - Kaufmann) in 1'37.774\n\"Classifica assoluta\":\n\"Classe B\":\n03. Nurburgring (Circuito corto) () (27-28/05/2006)\nOrdine d'arrivo Gara 1: (18 giri per un totale di 65,322\u00a0km)\n\"Polesitter\": Riccardo Azzoli () (SLC R1-006-Opel - Target) in 1'29.948\n\"Classifica assoluta\":\n\"Classe B\":\nOrdine d'arrivo Gara 2: (18 giri per un totale di 65,322\u00a0km)\n\"Polesitter\": Ferdinand Kool () (Lola B06/30-Opel - JB) in 1'24.829\n\"Classifica assoluta\":\n\"Classe B\":\n04. Nurburgring (Circuito corto) () (16-17/06/2006)\nOrdine d'arrivo Gara 1: (15 giri per un totale di 54,435\u00a0km)\n\"Polesitter\": Ferdinand Kool () (Lola B06/30-Opel - JB) in 1'39.651\n\"Classifica assoluta\":\n\"Classe B\":\nOrdine d'arrivo Gara 2: (15 giri per un totale di 54,435\u00a0km)\n\"Polesitter\": Ho-Pin Tung () (Lola B06/30-Opel - JB) in 1'40.087\n\"Classifica assoluta\":\n\"Classe B\":\n05. Assen (Circuito corto) () (15-16/07/2006)\nOrdine d'arrivo Gara 1: (16 giri per un totale di 61,616\u00a0km)\n\"Polesitter\": Joey Foster () (Lola B06/30-Opel - HS) in 1'33.128\n\"Classifica assoluta\":\n\"Classe B\":\nOrdine d'arrivo Gara 2: (16 giri per un totale di 61,616\u00a0km)\n\"Polesitter\": Joey Foster () (Lola B06/30-Opel - HS) in 1'32.151\n\"Classifica assoluta\":\n\"Classe B\":\n06. Lausitzring (Circuito ovale) () (29-30/07/2006)\nOrdine d'arrivo Gara 1: (31 giri per un totale di 100,936\u00a0km)\n\"Polesitter\": Cyndie Allemann () (Dallara 306-Mercedes - Seyffarth) in 47.330\n\"Classifica assoluta\":\n\"Classe B\":\nOrdine d'arrivo Gara 2: (30 giri per un totale di 97,680\u00a0km)\n\"Polesitter\": Ferdinand Kool () (Lola B06/30-Opel - HS) in 47.105\n\"Classifica assoluta\":\n\"Classe B\":\n07. Assen (Circuito corto) () (12-13/08/2006)\nOrdine d'arrivo Gara 1: (16 giri per un totale di 61,616\u00a0km)\n\"Polesitter\": Harald Schlegelmilch () (Dallara 304-Opel - HS) in 1'34.263\n\"Classifica assoluta\":\n\"Classe B\":\nOrdine d'arrivo Gara 2: (16 giri per un totale di 61,616\u00a0km)\n\"Polesitter\": Harald Schlegelmilch () (Dallara 304-Opel - HS) in 1'33.719\n\"Classifica assoluta\":\n\"Classe B\":\n08. Salzburgring () (16-17/09/2006)\nOrdine d'arrivo Gara 1: (18 giri per un totale di 76,590\u00a0km)\n\"Polesitter\": Renger Van der Zande () (Dallara 306-Mercedes - Seyffarth) in 1'18.919\n\"Classifica assoluta\":\n\"Classe B\":\nOrdine d'arrivo Gara 2: (17 giri per un totale di 72,355\u00a0km)\n\"Polesitter\": Nathan Antunes () (Lola B06/30-Opel - HS) in 1'19.518\n\"Classifica assoluta\":\n\"Classe B\":\n09. Oschersleben () (30/09-01/10/2006)\nOrdine d'arrivo Gara 1: (19 giri per un totale di 69,692\u00a0km)\n\"Polesitter\": Ho-Pin Tung () (Lola B06/30-Opel - JB) in 1'19.867\n\"Classifica assoluta\":\n\"Classe B\":\nOrdine d'arrivo Gara 2: (19 giri per un totale di 69,692\u00a0km)\n\"Polesitter\": Ho-Pin Tung () (Lola B06/30-Opel - JB) in 1'20.130\n\"Classifica assoluta\":\n\"Classe B\":\nClassifica generale.\n\"Classifica assoluta\":\n\"Classe B\":"}
{"id": "636207", "revid": "116282840", "url": "https://it.wikipedia.org/wiki?curid=636207", "title": "Pergamonmuseum", "text": "Il Museo di Pergamo () \u00e8 uno dei pi\u00f9 importanti musei archeologici della Germania e del mondo, visitato ogni anno da circa 850.000 persone. Situato nell'Isola dei musei sul fiume Sprea a Berlino, esso prende il nome dall'antica citt\u00e0 ellenistica di Pergamo in Anatolia (oggi in Turchia), da cui provengono la maggior parte delle opere esposte.\nAttualmente il museo \u00e8 in ristrutturazione e rimane visitabile la sola ala sud. Una completa riapertura \u00e8 prevista per il 2024.\nStoria.\nNel 1830 con la costruzione del Museo Antico ad opera di Karl-Friedrich Schinkel di fronte al castello di Berlino, fu creato il primo nucleo museale pubblico di opere antiche. Gi\u00e0 da allora il visitatore veniva colto dallo stupore osservando la disposizione delle sculture antiche di divinit\u00e0. Poi seguirono le prime acquisizioni al museo, che in breve tempo si rivel\u00f2 troppo piccolo, tanto da far decidere la costruzione di un nuovo edificio. Esso fu eretto dall'architetto Friedrich August St\u00fcler tra il 1843 e il 1855 e denominato dapprima \"Neues Museum\" (\"Museo Nuovo\"). La nuova area espositiva permise l'esposizione delle numerose opere egizie acquisite in quegli anni, in un ambiente nuovo e pi\u00f9 appropriato.\nSuccessive campagne di scavo in Grecia (Olimpia) e Turchia (Pergamo) incrementarono e arricchirono enormemente il patrimonio museale, determinando l'esigenza di un nuovo edificio dedicato all'esposizione greca e romana. Nel 1930 sorse il nuovo edificio progettato da Alfred Messel e realizzato da Ludwig Hoffmann. Cos\u00ec fu possibile ricostruire gli antichi edifici nelle dimensioni naturali, ponendo le basi al futuro Museo di Pergamo.\nDurante gli anni della seconda guerra mondiale il museo soffr\u00ec i bombardamenti, anche se fu sostanzialmente risparmiato dalle bombe. Le opere furono protette dagli effetti delle esplosioni grazie a muri di mattoni, mentre i pezzi pi\u00f9 piccoli vennero collocati nei sotterranei. Pot\u00e9 riaprire i battenti nel 1951 in maniera parziale, e nel 1953 in maniera completa.Negli anni 1983-1984 l'esposizione venne riallestita, mutando e migliorando il percorso logico espositivo.\nIl Museo di arte antica (\"Antikensammlung\").\nSenza dubbio l'opera pi\u00f9 importante in esso contenuta \u00e8 l'altare di Pergamo, uno dei principali richiami del museo. Ma anche la porta del mercato di Mileto costituisce un'importante attrattiva, oltre alle diverse esposizioni di statue antiche, colonne e fregi d'epoca. In alcune stanze sono esposte una parte dell'immensa collezione di monete antiche di epoca romana e greca. Il museo ospita anche la ricostruzione di opere assire e babilonesi.\nIl Museo dell'Asia Anteriore (\"Vorderasiatisches Museum\").\nIl Pergamonmuseum non comprende solo esposizioni greche e romane, ma anche altre sezioni come quella del Museo dell'Asia Anteriore (noto anche come Museo del Vicino Oriente). Grazie alle opere di acquisizione e scavo nel 1936 fu ricostruita la porta di Ishtar e la strada processionale. Molti pezzi provengono dagli scavi delle citt\u00e0 di Uruk, Babilonia, Assur, Zincirli, Tell Halaf e Toprakkale."}
{"id": "636210", "revid": "100041324", "url": "https://it.wikipedia.org/wiki?curid=636210", "title": "Ateniesi", "text": ""}
{"id": "636211", "revid": "125118001", "url": "https://it.wikipedia.org/wiki?curid=636211", "title": "Mandingo", "text": "I mandingo (a volte definiti anche mandinka o malink\u00e8) sono uno dei maggiori gruppi etnici dell'Africa occidentale. Pur essendo composti da circa undici milioni di individui, i mandingo non costituiscono il principale gruppo etnico nei paesi ove risiedono, eccezion fatta per il piccolo stato costiero del Gambia.\nPi\u00f9 che un singolo gruppo possono essere considerati come un \"continuum\" di popoli culturalmente e linguisticamente affini. Anche la lingua mandingo \u00e8 costituita da una serie di idiomi diversi, anche se in genere reciprocamente comprensibili. Linguisticamente affini (anche se si considerano gruppi etnici a s\u00e9 stanti) sono e i bambara del Mali e gli jula, insediati tra il Burkina Faso occidentale e la Costa d'Avorio. Questi popoli a loro volta appartengono alla pi\u00f9 vasta famiglia delle lingue mandingo, che comprende gruppi etnici pi\u00f9 distantemente correlati con i mandingo, tra i quali i Khassonk\u00e9 e i Jakanke.\nLa quasi totalit\u00e0 dei mandingo \u00e8 di religione musulmana, e la maggior parte della popolazione alfabetizzata (circa la met\u00e0 degli adulti nelle zone rurali conosce la scrittura araba). Nella loro storia i mandingo hanno costituito strutture statali piuttosto complesse, primo tra tutti l'Impero del Mali, uno dei pi\u00f9 vasti imperi africani del tardo medioevo (1250-ca.1500), ma regni mandingo hanno continuato a esistere nell'area fino all'arrivo dei colonizzatori europei. Tra il XVI e il XIX secolo circa un terzo dei mandingo sono stati deportati in America come schiavi.\nStoria.\nOriginari del Mand\u00e9 nell'alto corso del fiume Niger, al sud del Mali, i mandingo iniziarono a espandersi verso ovest e verso nord e dall'XI secolo d.C. furono probabilmente tra gli stati vassalli dell'Impero del Ghana, il primo dei grandi imperi dell'Africa subsahariana, e popolazioni di questo gruppo etnico furono probabilmente tra i primi abitanti dell'antica citt\u00e0 carovaniera di Djenn\u00e9. Intorno al 1250, con la dinastia \"Djata\", i mandingo divennero la forza predominante nella zona, e fino al 1500 ressero un vasto impero che si estendeva dalle coste del Senegal e del Gambia fino alle citt\u00e0 stato degli hausa nell'odierna Nigeria. In seguito il loro impero si ridusse progressivamente, a causa di invasioni da nord e da est, ma il nucleo centrale del loro territorio rimase sotto il loro controllo fino al 1645, quando altre ondate di invasioni, da parte dei bambara e dei fulani convertirono definitivamente la popolazione all'islamismo e distrussero le ultime vestigia dell'impero. L'ultima istituzione statale capace di unire la maggior parte dei mandingo fu l'impero Wassoulou di Samori Tour\u00e9, che tent\u00f2 di opporsi al colonialismo francese alla fine del XIX secolo.\nI mandingo sono stati tra i popoli maggiormente colpiti dalla tratta degli schiavi diretta verso le americhe. Una buona parte degli americani di colore di origine afro-americana dell'America del Nord discende dai mandingo. \"Kunta Kinte\", il protagonista del best seller Radici che narra la saga di una famiglia di afroamericani, era di stirpe mandingo.\nEconomia.\nI mandingo vivono in zone rurali come supporto degli allevatori e degli agricoltori che coltivano arachidi, riso, miglio. Anche se l'agricoltura \u00e8 la principale professione dei mandingo, non mancano mandingo che lavorano come sarti, macellai, tassisti, falegnami, fabbri, soldati, infermieri e volontari di associazioni umanitarie. Le mansioni delle donne sono nei lavori domestici.\nNelle zone orientali delle aree occupate dai mandingo, le citt\u00e0 di questo popolo sono edificate presso rotte commerciali.\nQueste reti commerciali formano l'asse portante del commercio tra la zona desertica al di sopra del fiume Niger, le zone di produzione e la costa.\nQuest'ultima zona \u00e8 diventata pi\u00f9 importante dopo l'avvento dei portoghesi, ma anche di altri europei, dal XVII secolo.\nCultura mandingo.\nAnche se la tradizione mandingo si basa sulla tradizione orale e non utilizza la scrittura non manca tra i mandingo chi sappia scrivere e leggere e vada a scuola. La maggior parte di chi sa scrivere utilizza l'alfabeto arabo.\nLa tradizione orale viene tramandata anche tramite la musica, accompagnata a volte dal kora.\nTradizioni dei mandingo.\nLa maggior parte dei mandingo vivono in famiglie dislocate in villaggi d'aspetto rurale.\nI villaggi rurali sono abbastanza autonomi guidati da una classe di anziani comandato da un capo.\nIl matrimonio.\nI matrimoni dei mandingo vengono combinati dai parenti, specialmente nelle zone rurali.\nLa poligamia \u00e8 frequentemente praticata dai mandingo dai tempi preislamici. Un mandingo pu\u00f2 avere fino a quattro mogli, a condizione che egli sia in grado di prendersi cura di ciascuna di loro alla stessa maniera.\nIl passaggio verso l'et\u00e0 adulta.\nAvviene tramite la circoncisione a un'et\u00e0 di circa quattordici anni. Questo avviene separatamente per i due sessi.\nInoltre, a quest'et\u00e0, vengono loro insegnate le tradizioni mandingo e le responsabilit\u00e0 degli adulti.\nCredenze religiose e spirituali dei mandingo.\nLe credenze dei mandingo sono correlate con quelle della loro religione (l'Islam) ma qualcuna, tuttavia, \u00e8 ancora legata con la loro precedente religione (l'animismo), ad esempio la paura di vivere in un mondo dominato da spiriti cattivi o streghe, i quali, secondo queste credenze, possono essere dominati da un marabutto.\nI mandingo sono convinti che la Bibbia sia stata corrotta perch\u00e9 entra in contraddizione con il Corano e Maometto."}
{"id": "636220", "revid": "287204", "url": "https://it.wikipedia.org/wiki?curid=636220", "title": "Chalcochima", "text": "Origini.\nPrestigioso generale delle armate di Atahuallpa, secondo alcuni discendeva da una nobile stirpe del regno di Quito e avrebbe, in giovent\u00f9, combattuto contro gli Inca che, agli ordini di Huayna C\u00e1pac, avevano assalito il suo paese.\nRiconosciuto il suo valore, l'Inca supremo, una volta terminate le ostilit\u00e0 ne avrebbe fatto un valente alleato, finendo per affidargli una delle pi\u00f9 elevate cariche militari del suo esercito.\nGuerra civile.\nChalcochima era il Comandante in seconda dell'esercito di Atahuallpa durante la guerra civile, tra questi e il fratello Hu\u00e1scar, che infiamm\u00f2 l'Impero degli Inca negli anni dal 1530 al 1533.\nL'artefice principale della vittoria delle genti di Quito \u00e8 ritenuto Quizquiz, il generale supremo delle armate del Nord, ma lo stesso Chalcochima si distinse in numerose battaglie guadagnandosi la fama di condottiero invincibile.\nDopo la disfatta delle armate del Cuzco, le truppe di Atahuallpa occuparono la capitale e Chalcochima, insieme a Quizquiz, oper\u00f2 una sorta di epurazione tra le file degli sconfitti, eliminando, su ordine del suo Signore, quegli elementi che potevano rappresentare un pericolo per la sua fazione.\nLa cattura di Atahuallpa in Cajamarca, da parte degli Spagnoli, interruppe comunque ogni azione di consolidamento del potere e richiese un intervento diretto a sostegno dell'Inca imprigionato.\nQuizquiz prefer\u00ec restare al Cuzco per controllare la situazione e per sventare qualsiasi tentativo di rivincita da parte delle genti di Huascar che, seppure sconfitte, rappresentavano ancora una seria minaccia.\nChalcochima, con un potente esercito, si diresse invece verso la citt\u00e0 di Cajamarca con l'intenzione di liberare Atahuallpa, ma giunto nei pressi delle schiere degli Spagnoli, dovette frenare la sua animosit\u00e0 per paura di cagionare, con la sua azione, la perdita del suo imperatore.\nMentre si aggirava nei pressi, indeciso sul da farsi, venne contattato da Hernando Pizarro, il fratello del comandante degli Spagnoli, di ritorno dal tempio di Pachacamac, sulla costa peruviana, dove era andato in cerca di tesori.\nChalcochima consegn\u00f2 l'oro che aveva con s\u00e9 per agevolare il riscatto del suo Signore, ma solo dopo molte insistenze, da parte dei fratelli stessi di Atahuallpa, acconsent\u00ec infine a recarsi a Cajamarca, lontano dal suo esercito.\nIncontro con Atahuallpa.\nIl suo incontro con Atahuallpa ci \u00e8 stato tramandato da molti dei cronisti presenti.\nL'anziano generale entr\u00f2 nella stanza in cui l'Inca era prigioniero, scalzo, con gli occhi bassi e con un fardello sulle spalle in segno di umilt\u00e0.\nAtahuallpa non lo degn\u00f2 di uno sguardo e stette in silenzio ad ascoltare le sue lamentazioni come se avesse di fronte uno qualsiasi dei suoi sudditi anzich\u00e9 il pi\u00f9 prestigioso dei suoi generali, limitandosi a congedarlo con un gesto.\nGli Spagnoli restarono profondamente colpiti da questa manifestazione di maest\u00e0 imperiale che non veniva minimamente scalfita dalla condizione di cattivit\u00e0 in cui versava l'Inca supremo.\nChalcochima, quale prigioniero di rango, non godette per\u00f2 delle medesime attenzioni che erano riservate al suo Signore. Convinti che l'anziano generale conoscesse i nascondigli in cui era celato l'oro degli Inca, gli Spagnoli arrivarono a torturarlo seppure senza esito.\nMorte.\nAlla morte di Atahuallpa, Chalcochima venne costretto a seguire Pizarro ed i suoi alla volta del Cuzco.\nIl generale era strettamente sorvegliato perch\u00e9 si temeva che fosse in qualche modo in contatto con Quizquiz e che tramasse un attacco alle schiere europee.\nOgni contrariet\u00e0 che ostacolava la marcia degli Spagnoli era regolarmente attribuita al suo intervento, sia che si trattasse della distruzione dei ponti sia che riguardasse qualche scaramuccia.\nQuando poi mor\u00ec Tupac Huallpa, l'inca fantoccio che era stato messo al posto di Atahuallpa, nessuno dubit\u00f2 che fosse stato fatto avvelenare dal generale prigioniero.\nPizarro lo aveva, fino ad allora, tenuto in vita nella speranza che la sua presenza impedisse a Quizquiz di operare un attacco, ma, vista l'inutilit\u00e0 della sua manovra, decise di disfarsi dell'ingombrante prigioniero, per la cui scorta erano necessari almeno dieci uomini.\nNella cittadina di Jaquijuana, Chalcochima fu giudicato per tradimento e, condannato al rogo dopo una parvenza di processo, venne immediatamente messo a morte.\nIl 13 novembre del 1533, a poche leghe dal Cuzco, l'anziano combattente, vincitore di tante battaglie, si avvi\u00f2 coraggiosamente al supplizio.\nRifiut\u00f2 sdegnosamente di farsi cristiano e prefer\u00ec affrontare i tormenti del fuoco invocando, ad alta voce, i suoi dei. Le sue ultime grida furono un appello a Quizquiz per chiedergli di fare vendetta."}
{"id": "636224", "revid": "367445", "url": "https://it.wikipedia.org/wiki?curid=636224", "title": "Italia turrita", "text": "LItalia turrita \u00e8 la personificazione nazionale dell'Italia, nell'aspetto di una giovane donna con il capo cinto da una corona muraria completata da torri (da cui il termine \"turrita\"). \u00c8 spesso accompagnata dalla Stella d'Italia, da cui la cosiddetta Italia turrita e stellata, e da altri attributi aggiuntivi, il pi\u00f9 comune dei quali \u00e8 la cornucopia.\nLa rappresentazione allegorica con le torri, che trae le sue origini dall'antica Roma, \u00e8 tipica dell'araldica civica italiana, tant'\u00e8 che la corona muraria \u00e8 anche il simbolo delle citt\u00e0 d'Italia. Dal XIV secolo l'Italia turrita inizi\u00f2 a essere raffigurata come una donna sconfortata e tormentata dalla sofferenza, visto il ruolo di secondo piano assunto dalla penisola italiana dopo la caduta dell'Impero romano d'Occidente. La popolarit\u00e0 dell'Italia turrita ha toccato il suo ultimo apice nel XIX secolo, durante il Risorgimento: dopo l'unit\u00e0 d'Italia \u00e8 iniziato un declino che l'ha portata quasi all'oblio, superata per importanza da altri simboli.\nL'Italia turrita, che \u00e8 uno dei simboli patri italiani, \u00e8 stata nei secoli ampiamente raffigurata in ambito artistico, politico e letterario. Il suo aspetto pi\u00f9 classico, che deriva dal mito primordiale della Grande Madre mediterranea e che \u00e8 stato definitivamente specificato a cavallo tra il XVI e il XVII secolo da Cesare Ripa, vuole trasmettere simbolicamente la regalit\u00e0 e la nobilt\u00e0 delle citt\u00e0 italiane (grazie alla presenza della corona turrita), l'abbondanza dei raccolti agricoli della penisola italiana (rappresentata dalla cornucopia) e il fulgido destino dell'Italia (simboleggiato dalla Stella d'Italia).\nAspetto e raffigurazione.\nLa personificazione dell'Italia \u00e8 generalmente raffigurata come una donna dal corpo piuttosto rigoglioso, con i tipici attributi mediterranei, quali la carnagione colorita e i capelli scuri. Nel corso della storia ha cambiato ripetutamente gli attributi con cui \u00e8 caratterizzata: un mazzo di spighe di grano in mano (simbolo di fertilit\u00e0 e rimando all'economia agricola della penisola italiana), una spada oppure una bilancia, metafore di giustizia, o una cornucopia, allegoria di abbondanza; durante il fascismo sorreggeva anche uno dei simboli di questo movimento politico, il fascio littorio.\nDopo la nascita della bandiera d'Italia, che avvenne nel 1797, \u00e8 frequentemente mostrata con un abito verde, bianco e rosso. Sopra il capo dell'Italia turrita \u00e8 spesso raffigurata una stella a cinque punte, la cosiddetta Stella d'Italia, che sin dall'epoca risorgimentale \u00e8 uno dei simboli della penisola italiana, dal 1948 elemento dominante dell'emblema della Repubblica Italiana. La stella, che \u00e8 il pi\u00f9 antico simbolo patrio italiano, dato che risale all'antica Grecia, fu aggiunta sopra la personificazione dell'Italia in epoca tardo imperiale.\nTuttavia, la classica rappresentazione dell'Italia turrita, originata da una moneta coniata sotto l'imperatore romano Antonino Pio, la mostra seduta su un globo e reggente in mano una cornucopia e uno scettro. L'iconografia dell'Italia turrita ebbe nei secoli un'evoluzione costante con l'aggiunta e l'eliminazione di vari attributi: la versione finale della personificazione della penisola italiana fu definita a cavallo tra il XVI e il XVII secolo grazie a Cesare Ripa.\nL'aspetto classico dell'Italia turrita, che ha origine dal mito primordiale della Grande Madre mediterranea, trasmette simbolicamente, a seconda della presenza o meno di alcuni attributi, la regalit\u00e0 e la nobilt\u00e0 delle citt\u00e0 italiane (grazie alla corona turrita), l'abbondanza dei raccolti agricoli della penisola italiana (rappresentata dalla cornucopia), la ricchezza naturale della penisola italiana (simboleggiata dal ricco mantello), il dominio dell'Italia sul mondo (simboleggiato dal globo, che \u00e8 l'allegoria dei due periodi durante i quali la penisola italiana fu al centro della storia: l'epoca romana e la Roma dei papi), il dominio sulle altre nazioni (rappresentato dallo scettro) e il fulgido destino dell'Italia (grazie alla presenza della Stella d'Italia).\nLuoghi di raffigurazione.\nL'Italia turrita \u00e8 stata raffigurata, nel corso della storia, in moltissimi contesti nazionali: francobolli, onorificenze, monete, monumenti, sul passaporto e, pi\u00f9 recentemente, sul retro della carta d'identit\u00e0 italiana cartacea.\nL'allegoria dell'Italia \u00e8 inoltre presente nei cartigli di numerose mappe antiche. Sulle carte geografiche comparve per la prima volta nel 1595 su una mappa contenuta nel \"Parergon\", opera geografica di Giacomo Gastaldi; poi su un'opera di Willem Blaeu pubblicata nel 1635, con la corona muraria sormontata da una luminosa stella a sei punte. Tra le immagini pi\u00f9 suggestive della personificazione della penisola italiana c'\u00e8 quella riportata nella carta generale dell'Italia di Jean-Dominique Cassini, che venne pubblicata nel 1793.\nStoria.\nL'idea romana di \"Italia\".\nNel III secolo a.C. si consolida l'Italia romana, corrispondende alla penisola delimitata dalle Alpi e dal Mediterraneo. Da quel momento, il concetto d'Italia compare frequentemente nell'ambito di figure retoriche. In particolare, nella storiografia romana, le Alpi sono definite \"Claustra Italiae\" (mura d'Italia). Tale immagine compare, ad esempio, nelle Origines di Catone il Vecchio. Una prima rappresentazione geografica dell'Italia, oggi andata perduta, era la \"Italia picta\" (Italia rappresentata) presente nel tempio della Tellus a Roma, databile al 268 a.C. In Polibio, Scipione e Roma vengono identificati con l'Italia mentre Annibale e i Cartaginesi con l'Africa. Nacquero altres\u00ec le \"Laudes Italiae\" (Lodi d'Italia), scritti volti a elogiare l'Italia e le sue ricchezze.\nLa prima moneta raffigurante una personificazione dell'Italia.\nLa prima personificazione allegorica a cui fu associato il nome \"Italia\" \u00e8 legata alla citt\u00e0 romana di \"Corfinium\". Durante la guerra sociale (91 a.C. - 88 a.C.), che vide contrapposti Roma e i \"municipia\" italici, fino ad allora alleati del popolo romano, \"Corfinium\" fu scelta come capitale dei \"socii\" italici e venne ridenominata \"Italica\" poco dopo l'inizio della guerra in aperta sfida all'autorit\u00e0 romana: in questo modo i popoli italici rimarcarono, anche da un punto di vista simbolico, l'autonomia dai loro ex alleati. A \"Corfinium\", durante la guerra sociale, venne battuta una moneta raffigurante la personificazione di \"Italia\" con il capo cinto da una corona di alloro e il nome di Quinto Poppedio Silone, il generale del popolo italico dei Marsi un tempo amico del tribuno Marco Livio Druso e poi diventato uno dei riferimenti militari e politici dei ribelli italici.\nIl soggetto di questo conio derivava da quello presente su diverse monete romane. Sui \"denarii\" romani era infatti spesso rappresentata la dea Roma, che era la divinit\u00e0 che personificava lo Stato romano. L'origine di personificare e deificare la propria citt\u00e0 affondava le radici nella Magna Grecia: fin dal V secolo a.C. a Segesta in Sicilia, a Cuma in Campania, a Velia in Lucania e a Terina in Calabria vennero coniate monete raffiguranti le personificazioni delle proprie citt\u00e0.\nNello specifico, sulla moneta \"Corfinium\", era raffigurata la personificazione di \"Italia\" avente in capo un elmo alato e ornato da una cresta e da un grifo: tale simbologia era quindi praticamente identica a quella utilizzata dai loro nemici per raffigurare la dea Roma. Sull'altra faccia della moneta compariva invece la scritta in lingua osca \"viteliu\", che \u00e8 uno dei termini da cui potrebbe derivare il nome \"Italia\", e la raffigurazione di Castore e Polluce. Gradualmente, con il passare degli anni, le monete coniate a \"Corfinium\" che raffigurano \"Italia\" cambiarono stile, con questa personificazione che si allontan\u00f2 dall'iconografia della dea Roma: dalla donna con l'elmo alato si arriv\u00f2 alla fine, dopo diverse tappe intermedie aventi soggetti differenti, a una donna alla guida di una biga con la testa decorata dall'alloro della vittoria, iconografia cara a molte citt\u00e0 della Magna Grecia.\nGli studiosi hanno lungamente dibattuto sull'ipotesi che il simbolismo delle monete raffiguranti la personificazione di \"Italia\" fosse collegato alla sola \"Corfinium\", oppure se il significato fosse ben pi\u00f9 ampio andando oltre i confini locali della citt\u00e0 e legandosi all'intera Lega italica, prefigurando in questo modo un'ipotetica comunanza di cultura indipendente da Roma, da cui sarebbe derivata una presa di coscienza nazionale italiana \"ante litteram\". La maggioranza degli storici reputa valida la prima ipotesi, quindi la tesi locale, a scapito della congettura che vorrebbe il concetto di \"Italia\" condiviso da una vasta parte della popolazione italica dell'epoca (quest'ultima ipotesi nasce dal fatto che le monete raffiguranti \"Italia\" furono coniate anche da molte altre citt\u00e0 italiche). Una consapevolezza culturale e politica a livello \"nazionale\" indipendente da Roma con al centro il concetto di \"Italia\", a detta degli storici, sarebbe stata impossibile perch\u00e9 i popoli italici avevano un legame troppo forte con la citt\u00e0 loro alleata fino a poco tempo prima.\nLa comparsa della cornucopia.\nCon la fine della guerra civile venne coniata una moneta suggellante la pace. Su questo \"denario\" sono state raffigurate la personificazione di \"Italia\" e la dea Roma che si stringono la mano. La dea Roma \u00e8 rappresentata con una posa dominante e marziale, indossante un chitone e avente in mano un giavellotto: il dominio sul mondo \u00e8 simbolicamente rappresentato dal piede destro della dea Roma, che poggia su un globo. Questa forza militare fa da contrasto con la raffigurazione di \"Italia\", che \u00e8 rappresentata con un'umile tunica e con una cornucopia, simbolo di abbondanza. La cornucopia, per le dimensioni e per la posizione, occupa un ruolo centrale della moneta. Questo non \u00e8 un caso: in seguito scrittori e poeti latini scrissero, nelle loro \"laudes Italiae\", sul ruolo militare e non politico della penisola italiana, sottolineandone l'importanza economica e produttiva.\nIl primo scritto celebrante l'importanza economica della penisola italiana \u00e8 stato il \"De re rustica\", che \u00e8 stato scritto nel 37 a.C. da Marco Terenzio Varrone:\nAnalogamente Dionigi di Alicarnasso, nel suo \"Storia di Roma arcaica\", pi\u00f9 noto come \"Le antichit\u00e0 romane\", scrisse:\nTra le figure scolpite sull\"Ara Pacis\" a Roma potrebbe essere presente anche la personificazione dell'Italia. Figura centrale dei bassorilievi dell\"Ara Pacis\" \u00e8 una dea seduta su una roccia che sorregge due bambini. Questa dea indossa una tunica e porta sul capo una corona di fiori e frutta. Sul grembo sono appoggiati alcuni melograni e un grappolo d'uva mentre in dirimpetto, appena davanti ai piedi, sono presenti una pecora e una giovenca. Ai lati della dea sono presenti due fanciulle sedute, rispettivamente, su due animali, un drago marino e un cigno ad ali spiegate: sono le cosiddette \"Aurae velificantes\". L'identificazione della dea e delle \"Aurae velificantes\" non \u00e8 chiara: queste ultime potrebbero essere identificate in Italia, Tellus, Cerere o Venere.\nLa dea Cibele e la corona turrita.\nL'origine della figura della donna turrita \u00e8 legata a Cibele, divinit\u00e0 della fertilit\u00e0 di origine anatolica, che \u00e8 caratterizzata dalla presenza, sul proprio capo, di una corona muraria. La dea Cibele, regina dei morti e personificazione della Grande Madre nonch\u00e9 delle divinit\u00e0 delle montagne, delle sorgenti, delle belve, \u00e8 iconograficamente rappresentata seduta sul trono con il capo ricoperto da una corona di torri, che simboleggia le citt\u00e0 che sorgono nel mondo. Generalmente ha in mano uno scettro che rappresenta il potere di dare la vita, una cornucopia che simboleggia l'abbondanza e un tamburo, richiamante la liturgia delle cerimonie officiate in suo onore, che erano scandite da questo strumento a percussione. Ai suoi lati sono generalmente raffigurati due leoni seduti, da lei sottomessi.\nIl culto della dea Cibele arriv\u00f2 in Italia nel III secolo. Nel 205 a.C., durante la seconda guerra punica (218 a.C. - 202 a.C.), mentre Annibale imperversava per la penisola e Scipione l'Africano era in procinto di attaccare Cartagine, il sacro collegio dei decemviri lesse sui Libri sibillini una predizione secondo la quale Roma si sarebbe stata salvata solo se vi fosse giunta l'immagine di Cibele, ossia l'icona della dea del monte Ida, rilievo nei dintorni di Troia. Dopo questa predizione part\u00ec una missione diplomatica che aveva anche scopi politici: l'obiettivo era anche quello di stringere un'alleanza con Pergamo, citt\u00e0 dell'Anatolia non lontana da Troia che era situata in un'area dove Annibale aveva gi\u00e0 sottoscritto patti strategici con altre citt\u00e0. In questo modo Roma voleva avere un appoggio militare in una zona strategicamente importante del Mediterraneo. Ad Attalo I, re di Pergamo, un'alleanza con Roma faceva comodo, visto che avrebbe guadagnato anche la protezione militare dell'esercito romano. La convergenza di interessi tra Roma e Pergamo venne poi suggellata anche da un punto di vista religioso, con il comune culto della dea Cibele.\nL'immagine legata alla dea Cibele, una pietra nera conservata a Pessinunte, venne trasportata nel 204 a.C. via nave a Roma e collocata temporaneamente all'interno del tempio della Vittoria in attesa che venisse innalzato un edificio sacro specificatamente intitolato alla dea. Prima dell'arrivo della pietra sulle coste italiane, un membro della delegazione diplomatica proveniente dall'Asia minore rec\u00f2 il responso dell'Oracolo di Delfi: l'arrivo della pietra nera in Italia doveva essere accolto dal cittadino romano reputato pi\u00f9 onesto. La pietra approd\u00f2 a Terracina accolta da matrone romane, dalle vestali e dal cittadino romano prescelto, Publio Cornelio Scipione Nasica. L'esercito romano sconfisse poi Annibale e la citt\u00e0 fu salva. Inoltre, nello stesso anno, fu registrato un abbondante raccolto. Entrambi i fausti eventi vennero ascritti alla dea Cibele, la cui popolarit\u00e0 inizi\u00f2 a crescere costantemente.\nIn seguito a questi due eventi la dea Cibele inizi\u00f2 a essere raffigurata su bassorilievi e su opere pittoriche, entrando nel Pantheon delle divinit\u00e0 romane e diventando cos\u00ec una delle divinit\u00e0 di Roma, la \"Magna Mater\". Il 4 aprile del 191 a.C. (anniversario dell'arrivo a Roma della pietra nera) venne inaugurato un tempo a lei dedicato e furono istituite le Megalesia, festivit\u00e0 che venivano celebrate tra il 4 e il 10 aprile e che prevedevano l'organizzazioni di giochi scenici e ludici. La popolarit\u00e0 della dea Cibele non fu, perlomeno all'inizio, paragonabile a quella delle altre divinit\u00e0 romane, visti i suoi connotati esotici, che la rendevano estranea al modo di pensare dei romani. Inoltre i sacerdoti che officiavano la sua celebrazione erano di sesso maschile ed erano obbligati a evirarsi: ci\u00f2 rendeva impossibile che un cittadino romano potesse diventarne sacerdote, perch\u00e9 per la legge romana nessun romano di sesso maschile sarebbe potuto diventare sacerdote, n\u00e9 soprattutto avrebbe potuto evirarsi, mutilazione considerata un attentato alla Patria.\nInoltre, il culto della dea Cibele fu osteggiato anche perch\u00e9 prevedeva riti orgiastici. Il sacro collegio dei decemviri, per tale motivo, stabil\u00ec delle modalit\u00e0 precise per la liturgia della sua celebrazione, limitando gli eccessi di questo aspetto del suo culto. I suoi sacerdoti, a cui non viene riconosciuto tale ruolo, bens\u00ec quello di \"famuli\", ovvero servitori della dea, erano tutti originari della Frigia. Perlomeno inizialmente al suo culto parteciparono solo gli aristocratici, con la plebe che continu\u00f2 a venerare, come \"Magna Mater\", la dea locale Cerere, conservando in questo modo il culto delle divinit\u00e0 tradizionali della religione romana.\nA partire dal II secolo a.C. l'importanza di Cibele crebbe notevolmente anche tra la plebe. A lei venne riconosciuto il merito delle vittorie di Gaio Mario contro i Teutoni e in Asia minore. Nel secolo successivo il numero di seguaci della dea Cibele raggiunse livelli notevoli, anche grazie a Cesare e Augusto, che le tributarono ufficialmente e ripetutamente omaggio. La dea Cibele entr\u00f2 anche nella letteratura latina grazie a Ovidio, che descrisse nei suoi \"Fasti\" gli eventi che portarono la pietra nera a Roma, e a Virgilio, che nell'Eneide narr\u00f2 di come il viaggio di Enea fosse stato protetto anche dalla dea Cibele, che forn\u00ec il legno degli alberi e salv\u00f2 le navi dall'incendio di Troia.\nLe donne della famiglia imperiale presero a vestire, nelle raffigurazioni ufficiali, come la dea Cibele, ossia con una corona turrita posta sul capo. Livia Drusilla, moglie di Augusto, si fece ritrarre in un cammeo seduta su un trono mentre sorregge un mazzo di spighe e una statua del marito. Sulla testa indossa una corona turrita. Anche Agrippina minore, moglie di Claudio, \u00e8 raffigurata in un cammeo mentre indossa una corona turrita e di spighe.\nCon l'adozione ufficiale da parte della famiglia imperiale, il suo culto di diffuse ulteriormente entrando nell'immaginario collettivo dei romani anche fuori dall'Italia. Nelle province greco orientali e in quelle danubiane, ad esempio, la dea Cibele veniva vista come la rappresentazione metaforica dell'Italia. Questa associazione della dea Cibele all'Italia divenne poi comune in tutto l'Impero romano. La corona turrita fu poi apposta sul capo anche di altre divinit\u00e0, tra cui la dea Roma. La corona di torri simboleggia infatti le citt\u00e0 e quindi non fu ad appannaggio, da un certo momento in poi, solo della dea Cibele.\nLa prima raffigurazione dell'Italia turrita.\nLa corona muraria della dea Cibele comparve per la prima volta sul capo della personificazione dell'Italia su una raffigurazione voluta dall'imperatore Traiano sull'Arco che porta il suo nome, eretto a Benevento nel 114 d.C.. Il primo imperatore che raffigur\u00f2 la personificazione allegorica dell'Italia su una moneta come una donna turrita con cornucopia fu invece Adriano. La corona turrita era il simbolo della \"Civitas romana\"; l'allegoria indicava quindi la sovranit\u00e0 della penisola italiana come terra di citt\u00e0 libere e di cittadini romani a cui venne concesso un diritto proprio: lo \"Ius Italicum\".\nDurante il regno di Antonino Pio venne coniato un sesterzio rappresentante l'Italia come una donna turrita che siede su un globo e che tiene una cornucopia in una mano e il bastone del comando in quell'altra. Questa diverr\u00e0 poi l'immagine classica della personificazione allegorica dell'Italia. A questa moneta seguirono analoghi conii degli imperatori Marco Aurelio, Commodo, Settimio Severo e Caracalla Il globo, rappresentante il mondo, veniva anche raffigurato nella mano dell'Italia, a testimonianza del suo primato. Ma dal regno di Caracalla, la penisola italiana perse la sua unicit\u00e0, iniziando a essere considerata una delle tante province romane. La sua residua importanza scomparve completamente nel 476, con la caduta dell'Impero romano d'Occidente, e con essa l'iconografia dell'Italia turrita.\nNel XIV secolo.\nDalla sua scomparsa dopo la caduta dell'Impero romano a Dante.\nNei secoli successivi alla caduta dell'Impero romano d'Occidente la penisola italiana perse l'unit\u00e0 politica e amministrativa, frantumandosi in molteplici enti statali autonomi. Nel primo periodo medievale la personificazione dell'Italia in una donna turrita scomparve quasi completamente dall'immaginario collettivo, limitandosi a comparire raramente senza per\u00f2 avere quei tratti distintivi, come la cinta muraria o la cornucopia, che tanto l'avevano caratterizzata in epoca romana.\nTra le rare apparizioni figurative della personificazione dell'Italia degne di nota ci sono due miniature del X secolo risalenti, rispettivamente, ai regni di Ottone II e Ottone III di Sassonia, imperatori del Sacro Romano Impero. La prima miniatura, che raffigura Ottone II e che \u00e8 custodita al museo Cond\u00e9 di Chantilly in Francia, ha come soggetto anche le personificazioni della quattro regioni dell'impero (Germania, Francia, Italia e Alemannia) che rendono omaggio al sovrano. Ottone II \u00e8 raffigurato seduto sul trono in posa austera e solenne; intorno a lui sono presenti quattro donne coronate, che rappresentano le quattro provincie, vestite allo stesso modo, con una sottoveste azzurra e un mantello bianco, e con una scelta dei colori, da parte dell'artista, finalizzata a rendere le quattro figure di secondo piano rispetto a quella dell'imperatore. Le tonalit\u00e0 delle quattro donne, rispetto a quelle della restante parte dell'opera, sono infatti poco accese. L'unica differenza visiva tra le quattro donne \u00e8 la decorazione del colletto, che \u00e8 diversa per ogni personificazione allegorica. Anche l'atteggiamento \u00e8 identico: omaggiante l'imperatore.\nAnche sulla miniatura rappresentante Ottone III, similmente, sono presenti le quattro donne personificazioni delle quattro province dell'impero. In questo caso l'imperatore \u00e8 attorniato da importanti prelati della Chiesa cattolica e da due cavalieri armati. Le quattro provincie imperiali (Schiavonia, Germania, Francia e Roma, che metaforicamente vuole simboleggiare l'intera Italia), rappresentate da altrettante donne, offrono simbolicamente doni all'imperatore senza che nessuna delle quattro, come per la miniatura di Ottone II, emerga da un punto di vista visivo.\nL'Italia turrita viene riscoperta all'inizio del XIV secolo, poco dopo l'et\u00e0 comunale, quando iniziarono a nascere le prime signorie. Questa personificazione dell'Italia non \u00e8 per\u00f2 associata all'intera penisola, bens\u00ec solo alla sua porzione settentrionale, che stava vivendo fasi politiche convulse che necessitavano, a detta di molti, di un pacificatore. L'Italia centrale e quella meridionale erano infatti politicamente stabili grazie alla presenza dello Stato Pontificio e del Regno di Sicilia.\nIn questo contesto storico fu Dante a legare alla personificazione dell'Italia il supplizio e lo sconforto, visti l'instabilit\u00e0 politica delle regioni italiane settentrionali e il ruolo secondario che aveva la penisola a fronte di un grande passato, quello imperiale romano. Questa iconografia fu successivamente ripresa da molti altri letterati ed artisti. L'Italia veniva vista come una serva, come una vedova priva di un'autorit\u00e0 forte che la potesse guidare e come una sovrana decaduta avente un passato glorioso: la penisola italiana, infatti, non era pi\u00f9 la protagonista assoluta di quegli importanti eventi politici e militari che tanto avevano caratterizzato la storia romana ma era relegata, come gi\u00e0 accennato, a essere semplicemente un territorio sottomesso al Sacro Romano Impero.\nDante, per quanto riguarda la posizione subalterna e servile dell'Italia, scrisse i celebri versi contenuti nel sesto canto del \"Purgatorio\" della \"Divina Commedia\":\nDante non auspica un'Italia unita e indipendente politicamente, concetto non ancora elaborato dagli intellettuali, bens\u00ec una penisola italiana che diventi la provincia imperiale pi\u00f9 importante, la \"domina provinciarum\", ovvero la signora delle province del Sacro Romano Impero: questo \"status\", secondo Dante, sarebbe raggiunto solamente assicurando alla penisola la pace, pace che doveva essere garantita dall'imperatore. Nonostante nei suoi versi il Sommo Poeta avesse il ricordo dell'Italia augustea, intesa come l'intera penisola, a cui dedica i famosi versi del trentatreesimo canto dell\"Inferno\" della Divina Commedia:\nper \"Italia\" Dante non intende l'intera penisola italiana, bens\u00ec solo le sue regioni settentrionali e centrali, ovvero quelle incluse nel Regno d'Italia.\nParte degli intellettuali, per questo declino, dava la colpa agli italiani, che a loro dire erano impegnati a difendere esclusivamente i propri interessi individuali senza considerare i bisogni e le necessit\u00e0 della collettivit\u00e0. La memoria dei fasti dell'Impero romano, con l'Italia al centro degli eventi e protagonista della storia, era ancora viva, e quindi parte degli intellettuali non accettavano il fatto che la penisola fosse una semplice provincia del Sacro Romano Impero equiparata alle altre.\nUn'allusione alla personificazione dell'Italia come dominatrice del mondo \u00e8 contenuta nell'opera \"Liber de obsidione de Ancone\" di Boncompagno da Signa, che venne scritta tra il 1198 e il 1200 e che si riferisce all'assedio di Ancona del 1173 perpetrato dall'imperatore germanico Federico Barbarossa. Uno stralcio di questa opera, che richiama le inespresse potenzialit\u00e0 militari dell'Italia, recita:\nAccorso da Reggio, nel suo \"Corpus iuris civilis\", analogamente, vede nella personificazione dell'Italia non una semplice provincia, ma la signora delle province (\"\"provinciarum domina\"). Guittone d'Arezzo rimarca invece, nella canzone \"Ahi lasso! ora \u00e8 stagion di doler tanto\", la dolorosa stagione che sta vivendo l'Italia, un tempo avente ruolo centrale nella storia.\nDalla cattivit\u00e0 avignonese a Cola di Rienzo.\nAlla situazione subalterna dell'Italia, nel 1309, si aggiunse la Cattivit\u00e0 avignonese, ovvero il trasferimento della sede del papato da Roma ad Avignone, in Francia. Prima di questa data la personificazione allegorica di Roma veniva resa come una donna dagli attributi regali e solenni, mentre dopo il trasferimento della sede papale in Francia, la sua personificazione assume metaforicamente attributi vedovili a cui Dante, nel sesto canto del \"Purgatorio\" della \"Divina Commedia\", dedica i celebri versi:\nQui viene rimarcata l'importanza che aveva Roma nella cultura italiana trecentesca. \u00c8 infatti di questo secolo la frequente associazione delle personificazioni allegoriche di Italia e Roma, entrambe caratterizzate da attributi decadenti e travagliati. Esempio letterario di questa rappresentazione allegorica \u00e8 il \"Regia carmina\", scritto da Convenevole da Prato fra il 1334 e il 1342 e dedicato a Roberto d'Angi\u00f2, re di Napoli dal 1309 al 1343, a cui il letterato si rivolge esprimendo il desiderio del ripristino dell'antico prestigio di Roma e di un'Italia pacificata e nuovamente con un ruolo centrale nella storia. In questo componimento poetico la personificazione allegorica di Italia, qui rappresentata riccamente vestita ma dall'atteggiamento sottomesso, rivolge questa supplica a Roberto d'Angio:\nLa personificazione dell'Italia ricorda poi al re i fasti di un tempo, che stridono con la condizione della penisola nel XIV secolo:\nA questo punto la personificazione dell'Italia chiede aiuto re Roberto:\nIn seguito il componimento di Convenevole da Prato continua con un'analoga supplica proferita dalla personificazione allegorica di Roma.\nDipinti con protagoniste le personificazioni di Italia e Roma sono state anche eseguite in Campidoglio a Roma su commissione di Cola di Rienzo, notaio della Camera Apostolica e ambasciatore papale, che fu protagonista della protesta del popolo romano nei confronti della Cattivit\u00e0 avignonese, rivolta che si espresse con l'instaurazione di un governo comunale autonomo. Per propagandare il suo disegno politico, Cola di Rienzo fece realizzare tre cicli di affreschi che si trovavano, rispettivamente, sui muri dei palazzi del Campidoglio (dipinti nel 1344), sulla facciata della chiesa di Sant'Angelo in Pescheria (1346) e sulla facciata della chiesa di Santa Maria Maddalena (1347).\nQuesti affreschi, che erano provvisti di didascalie grazie alle quali i personaggi raffigurati comunicavano tra loro a mo' di fumetto moderno, erano incentrati sulle personificazioni allegoriche di Roma e Italia che avevano, anche in questo caso, attributi dolenti e luttuosi. Cola di Rienzo, per quanto riguarda il concetto di \"Italia\", intendeva l'intera penisola e non solo le sue regioni settentrionali. In una celebre didascalia degli affreschi del Campidoglio, la personificazione allegorica della Fede cristiana pregava con queste parole:\nDa Petrarca a Farinata degli Uberti.\nFrancesco Petrarca, in riferimento all'assoldamento di truppe mercenarie per alcune guerre fratricide combattute tra gli Stati dell'Italia settentrionale a met\u00e0 del XIV secolo, nella sua \"Italia mia, bench\u00e9 'l parlar sia indarno\", canzone CXXVIII del \"Canzoniere\", vede la personificazione allegorica della penisola italiana come una donna il cui corpo \u00e8 dilaniato da:\nE fa notare ai signori responsabili di queste guerre che:\nNella stessa opera il Petrarca definisce la personificazione dell'Italia come una:\nPer quanto riguarda invece le possibili soluzioni al problema, il letterato Antonio Loschi, alla corte di Jacopo Dal Verme, elemento di spicco del Ducato di Milano e capitano di Gian Galeazzo Visconti, individua nel signore di Milano il possibile unificatore dell'Italia settentrionale, all'epoca divisa in molteplici Stati. Prefiggendosi tale obiettivo, infatti, Gian Galeazzo Visconti riusc\u00ec ad ingrandire notevolmente il proprio ducato fino a comprendere, oltre alla Lombardia e a buona parte dell'Emilia, anche una parte consistente del Veneto e della Toscana. Nel 1388 Antonio Loschi dedic\u00f2 all'impresa questi versi, che hanno per soggetto l'Italia, descritta allegoricamente come una donna addolorata ma indomita che chiede di essere soccorsa da Gian Galeazzo Visconti:\nAnalogamente un autore anonimo fa pronunciare i seguenti versi all'Italia, di nuovo personificata come una donna che si offre a Gian Galeazzo Visconti, con un richiamo a quelli pi\u00f9 celebri di Dante:\nMentre Francesco di Vannozzo, sempre su Gian Galeazzo Visconti e l'Italia settentrionale, scrisse:\nSempre in ambito visconteo, degna di nota \u00e8 la raffigurazione dell'Italia turrita, voluta da Ludovico il Moro, ultimo duca di Milano, dipinta su un medaglione che si trova nel castello di Vigevano. Per quanto riguarda invece la percezione dell'Italia come un'unica entit\u00e0 geografica, ma non ancora politica, Farinata degli Uberti, nel suo \"Il Dittamondo\", opera scritta nel XIV che richiama la personificazione della penisola italiana in una donna, scrisse:\nDal XV al XVI secolo.\nLa personificazione allegorica dell'Italia scompare quasi del tutto dalla letteratura e dalle arti all'inizio del XV secolo: la situazione sociale e politica \u00e8 infatti cambiata completamente rispetto al secolo precedente, con l'Italia che \u00e8 ora divisa in nuovi Stati orgogliosi e gelosi della loro autonomia e che danno origine, in ambito culturale, al Rinascimento e all'Umanesimo.\nLa personificazione allegorica dell'Italia come donna sofferente torna sulle scene letterarie e artistiche a partire dal 1494, con la prima discesa di uno degli eserciti che parteciper\u00e0, nel secolo successivo, alle cosiddette \"guerre d'Italia\", le truppe del re di Francia Carlo VIII, calato nella penisola italiana per rivendicare il trono del regno di Napoli. In seguito l'Italia sar\u00e0 teatro di guerre che coinvolgeranno anche il regno di Castiglia, il regno d'Aragona e il Sacro Romano Impero. Di questa situazione caratterizzata dalla trasformazione della penisola in un campo di battaglia continuamente devastato da eserciti stranieri, Niccol\u00f2 Machiavelli ne \"Il principe\" scrisse, richiamando la personificazione allegorica dell'Italia:\nNiccol\u00f2 Machiavelli, nello scrivere queste parole, non era mosso da un irredentismo \"ante litteram\", ma solo dalla semplice osservazione dei fatti politici e sociali dell'epoca. In seguito alla pace di Cambrai (1529) tra Francesco I di Francia e Carlo V d'Asburgo, che inizi\u00f2 a gettare le basi per la fine delle ostilit\u00e0 con la temporanea vittoria di quest'ultimo, un anonimo speranzoso scrisse, in riferimento al futuro ruolo di Carlo V nella penisola italiana, che era personificata con un'allegoria dall'atteggiamento fiducioso:\nNon tutti per\u00f2 erano cos\u00ec ottimisti sul futuro dell'Italia. La pace di Cambrai aveva infatti posto solo temporaneamente fine alla guerra, che continu\u00f2 nei decenni successivi a causa di alcuni attacchi effettuati dall'esercito francese con l'obiettivo di riprendersi la penisola italiana. Domenico Venier dedic\u00f2 a questa situazione questi versi:\nLa personificazione allegorica dell'Italia del XV secolo \u00e8 sofferente, dolente e umiliata, ma con una vena di regalit\u00e0 mai sopita che deriva dalle sue antiche glorie. Quest'aspetto in chiaro scuro deriva, ed \u00e8 stato perfezionato, dal contributo dato dagli intellettuali rinascimentali e umanistici, che hanno meglio definito i tratti della personificazione dell'Italia adattandoli alla situazione politica dell'epoca, soprattutto nei confronti delle nazioni straniere che ambiscono a controllare la penisola italiana.\nAlla personificazione dell'Italia \u00e8 dedicato un volantino distribuito a Milano nel 1552 in piazza Mercanti dove l'allegoria della penisola \u00e8 raffigurata in una postura raggomitolata e con una corona abbandonata ai suoi piedi. Sopra la personificazione allegorica dell'Italia era presente una didascalia, proferita dalla personificazione dell'Italia, che cita i nemici da cui deve difendersi:\nLe caratteristiche di queste personificazioni dell'Italia giungono pressoch\u00e9 intatte al 1559, alla pace di Cateau-Cambr\u00e9sis, accordo che pose definitivamente fine alle guerre d'Italia riconoscendo la vittoria a Filippo II d'Asburgo, che ottenne il controllo del Ducato di Milano, del regno di Napoli e del regno di Sicilia. Da ci\u00f2 consegu\u00ec la nascita, nella penisola italiana, di un forte sentimento anti spagnolo che si espresse anche attraverso la personificazione allegorica dell'Italia, che acquis\u00ec i tratti di una regina offesa e violata, ridotta in povert\u00e0 e in attesa di liberazione. A tal proposito Giovanni Guidiccioni scrisse:\nBernardino Pellippari nella sua opera \"L'Italia consolata\", pubblicata nel 1561 per onorare la visita a Vercelli dei duchi Emanuele Filiberto di Savoia e Margherita di Valois, fa parlare cos\u00ec la personificazione allegorica dell'Italia.\nAncora una volta non si intende il desiderio di un'Italia politicamente unita, bens\u00ec la voglia di pace tra gli Stati italiani preunitari, indipendenti dal dominio straniero e guidati dal papa. Pellippari auspica anche un intervento militare in coalizione contro i turchi (\"barbari crudeli empij e malvagi\"). Per quanto riguarda i turchi, nel 1571, si form\u00f2 un'alleanza militare, la Lega Santa, tra lo Stato Pontificio, la Repubblica di Venezia, la Spagna di Filippo II, i Cavalieri di Malta, la Repubblica di Genova, il Granducato di Toscana, il Ducato d'Urbino, il Ducato di Parma, la Repubblica di Lucca, il Ducato di Ferrara, il Ducato di Mantova ed il Ducato di Savoia il cui obiettivo era quello di fermare l'avanzata dell'Impero ottomano, che giunse fino alle porte di Vienna: la diatriba militare si risolse nella battaglia di Lepanto (7 ottobre 1571), che vide vincitrice la Lega Santa.\nDopo la pace di Cateau-Cambr\u00e9sis (1559) inizi\u00f2 per l'Italia una fase storica conosciuta come \"pax hispanica\", ovvero un periodo di stabilit\u00e0 politica e militare, visto che il dominio spagnolo sul Ducato di Milano, sul Regno di Napoli e sul Regno di Sicilia, e grazie ai patti di non belligeranza firmati da Filippo II d'Asburgo con il Ducato di Savoia, il Ducato di Toscana e gli altri Stati italiani minori, garant\u00ec un equilibrio destinato a durare diversi decenni, fermo restando diversi momenti di tensione poi risolti senza operazioni militari.\nIl XVII secolo.\nLa sua presenza nella letteratura.\nCome gi\u00e0 accennato, gi\u00e0 dalla met\u00e0 del XVI secolo, in Italia inizi\u00f2 serpeggiare malumore contro la potenza egemonica della Spagna, che nel secolo successivo si tramut\u00f2 in un forte sentimento anti asburgico. Gli spagnoli venivano percepiti come responsabili di un dominio arrogante e tirannico, e quindi la personificazione allegorica dell'Italia vista come una donna dal portamento regale per le sue glorie passate, ma triste e malconcia per le vessazione dei tempi presenti, assunse via via connotati sempre pi\u00f9 forti. In altre parole, durante il dominio spagnolo, le peculiarit\u00e0 della sua personificazione, la regalit\u00e0 e la tristezza, assunsero tinte pi\u00f9 marcate e decise.\nTestimone di questa tendenza \u00e8 l'opera \"Lamento doloroso dell\u2019Italia commemorando gli huomini illustri in arme, et in lettere in quella creati, et finalmente ricca rende \u00e0 Principi, al Sommo Pontifice, &amp; all\u2019altissimo Iddio, per aiuto delle sue miserie\", redatta da un autore anonimo nel 1559, anno della pace Cateau-Cambr\u00e9sis, che fa proferire alla personificazione allegorica dell'Italia una supplica al papa affinch\u00e9 riunisca tutti i sovrani europei:\nTra i primi autori a scrivere sull'Italia e sulla situazione politica della penisola italiana dopo la pace di Cateau-Cambr\u00e9sis (1559), che caus\u00f2 la cristallizzazione della situazione politica italiana, fu Traiano Boccalini, che nella sua opera \"Ragguagli di Parnaso\" (1612-1613) sostiene che l'Italia, vista come una personificazione allegorica rappresentata da una regina (la \"Reina d'Italia\"):\nIl sentimento anti spagnolo si evince anche nell'opera di Alessandro Tassoni le \"Filippiche\" dove l'autore si schiera con un atteggiamento, perlomeno all'inizio, filo francese e anti spagnolo (visto che il re di Francia \"combatte per la riputazione dei prencipi d'Italia e per la nostra comune libert\u00e0\") a favore di Carlo Emanuele I di Savoia e delle sue mire espansionistiche in Italia. Tassoni, nella sua opera, che venne scritta tra il 1613 e il 1614, fa parlare la personificazione dell'Italia con queste parole (\"madre ai principi suoi figli\"):\nLe \"Filippiche\" di Tassoni continuano con una reprimenda nei confronti di coloro che appoggiano il governo spagnolo:\nE con un monito affinch\u00e9:\nAnalogamente Fulvio Testi, nella sua opera \"L'Italia all'invittissimo e gloriosissimo prencipe Carlo Emanuel Duca di Savoia\" del 1615, meglio conosciuta come \"Pianto d'Italia\", concepisce una personificazione dell'Italia che proferisce queste riflessioni:\nAnche in questo caso, l'auspicato intervento di Carlo Emanuele I di Savoia non \u00e8 legato a un'idea di un'unit\u00e0 politica dell'Italia sotto la bandiera di Casa Savoia, bens\u00ec a un semplice appello affinch\u00e9 il duca sabaudo cacci gli spagnoli dalla penisola italiana (nell'opera di Fulvio Testi \"Carlo quel generoso invitto core\", \u00e8 infatti riportato il famoso verso \"\"da cui spera soccorso Italia oppressa\") auspicando la loro sostituzione con i francesi (nell'opera \"Pianto d'Italia\" \u00e8 indicativo il verso \"Che l'onda del natio profondo Reno / Varcasse Celta con asciutto piede\"\").\nTommaso Campanella, nella sua opera \"D'Italia\", richiama invece la personificazione di Roma, ricalcando i concetti espressi nei secoli precedenti quando le opere letterarie erano meno pregne di significati legati alla situazione politica dell'epoca:\nLa sua presenza sulle carte geografiche.\nTra il XVI e il XVII secolo la personificazione inizi\u00f2 ad assumere, anche da un punto di vista figurativo, i connotati definitivi con l'aggiunta di quelle peculiarit\u00e0 che sono arrivate al XXI secolo: il globo come trono, la cornucopia e la corona turrita illuminata dalla Stella d'Italia. La personificazione allegorica dell'Italia inizi\u00f2 a comparire, a partire dal XVI secolo, sulle carte geografiche, che iniziarono a diventare comuni dopo la scoperta dell'America (1492).\nUna delle prime raffigurazioni della personificazione di Italia su una carta geografica \u00e8 quella che si trova nella \"Sala del mappamondo\", un ampio salone interamente decorato da carte geografiche rappresentanti tutte le regioni del mondo allora conosciuto, che risale alla met\u00e0 del XVI secolo e che \u00e8 situato nella terza loggia del palazzo Apostolico a Roma. Su questa carta geografica le personificazioni allegoriche dipinte sulla mappa della penisola italiana sono due, Italia e Roma, la prima priva di connotazioni particolari, la seconda contraddistinta da fattezze richiamanti l'antichit\u00e0 classica.\nIl significato, solo accennato, che si evince dalle personificazioni allegoriche di Italia e Roma dipinte all'interno del palazzo Vaticano, \u00e8 quello che sar\u00e0 destinato a crescere costantemente nell'immaginario collettivo degli italiani nei secoli successivi fino a tradursi in azioni politiche e militari: l'idea che alla penisola italiana venga associata anche un'unit\u00e0 politica e amministrativa. Medesimo significato si riscontra anche in altre mappe. Le personificazioni dell'Italia rappresentate ne \"L'Italia illustrata\" di Biondo Flavio, lasciata incompiuta nel 1463, e in \"Descrittione di tutta Italia\" di Leandro Alberti, opera scritta nel 1568, comunicano entrambe l'unitariet\u00e0 politica e amministrativa della penisola italiana.\nLa \"Sala del mappamondo\" ispir\u00f2 a papa Gregorio XIII l'idea di realizzare una \"Galleria delle carte geografiche\" da dipingere, sempre nei palazzi Vaticani, che avrebbe avuto come soggetto la sola Italia. Della realizzazione dell'opera si occup\u00f2 Ignazio Danti, che la dipinse tra il 1580 e il 1581. La \"Galleria delle carte geografiche\", che ha dimensioni 120 m x 6 m, consta di quaranta carte geografiche che raffigurano l'Italia intera, le regioni che la compongono e l'area intorno ad Avignone. Rispetto a \"L'Italia illustrata\" di Biondo Flavio e la \"Descrittione di tutta Italia\" di Leandro Alberti, l'opera di Ignazio Danti \u00e8 completamente nuova, frutto di un'elaborazione diversa rispetto ad altre mappe del passato, con la suddivisione in regioni che \u00e8 stata eseguita da nuovi criteri politici e geografici. Anche in questo caso la mappa dell'Italia, e la sua personificazione allegorica, trasmettono senso di unit\u00e0 politica e amministrativa.\nAbraham Ortelius nel suo \"Il theatro del mondo\", per quanto riguarda l'Italia, si ispira alla mappa di Ignazio Danti. Per quanto riguarda la geografia dell'Italia, Ortelius scrisse:\nDegli Stati e delle citt\u00e0 italiane Ortelius invece osserv\u00f2:\nL'iconografia di Cesare Ripa.\nIl primo a riprendere una figura dell'Italia turrita pi\u00f9 simile a quella dell'et\u00e0 antica fu Cesare Ripa nel XVII secolo che la descrisse, nella sua \"Iconologia\", come nel sesterzio di Antonino Pio, accostandole anche una stella che le brilla sopra la testa: il motivo di tale associazione risiede nel fatto che nell'antica Grecia all'Italia fosse accomunata la Stella di Venere, essendo la penisola italiana posta ad occidente della Grecia. La Stella di Venere \u00e8 infatti visibile sull'orizzonte, subito dopo il tramonto, a ovest; da questa constatazione nacque uno dei nomi con cui era conosciuta l'Italia in questa epoca storica: \"Esperia\", ovvero \"terra di Espero, l'astro della Sera consacrato a Venere\". La Stella d'Italia, risalendo all'antica Grecia, \u00e8 quindi il pi\u00f9 antico simbolo patrio italiano. Cesare Ripa, per raffigurare l'allegoria della penisola italiana, fu ispirato dalla personificazione dell'Italia contenuta nella \"Galleria delle carte geografiche\" di Ignazio Danti.\nL\"Iconologia\" di Cesare Ripa \u00e8 un elenco di immagini allegoriche, ordinate alfabeticamente e di derivazione classica, a cui sono associate la descrizione e la spiegazione dell'allegoria. La prima edizione di questa opera, che \u00e8 datata 1593, era priva delle raffigurazioni ed era quindi composta solamente dalla parte descrittiva: nel 1603 furono aggiunte le immagini delle personificazioni allegoriche. L\"Iconologia\" ebbe grande successo, tanto che nei secoli successivi fu presa come riferimento per l'iconografia e la soggettistica dell'arte sacra e profana. Le immagini rappresentate sul testo di Cesare Ripa non hanno portato nulla di nuovo all'iconografia dei soggetti rappresentati: l'autore si limit\u00f2 infatti a riportare le immagini gi\u00e0 pubblicate su testi precedenti.\nNell'opera di Ripa, tra l'altro, sono menzionate, raffigurate e descritte le personificazioni allegoriche dell'Italia e delle sue regioni (\"Italia con le sue provincie &amp; parti dell'Isole. Come rappresentata nelle Medaglie di Commodo, Tito &amp; Antonino.\"). La rappresentazione dell'Italia, in particolare, prende ispirazione dall'allegoria dipinta nella \"Galleria delle carte geografiche\" di Ignazio Danti in Vaticano:\nPer quanto riguarda l'aggiunta della Stella d'Italia, Cesare Ripa si ispir\u00f2 al \"Dictionarium historicum ac poeticum\", opera redatta da Charles Estienne nel 1567. Sull\"Iconologia\" di Cesare Ripa la presenza della Stella d'Italia \u00e8 cos\u00ec motivata:\nLa personificazione allegorica dell'Italia sotto forma di donna realizzata da Cesare Ripa \u00e8 estremamente bella:\nRichiamando la \"Descrittione di tutta Italia\" di Leandro Alberti, Cesare Ripa menziona Francesco Petrarca che:\nE ricorda gli scritti di Virgilio, Strabone e Dionigi di Alicarnasso, dove sono riportate lodi all'Italia:\nPer tali motivi, secondo Cesare Ripa, la personificazione allegorica dell'Italia comunica ricchezza e autorit\u00e0. Per questa ragione, ad essa a sono associate la Stella d'Italia (definita da Ripa, \"\"la bella stella sopra il capo\"), un corto chitone, un ricco mantello (\"essendo che in quella nobilissima Provincia si veggono molti fiumi, cupi e laghi, dilettevoli fontane, vene di saluberrime acque tanto calde e tanto fresche [e ci sono] diverse miniere di metalli: ma etiandio varij, &amp; diversi marmi, &amp; altre pietre fine\"), una corona turrita (\"[che] dimostra l'ornamento, e la nobilt\u00e0 delle Citt\u00e0, Terre, Gastella , &amp; Ville\"), uno scettro (\"[che] sisopraca l'imperio, &amp; il dominio, che h\u00e0 sopra tutte l'altre nationi\"), una cornucopia (\"[che] significa la fertilit\u00e0 maggiore di tutte l'altre Provincie del mondo\") e un globo (\"per dimostrare che l'Italia \u00e8 Signora, &amp; Regina di tutto il Mondo, come hanno dimostrato chiaro gli antichi Romani, &amp; hora pi\u00f9 che mai il Sommo Pontefice maggiore &amp; superiore \u00e0 qualsivoglia Personaggio\"\"). Cesare Ripa, per l'associazione di questi attributi, \u00e8 stato ispirato da Antonio Agostini, che nella sua opera \"Discorsi\" da alla personificazione dell'Italia questa descrizione:\nCesare Ripa descrive nella sua \"Iconologia\" anche le personificazioni allegoriche delle regioni italiane individuate all'epoca: la Liguria (\"\"donna magra, di aspetto virile, &amp; feroce sopra di uno scoglio, \u00f2 sasso\"), la Toscana (\"una bellissima donna di ricchi panni vestita, sopra de' quali haver\u00e0 il manto del Gran Ducato di velluto rosso foderato di armellini\"), l'Umbria (\"una vecchia vestita all'antica, con elmo in testa\"), il Lazio (\"l'antico Saturno, cio\u00e8 un'huomo con barba longa, folta, e canuta, sedendo in una grotta, tenendo in mano la falce\") con Roma (\"sopra la detta grotta [...] una donna \u00e0 sedere sopra d'un mucchio di diverse armi\"), la Campania (\"la figura di Bacco, &amp; di Cerere, li quali stiano in atto fiero di fare alla lotta, &amp; che non si discerna avantaggio di forza pi\u00f9 in uno, che nell'altra\"), la Calabria (\"donna di carnagione fosca vestita di color rosso\"), la Puglia (\"donna di carnagione adusta, ch'essendo vestita d'un sottil velo, habbia sopr'esso alcune tarantole\"), l'Abruzzo (\"donna di aspetto virile, &amp; robusto, vestita di color verde\"), le Marche (\"donna bella e di virile aspetto\"), la Romagna (\"donna con bella ghirlanda in capo di lino con le due foglie, e fiori, &amp; di rubbia\"), la Lombardia (\"donna bella grassa, &amp; allegra, il suo vestimento sia di color verde tutto fregiato d'oro, &amp; argento, con ricami, &amp; altri ricchissimi, e vaghi adornamenti\"), il Veneto (\"donna leggiadra, &amp; bella, che habbia tre faccie\"), il Friuli (\"donna vestita d'habito sontuoso, &amp; vario, con un castello turrito in testa\"), la Corsica (\"donna di aspetto rozzo sopra di eminente sasso circondato d'acqua\"), la Sardegna (\"donna di corpo robusto, &amp; di color gialliccio sopra d'un sasso in forma della punta d'un piede humano circondato dall'acqua\") e la Sicilia (\"bellissima donna vestita d'habito sontuoso, et ricco che sieda sopra d'un lioco in forma triangolare, circondato dall'acqua\"\").\nL'iconografia utilizzata da Cesare Ripa fu poi diffusamente utilizzata in ambito artistico, con una profusione di rappresentazioni della personificazione dell'Italia con la Stella d'Italia, il chitone, il ricco mantello, la corona turrita, lo scettro, la cornucopia e il globo. Il suo primo utilizzo fu in ambito letterario. Rodolfo Campeggi nella sua opera \"Italia consolata. Epitalamio per le regali nozze di Vittorio Amedeo principe di Pie-monte e di Cristina di Francia\", che scrisse nel 1619, descrive cos\u00ec la personificazione allegorica dell'Italia:\nIl XVIII secolo.\nL'Italia \u00e8 stata per secoli la meta prediletta dei viaggiatori europei che erano interessati a essere immersi nella cultura italiana, utile a loro dire per raffinare e completare l'educazione, e a visitare Roma, definita all'epoca \"Mirabilia urbis Romae\", tanto era apprezzata. In questo fenomeno, che ebbe il suo culmine tra il Medioevo (soprattutto per visitare Roma, culla della cristianit\u00e0) e l'et\u00e0 moderna (durante questo periodo per generici fini culturali, dato che la Riforma protestante aveva allontanato dalla Chiesa di Roma i fedeli dell'Europa settentrionale) erano coinvolte tutte le classi sociali, che erano anche attratte dall'artigianato della penisola italiana, la cui produzione era unica al mondo, dato che realizzava oggetti, anche artistici, di altissima qualit\u00e0 e introvabili in altre parti del globo.\nMolti viaggiatori avevano come obiettivo la frequentazione di corsi universitari, altri ancora viaggiavano per l'Italia per vedere i palazzi, i monumenti, le chiese e le opere d'arte, di cui la penisola \u00e8 ricchissima, con particolare attenzione nei confronti di Roma, Venezia e Firenze. L'Italia era solitamente anche l'ultima tappa di una lunga serie di viaggi effettuata da giovani aristocratici che comprendeva soste in altri Paesi europei come Francia e Germania: questa serie di soggiorni con finalit\u00e0 culturali compiuta dai giovani aristocratici del tempo era chiamata \"Grand Tour\".\nIl turismo culturale nella penisola, che non si ferm\u00f2 neppure durante le guerre d'Italia, inizi\u00f2 a diminuire negli ultimi decenni del XVII secolo: gli occhi dei visitatori stranieri iniziarono a notare la miseria della popolazione italiana, con la presenza monumentale e artistica della penisola italian che pass\u00f2 in secondo piano: a partire dalla fine del secolo citato inizi\u00f2 a serpeggiare l'idea che l'Italia fosse un esempio di decadenza che era espressa, sempre a dire di questi viaggiatori, dalla letteratura italiana e pi\u00f9 in generale dalla cultura della penisola, giudicata di bassa qualit\u00e0, vista la percezione di un'atmosfera smorta, retrograda e senza spunti.\nCome risposta a queste critiche gli intellettuali italiani di inizio XVIII secolo, tra cui spicc\u00f2 Ludovico Antonio Muratori, reagirono facendosi portatori di un cambiamento che port\u00f2 alla nascita di movimenti meno asfittici e pi\u00f9 ricchi di fermenti culturali. Fu Ludovico Antonio Muratori l'intellettuale che incentr\u00f2 la sua opera letteraria sulla creazione dell'idea di un'Italia protettrice delle Muse e quindi, in senso metaforico, delle arti. Questi avvenimenti si ripercossero anche nella raffigurazione dell'Italia turrita, che acquis\u00ec anche l'attributo di \"protettrice delle arti\". L'idea di creare un nuovo tipo di cultura nazionale italiana inizi\u00f2 a circolare tra i circoli colti, quello pi\u00f9 famoso dei quali aveva sede a Milano: esso possedeva, come riferimento intorno al quale gravitava, una rivista letteraria, \"Il caff\u00e8\". Questo periodico, che fu alle stampe fra il giugno 1764 e il maggio 1766, sulla scorta delle novit\u00e0 in campo culturale fu il primo a proporre una nuova concezione della politica.\nQuesto nuovo ruolo metaforico dell'Italia ebbe successo tra gli intellettuali italiani e si diffuse lungo tutta la penisola. A questa tendenza fece da eco la risposta dei viaggiatori stranieri, inglesi, francesi, tedeschi e scandinavi \"in primis\", il cui pi\u00f9 famoso fu Goethe, che recuperarono parzialmente l'immagine positiva dell'Italia esplorando anche luoghi mai frequentati assiduamente, come la Sicilia: i viaggiatori europei reputavano la penisola italiana ancora potenzialmente capace di essere una delle protagoniste della cultura europea continuando per\u00f2 a criticarne la situazione che osservavano, considerata ancora troppo stagnante. Complice di questo ritorno di fiamma fu la scoperta delle rovine romane di Ercolano e Pompei, che riaccese l'interesse per la storia antica.\nTestimoni tangibili di questa nuova visione dell'Italia sono alcuni dipinti che si trovano nella \"Stanza della poesia\" del palazzo Chigi di Ariccia. Le raffigurazioni vennero eseguite da Giuseppe Cades tra il 1788 e il 1789 su richiesta di Sigismondo Chigi. Sulle pareti si evidenziano le personificazioni allegoriche dell'Italia (\"Italia nova\") e della Grecia (\"Graecia vetus\"), che hanno delle tonalit\u00e0 poco accese ottenute dall'utilizzo, tra l'altro, di pochi colori: la restante parte delle pitture, che raffigurano scene dell\"Orlando furioso\", possiedono infatti policromie molto contrastate.\nNel dipinto di Giuseppe Cades gli attributi della personificazione della Grecia sono presumibilmente ispirate dalle formelle dell'Arco di Marco Aurelio. La Grecia simboleggia lo scorrere del tempo, dato che impugna nella mano destra la corona d'alloro per premiare gli atleti dei Giochi olimpici antichi, che erano organizzati annualmente. La personificazione della penisola ellenica, che nella mano sinistra ha invece un tirso, \u00e8 attorniata da Cerere, Pallade, Vulcano e Apollo in forma di cigno. Gli oggetti che fanno da contorno simboleggiano le arti: le maschere rappresentano il teatro, le Grazie la scultura, il tempio l'architettura, il cigno e la lira la poesia e la musica, mentre Cerere che ripara dal Sole la testa della personificazione della Grecia con alcune spighe mostra il fatto che per ottenere prosperit\u00e0 nelle arti occorre avere ricchezza economica.\nLa personificazione allegorica dell'Italia \u00e8 profondamente ispirata a quella di Cesare Ripa, dato che possiede i medesimi attributi fondamentali. Ad essi sono aggiunte peculiarit\u00e0 che ne completano il significato metaforico. La personificazione dell'Italia, che \u00e8 seduta su un capitello, nella mano destra impugna l'uroburo, ovvero un serpente che si morde la coda, metafora dell'eternit\u00e0, mentre in quella sinistra una croce: completano la composizione pittorica un triregno, simbolo del potere papale. A destra \u00e8 presente Euterpe, la musa della lirica che \u00e8 attorniata da tre libri (la \"Divina Commedia\", l\"Orlando furioso\" e la \"Gerusalemme liberata\"), mentre a sinistra un putto offre una moneta a un Genio alato che trasporta il progetto della cupola di San Pietro, metafora del mecenatismo. L'allegoria del progresso scientifico \u00e8 invece resa da un putto che osserva il cielo con un cannocchiale. Il ciclo di affreschi \u00e8 completato dalla prua di un grande veliero.\nLo scenario pittorico \u00e8 completato dalla seguente iscrizione, che fu compilata da Cesare Montalti:\nAltra celebre raffigurazione della personificazione allegorica \u00e8 quella di un ciclo di pitture che \u00e8 situato all'interno di Palazzo Belgioioso a Milano e che \u00e8 stato realizzato da Martin Knoller tra il 1771 e il 1772 su commissione di Alberico Barbiano di Belgiojoso. Le caratteristiche della personificazione dell'Italia furono suggerite da Giuseppe Parini:\nL'epoca napoleonica.\nSul finire del XVIII secolo la personificazione allegorica sub\u00ec una nuova trasformazione. Complice di questo cambiamento \u00e8 l'importazione in Italia, attraverso la prima campagna d'Italia napoleonica, della personificazione nazionale della Francia, che \u00e8 caratterizzata da attributi che richiamano le virt\u00f9 civiche derivanti dall'antica dominazione romana, rappresentate da fasci littori, e dell'arrivo delle idee di rinnovamento nate in seno alla Rivoluzione francese, tra cui l'uguaglianza, la fratellanza, l'autodeterminazione dei popoli e i diritti naturali estesi a tutti gli uomini, che sono simboleggiate dal berretto frigio.\nAll'inizio dell'epoca napoleonica la personificazione dell'Italia, che perde tutti gli attributi specifici legati alla sua storia, \u00e8 modellata sull'iconografia della dea Minerva, iconografia che \u00e8 gi\u00e0 utilizzata per la personificazione della Francia rivoluzionaria. L'opera \"Dizionario d'ogni mitologia e antichit\u00e0\", realizzato da Girolamo Pozzoli e pubblicato nel 1809, descrive cos\u00ec questa rappresentazione, che fu comune negli ultimi anni del XVIII secolo:\nPer diffondere le idee rivoluzionarie venne usata anche la personificazione allegorica dell'Italia: un volantino distribuito nella penisola italiana poco dopo l'arrivo dei francesi mostrava una donna ormai sprovvista della benda che le copriva gli occhi, accompagnata da Napoleone verso la personificazione della Democrazia, a cui mostra un atteggiamento ossequioso. La personificazione della Democrazia \u00e8 legata alla Francia, dato che indossa un berretto frigio.\nIn questo volantino la personificazione dell'Italia, completamente priva di attributi specifici, compresi quelli relativi alla propria storia e alla propria arte, \u00e8 pronta ad affrontare il suo futuro in un ruolo subalterno alla Francia. Sulla didascalia che completa il volantino infatti \u00e8 riportato: \"La libert\u00e0, Italia, \u00e8 gi\u00e0 matura. Popolo ti risveglia \u00e0 voti miei. Se libero, ed egual ti f\u00e8 natura, Libero sei.\".\nTra gli intellettuali entusiasti di questa nuova situazione ci fu Ugo Foscolo, che dedic\u00f2 a Napoleone l'ode \"A Bonaparte liberatore\". Alcuni suoi versi recitano:\nNon tutti per\u00f2 accettarono l'occupazione francese con sentimenti accondiscendenti. Tra il 1796 e il 1797 Napoleone effettu\u00f2 una sistematica spoliazione dei documenti di grande valore storico e delle opere d'arte presenti nei territori italiani occupati. Questa situazione cre\u00f2 sconcerto anche tra chi era favorevole all'azione politica di Napoleone. Celebri sono i versi di Ippolito Pindemonte che descrivono lo stato d'animo degli intellettuali italiani dell'epoca attraverso parole proferite dalla personificazione allegorica dell'Italia:\nAnche nel campo dell'arte italiana \u00e8 tangibile questo sentimento. Su un'acquaforte di Francesco Rosaspina del 1796 realizzata su disegno di Felice Boscaratti, che \u00e8 conservata a Milano nella Civica raccolta delle stampe Achille Bertarelli e che ha titolo \"La Repubblica francese spoglia l'Italia\", la Stella d'Italia che brilla sopra la personificazione allegorica della penisola, qui rappresentata con corona turrita e con abiti eleganti, non protegge l'Italia dalla prepotenza e dall'avidit\u00e0 della Francia, raffigurata in questo dipinto come una giovane donna nuda dallo sguardo freddo. Sull'acquaforte sono anche rappresentati i soldati che avrebbero dovuto proteggere l'Italia nell'atto di dormire. La personificazione della Francia, che indossa in capo un berretto frigio, \u00e8 seguita da un branco di galli: l'ingresso della personificazione della Francia e dei galli nella scena pittorica \u00e8 stato permesso dallo sguardo distratto di un piemontese. Ci\u00f2 \u00e8 legato all'armistizio di Cherasco, stipulato tra Napoleone e Vittorio Emanuele I di Savoia nel 1796, che cedette Nizza e la Savoia alla Francia al fine di porre fine alla guerra. La spoliazione delle opere d'arte italiane \u00e8 resa dai fiori e dai frutti per terra, caduti a causa del rovesciamento della cornucopia, e dalla presenza di un mappamondo, di libri, gioielli, manoscritti e statue. Queste critiche vennero poi stemperate da Napoleone grazie alla propaganda svolta dal suo governo.\nI significati metaforici legati alla Rivoluzione francese si trasferirono nelle personificazioni allegoriche degli Stati fantoccio filo napoleonici, che sostituirono gli antichi stati italiani presenti da secoli e aboliti da Napoleone. In questo contesto si ebbe una nuova trasformazione della personificazione allegorica degli Stati napoleonici, con il recupero degli attributi storici dell'allegoria dell'Italia cherisalivano alle raffigurazioni di Cesare Ripa. I primi Stati a farne uso furono la Repubblica Cisalpina e la Repubblica Italiana napoleonica. Questa trasformazione fu legata al cambiamento della strategia politica di Napoleone, che da semplice generale si trasform\u00f2 in condottiero indossando metaforicamente, nelle opere artistiche e letterarie dell'epoca, i panni classici di Marte ed Ercole.\nIn riferimento all'associazione metaforica tra Napoleone ed Ercole \u00e8 celebre il quadro \"Napoleone come Ercole Pacificatore\", realizzato da Giuseppe Errante nel 1801, dove il generale francese \u00e8 rappresentato seminudo su un cocchio trainato da putti e con in mano un arco con cui mette in fuga l'Invidia, la Discordia e l'Odio. La postura di un piede di Napoleone, che \u00e8 appoggiato sulla Sfinge, richiama la campagna d'Egitto, mentre la personificazione della Vittoria, che gli siede davanti, ha in mano un ramo di palma e una corona. Dietro al generale \u00e8 presente la personificazione della Saggezza con in mano il fascio littorio, simbolo di giustizia, e un triangolo, metafora della Ragione. Alla sinistra di Napoleone sono rappresentate alcune figure festanti, tra cui la personificazione della Repubblica cisalpina con indosso un abito tricolore, da poco introdotto come sua bandiera nazionale, che innalza un cuore fiammeggiante. A fianco della personificazione della Repubblica cisalpina sono presenti le personificazioni allegoriche della Scultura, che impugna un piccolo rilievo con un profilo scolpito, dell'Architettura, che ha in mano il progetto del Foro Bonaparte di Milano, e della Pittura, che si protende verso una tavolozza appoggiata a terra.\nAltro dipinto con tema simile \u00e8 una tela di Francesco Alberi, che venne realizzato nel 1801. Napoleone, in questo dipinto, \u00e8 raffigurato con la corazza di Marte e con l'elmo di Pallade: in una mano ha il fulmine di Giove, che lo rende invincibile. Sopra la sua figura \u00e8 presente una colomba, che \u00e8 simbolo di pace. Sono anche presenti la personificazione allegorica della Repubblica Italiana napoleonica, che \u00e8 liberata dalle sue catene da Napoleone e che mostra, per questo motivo, gratitudine al suo liberatore, e la personificazione della Vittoria che ne sottolinea il trionfo. \u00c8 anche raffigurata la personificazione del fiume Po che, alzatosi da suo alveo, porge a Napoleone un ramo di palma e una corona.\nUn dipinto del 1801 di Giuseppe Bossi, per quanto concerne la personificazione allegorica della Repubblica Italiana napoleonica, richiama la rappresentazione di Cesare Ripa. In questa opera Napoleone ha in capo una corona d'alloro ed \u00e8 vestito di porpora, attributo degli imperatori romani: con una mano porge alla personificazione della Repubblica Italiana un ramo di quercia e uno di ulivo simbolo, rispettivamente, di solidit\u00e0 e di pace. A destra di Napoleone sono raffigurati Minerva, Ercole e la dea Fortuna, mentre sulla sinistra \u00e8 presente il Genio della Storia. La personificazione della Repubblica Italia ha in capo la corona turrita, nella mano sinistra la costituzione, mentre quella destra \u00e8 in attesa del dono di Bonaparte. \u00c8 poi presente un Genio che porta una cornucopia e una pianta di ulivo, simbolo di pace; sullo sfondo \u00e8 raffigurato il Foro Bonaparte di Milano. La personificazione dell'Italia \u00e8 riproposta da Giuseppe Bossi anche su una moneta coniata, sempre del 1805, in occasione dell'incoronazione di Napoleone a re d'Italia. Anche in questo caso Napoleone \u00e8 rappresentato nelle vesti di eroe con uno stile che richiama gli imperatori romani. In questa raffigurazione la personificazione dell'Italia ha posa solenne ed \u00e8 ritratta nell'atto di porgere a Napoleone la corona ferrea, storico simbolo dei re d'Italia.\nAltra opera di rilievo d'epoca napoleonica che raffigura la personificazione dell'Italia \u00e8 un ciclo di pitture realizzato da Andrea Appiani tra il 1800 e il 1807, poi andato perduto nel 1943 durante i bombardamenti della seconda guerra mondiale. Questa serie di pitture \u00e8 costituita da trentanove tele che rappresentano ventuno episodi della vita di Napoleone dalla prima campagna d'Italia (1796) alla battaglia di Friedland (1807) che erano destinate a decorare il Palazzo Reale di Milano. La tela dove compare la personificazione dell'Italia, inizialmente ed erroneamente identificata in quella della Francia, si riferisce al momento pi\u00f9 critico, per Napoleone, della campagna d'Egitto, quando decise di rientrare in Europa dopo il vano assedio di San Giovanni d'Acri: qui \u00e8 presente una donna con in capo una corona turrita che \u00e8 attorniata da una cornucopia e da alcuni simboli dell'arte gettati per terra, che implora piangente Napoleone di tornare in Europa per avere \"il magnanimo ed infallibil soccorso\". Questa rappresentazione dell'Italia si ispira ad alcuni versi contenuti nell'opera \"Per la liberazione di Italia\" di Vincenzo Monti, che vennero redatti dopo la battaglia di Marengo. Andrea Appiani acu\u00ec, nelle sue pitture, il pietismo trasmesso dalla personificazione della penisola italiana, rendendola triste e disperata:\nIl Risorgimento.\nA iniziare dai primi anni del XIX secolo, durante l'epoca napoleonica, i significati metaforici legati alla Rivoluzione francese si trasferirono anche nell'immaginario collettivo degli italiani. Ci\u00f2 fece nascere una nuova idea di personificazione allegorica dell'Italia: da semplice simbolo geografico della penisola italiana, divenne gradualmente anche metafora di unit\u00e0 politica. Questo cambiamento \u00e8 stata una delle dimostrazioni dell'ingresso di una nuova stagione della storia d'Italia, che segu\u00ec la caduta di Napoleone: il Risorgimento. L'assunzione definitiva di un significato anche politico dell'unit\u00e0 italiana si ebbe dopo congresso di Vienna (1814-1815), dopo di cui l'idea di unit\u00e0 politica e amministrativa della penisola italiana fu fatta prepotentemente propria dai patrioti che combattevano in nome delle idee nate durante Rivoluzione francese: l'uguaglianza, la fratellanza, i diritti naturali estesi a tutti gli uomini e l'autodeterminazione dei popoli.\nI patrioti risorgimentali, memori dell'imperialismo francese espresso anche dalla personificazione dell'Italia resa sulle tele realizzate in epoca napoleonica, che trasmetteva sudditanza nei confronti di un occupante straniero, si convinsero che l'unica strada valida per ottenere la riunificazione dell'Italia fosse quella di non affidarsi esclusivamente alle potenze straniere. Questo processo port\u00f2 la conoscenza e la diffusione della personificazione allegorica dell'Italia in tutti gli strati sociali della popolazione. Oltre che nella poesia, nella scultura e nella poesia, l'iconografia della personificazione dell'Italia si trasfer\u00ec anche nella melodia, che rese ancora pi\u00f9 popolare questa figura allegorica.\nL'Italia turrita recuper\u00f2 quindi la sua aurea solenne, diventando uno dei simboli del Risorgimento, durante il quale venne spesso rappresentata come prigioniera, ossia sottomessa alle potenze straniere che all'epoca dominavano il Paese, oppure inneggiante alla chiamata alle armi con l'obiettivo di spronare il popolo italiano a partecipare attivamente al processo di unificazione del Paese; l'iconografia della personificazione allegorica dell'Italia, durante il periodo risorgimentale, venne anche utilizzata nelle vignette propagandistiche per fini politici. \u00c8 di questo periodo la costruzione della maggior parte delle statue marmoree raffiguranti l'Italia turrita; l'erezione di monumenti alla personificazione allegorica della penisola italiana continu\u00f2 anche dopo le tre guerre d'indipendenza.\nCelebre rappresentazione della personificazione allegorica dell'Italia avente anche connotati politici \u00e8 la scultura realizzata da Antonio Canova tra il 1805 e il 1810 per il \"Monumento funerario a Vittorio Alfieri\", che si trova all'interno della basilica di Santa Croce a Firenze e che fu poi presa come esempio da molti artisti. Protagonista da un punto di vista scenico \u00e8 la statua della personificazione dell'Italia, che \u00e8 posizionata davanti al medaglione raffigurante il poeta che \u00e8 scolpito sulla parte frontale del sepolcro. Gli attributi di questa personificazione derivano da quelli di Cesare Ripa. La statua \u00e8 infatti completata da una corona turrita e da una cornucopia appoggiata sul suolo, ma priva dello scettro, assenza che vuole comunicare il fatto che l'Italia fosse una regina senza regno. La personificazione allegorica ha in questa statua un atteggiamento piangente e malinconico, sia per la morte di Vittorio Alfieri che per il ruolo sottomesso che ha la penisola italiana in questa epoca storica. Nella statua di Canova, oltre al richiamo dell'antichit\u00e0 classica, periodo in cui l'Italia fu protagonista della storia, inizia a essere presente un connotato politico (l'assenza dello scettro, che simboleggia una regina senza regno, ovvero la mancanza di uno Stato italiano unitario) che fu poi comune tra i patrioti risorgimentali.\nAltrettanto importante \u00e8 la scultura di Stefano Ricci raffigurante l'Italia turrita che \u00e8 collocata sul \"cenotafio di Dante\" e che \u00e8 stata realizzata nel 1829. Anch'essa \u00e8 conservata all'interno della basilica di Santa Croce a Firenze. La statua di Ricci, oltre a condividerne il soggetto, \u00e8 strettamente legata, da un punto di vista artistico, alla sopraccennata scultura di Canova. Ben pi\u00f9 caratterizzate da significati politici legati all'unit\u00e0 d'Italia sono le monete da 5, 20 e 40 lire coniate dal governo provvisorio di Milano, che si costitu\u00ec durante le cinque giornate (18-22 marzo 1848) nel capoluogo meneghino. Su queste monete, che entrarono in circolazione il 12 giugno 1848, \u00e8 rappresentata la personificazione allegorica dell'Italia turrita e stellata che impugna un'asta. La rappresentazione \u00e8 completata dalla scritta \"ITALIA LIBERA DIO LO VUOLE\", richiamando in questo modo uno degli aspetti che caratterizz\u00f2 il Risorgimento: il destino che vuole l'Italia unita \u00e8 benedetto anche da Dio.\nL'aspetto religioso si intravede anche nelle rappresentazioni delle personificazioni allegoriche dell'Italia che sono contraddistinte, a partire dal 1815, dalla perdita dei connotati legati all'antichit\u00e0 classica e dall'acquisizione di attributi connessi al martirio cristiano e alla maternit\u00e0: la personificazione della penisola italiana divenne quindi pi\u00f9 moderna. L'aspetto religioso \u00e8 riconoscibile nel carme incompiuto \"Aprile 1814\" di Alessandro Manzoni, che fu scritto durante il congresso di Vienna e che descrive la personificazione dell'Italia come:\nL'aspetto legato alla maternit\u00e0, che \u00e8 legato al fatto che gli italiani siano figli della \"stessa madre\" e che abbiano quindi sangue comune, essendo un unico popolo, \u00e8 reso da Alessandro Manzoni nella canzone il \"Proclama di Rimini\", scritto nel 1815 e avente per soggetto la personificazione allegorica dell'Italia:\nRichiamano i figli d'Italia anche alcuni versi, sempre di Alessandro Manzoni, del \"Marzo 1821\":\nGiacomo Leopardi, in alcuni versi della canzone \"All'Italia\" (1818), sottolinea invece la situazione misera in cui si trova la penisola italiana, con le glorie che appartengono a un lontano passato:\nIn ambito musicale, celebre \u00e8 la personificazione dell'Italia concepita da Goffredo Mameli nel 1847 ne \"Il Canto degli Italiani\", inno nazionale italiano dal 1946, che recita.\nDel 1848 \u00e8 invece un appello stampato a Bologna che \u00e8 incentrato sul messaggio che la personificazione allegorica dell'Italia, qui in veste di madre, rivolge ai suoi figli:\nIn campo artistico, celebre \u00e8 la tela \"Meditazione sopra l'antico e nuovo Testamento\" di Francesco Hayez; presentato al pubblico nel 1850, ha come soggetto al personificazione allegorica dell'Italia, raffigurata come una donna bruna vestita di bianco con le spalle e il seno scoperto nell'atto di leggere un libro, la \"Storia d'Italia\". In una mano ha un crocifisso con incisa la data delle cinque giornate di Milano, mentre sullo scenario pittorico che fa da sfondo ai soggetti principali dell'opera viene ripreso il cromatismo del tricolore italiano. Andrea Maffei, a cui appartenne per un certo tempo il quadro, dedic\u00f2 a questa personificazione allegorica dell'Italia i seguenti versi:\nQuesto tipo di personificazione dell'Italia, la cui sofferenza patriottica avr\u00e0 termine solamente con la nascita del Regno d'Italia ebbe subito successo, tanto da essere ripresa in altre opere, tra cui la \"Desolazione\", statua scolpita nel 1851 da Vincenzo Vela a cui, sempre Maffei, dedica questi versi:\nNon tutti gli artisti forniscono alla personificazione allegorica dell'Italia connotati politici legati alla lotta per l'indipendenza. Un esempio \u00e8 un bassorilievo di Pompeo Marchesi del 1840 contenuto nella sua opera \"L'Italia madre delle arti\", dove la penisola italiana indossa sul capo la corona turrita, che \u00e8 sovrastata dalla Stella d'Italia: la raffigurazione, che simbolicamente rappresenta il ruolo di protettrice delle arti dell'Italia, \u00e8 completata dalle rappresentazioni del Genio della Pittura e di quello della Scultura. Ai suoi piedi sono dipinti prodotti agricoli, una falce, un globo e un obelisco alla cui base \u00e8 raffigurato lo stemma papale. \u00c8 anche presente un celebre verso di Virgilio che recita \"Salve magna parens frugum Saturnia tellus magna virum\" e che \u00e8 situato sul piedistallo che sostiene la donna. Al suo fianco sono scolpiti i Dioscuri e i nomi di Antonio Canova e Bertel Thorvaldsen. A parere di Pompeo Marchesi l'Italia era una delle tante province dell'Impero austriaco, ognuna delle quali doveva assolvere un compito specifico garantendo l'equilibrio dell'insieme: il ruolo dell'Italia doveva quello di promotrice delle scienze e delle arti.\nAltro celebre dipinto privo di connotazioni politiche \u00e8 \"Italia e Germania\" di Friedrich Overbeck, il cui soggetto \u00e8 il dialogo tra due donne vestite con abiti di stile rinascimentale, una dai capelli biondi (la Germania), l'altra dalla chioma bruna (l'Italia), che simboleggiano l'incontro tra due culture diverse ma complementari. Friedrich Overbeck, a proposito della propria opera, dichiar\u00f2:\nDall'unit\u00e0 d'Italia al XXI secolo.\nL'importanza della personificazione allegorica dell'Italia inizi\u00f2 a decrescere subito dopo la proclamazione del Regno d'Italia (1861) per scelta politica delle autorit\u00e0 statali fino ad arrivare alla scomparsa quasi totale, nel XXI secolo, dall'immaginario collettivo degli italiani. In Francia accadde invece l'opposto: la personificazione nazionale transalpina, la \"Marianne\", adottata durante la Rivoluzione del 1789 e mai abbandonata, rappresenta ancora oggi uno dei simboli patri francesi pi\u00f9 importanti. Il ricordo della personificazione allegorica dell'Italia, nonostante il boicottaggio da parte delle autorit\u00e0 statali, rimase comunque vivo nell'immaginario collettivo della popolazione, tant'\u00e8 che i nomi di battesimo legati all'Italia (Italo, Italia, Italiano, Italiana, Italino e Italico) furono relativamente diffusi ancora per diversi decenni.\nIl motivo dell'abbandono progressivo dopo l'unit\u00e0 d'Italia dell'utilizzo della personificazione nazionale \u00e8 legato al fatto che l'Italia turrita fu importante durante le guerre risorgimentali per fornire ai patrioti un simbolo dai connotati forti e imperiosi: terminata questa esigenza, un simbolo cos\u00ec perentorio e determinato fu reputato molto meno necessario. Inoltre Casa Savoia decise di non promuovere, nell'iconografia dell'epoca, l'Italia turrita come figura preminente del simbolismo nazionale: i re sabaudi decisero di focalizzare l'attenzione degli italiani sull'istituto monarchico, evitando di avere altri simboli nazionali importanti verso cui l'attenzione degli italiani si sarebbe potuta concentrare.\nInoltre, per scelta del governo, venne deciso di approntare un'opera iconografica che spingesse gli italiani a glorificare i protagonisti del Risorgimento, ovvero Camillo Benso, conte di Cavour, Giuseppe Garibaldi, ecc., oltre che i re sabaudi, con l'aggiunta degli italiani che si sono contraddistinti durante la storia d'Italia. Tra questi ultimi i pi\u00f9 celebrati furono Dante Alighieri, Michelangelo Buonarroti, Galileo Galilei e Cristoforo Colombo. Altra allegoria soventemente utilizzata nel periodo post unitario \u00e8 quella delle \"cento citt\u00e0\" italiane: per l'Italia turrita plasmata da Cesare Ripa e Antonio Canova inizi\u00f2 un periodo che la port\u00f2 all'oblio. Inoltre, nelle sue sporadiche apparizioni, perse i connotati storici che tanto l'avevano caratterizzata nei secoli venendo rappresentata con attributi dallo scarso valore simbolico, fermo restando alcune eccezioni.\nNello specifico, opere artistiche degne di nota raffiguranti la personificazione allegorica dell'Italia dell'epoca post unitaria sono il dipinto realizzato da Cesare Mussini nella palazzina della Meridiana a Firenze; le raffigurazioni pittoriche presenti nella sala dedicata a Vittorio Emanuele II nel Palazzo Pubblico di Siena eseguite nel 1887 da alcuni pittori senesi; i dipinti del 1887 di Cesare Maccari situati all'interno della sala gialla di Palazzo Madama, sede del Senato del Regno (Italia); i fregi di Aristide Sartorio, realizzati tra il 1908 e il 1911 per Palazzo Montecitorio, sede della Camera dei deputati del Regno d'Italia; per quanto riguarda la scultura, sono degne di nota, l\"Italia riconoscente alla Francia\" realizzata da Vincenzo Vela nel 1863; il \"monumento al conte di Cavour\", realizzato nel 1873 in piazza Carlo Emanuele II a Torino; il \"Monumento all'Italia\" di piazza Italia a Reggio Calabria, che \u00e8 opera di Rocco Larussa (1868); il \"monumento a Cavour\" di piazza Cavour a Roma, ideato da Stefano Galletti e poi realizzato tra il 1885 e il 1895. Degna di nota \u00e8 la raffigurazione della personificazione allegorica dell'Italia su una mappa della penisola italiana del 1860 che \u00e8 situata all'ingresso del Museo centrale del Risorgimento al Vittoriano a Roma e che \u00e8 stata in seguito presa come riferimento per la realizzazione di molte altre cartine dell'Italia.\nPer quanto concerne le arti minori, la personificazione allegorica dell'Italia \u00e8 comparsa sulle cartoline delle societ\u00e0 di tiro a segno, sulla monetazione del Regno d'Italia, su litografie e, interpretata da attrici in carne e ossa, nelle pellicole cinematografiche. Per quanto riguarda l'arte cinematografica, la personificazione allegorica dell'Italia \u00e8 protagonista de \"La presa di Roma\" e \"Il piccolo garibaldino\", cortometraggi di Filoteo Alberini realizzati, rispettivamente, nel 1905 nel 1909, nonch\u00e9 nello spettacolo teatrale \"Gran Ballo Excelsior\" di Luigi Manzotti, che \u00e8 andato in scena dal 1881 al 1931. La personificazione allegorica dell'Italia \u00e8 stata poi relativamente diffusa nell\"Art Nouveau\".\nA unit\u00e0 d'Italia completata l'iconografia dell'Italia turrita venne superata dal mito della storia dell'antica Roma, esaltazione che inizi\u00f2 nel Risorgimento soprattutto per opera di Giuseppe Mazzini; non \u00e8 un caso che nel novero delle statue presenti al Vittoriano a Roma sia assente proprio la personificazione allegorica dell'Italia turrita: la statua principale di questo complesso architettonico rappresenta infatti la dea Roma, con l'unica raffigurazione dell'Italia turrita che \u00e8 presente come fregio sul capitello del sommoportico del Vittoriano. La diffusione del mito di Roma inizi\u00f2 a pervadere la penisola italiana a partire dalla seconda parte del XIX secolo: \u00e8 infatti di questo periodo la nascita del mito della \"Terza Roma\", ovvero di un terzo periodo in cui Roma avrebbe potuto acquisire uno splendore paragonabile all'antica Roma e alla Roma dei papi, questa volta legato all'Italia unita, di cui sarebbe dovuta diventare capitale.\nIn questi decenni la rappresentazione allegorica dell'Italia non fu particolarmente diffusa nell'architettura ufficiale, con il posizionamento di statue all'interno degli edifici pi\u00f9 importanti, ma venne limitata ai monumenti marmorei realizzati in varie citt\u00e0 italiane, all'emissione filatelica e alle stampe propagandistiche, in particolar modo a quelle legate all'iniziale neutralit\u00e0 e alla successiva partecipazione dell'Italia alla prima guerra mondiale. In particolare, la personificazione allegorica dell'Italia venne diffusamente utilizzata a partire dall'inizio del XX secolo dagli interventisti, ovvero da coloro che spingevano per l'entrata dell'Italia nella prima guerra mondiale con l'obiettivo di completare l'unit\u00e0 nazionale con l'annessione delle ultime terre irredente: il Trentino, l'Alto Adige, Trieste, l'Istria e la Dalmazia.\nA conflitto concluso e non terminato secondo le aspettative, tant'\u00e8 che il suo epilogo venne definito \"vittoria mutilata\", iniziarono a diffondersi sulla penisola italiana le statue relative alla personificazione della Vittoria, che era collegata al successo dell'Italia nella prima guerra mondiale e che si aggiunse alla personificazione di Roma, contribuendo a far passare in secondo piano l'Italia turrita. Altrettanta diffusa, nelle statue legate ai monumenti ai caduti che iniziarono a essere costruiti lungo tutta la penisola italiana, fu l'iconografia del soldato, spesso accompagnato dalla personificazione della Vittoria.\nQuesta tendenza a relegare l'Italia turrita a un ruolo comprimario a favore della dea Roma, che inizi\u00f2 ad accelerare nel 1870 con la presa di Roma, fu poi confermata anche durante il fascismo, che fece del richiamo della storia romana uno dei capisaldi del regime, tanto da rendere festa nazionale il Natale di Roma. Eccezione degna di nota dell'utilizzo in un contesto istituzionale della personificazione allegorica dell'Italia durante l'epoca fascista fu la serie filatelica \"Imperiale\", in circolazione tra il 1929 e il 1942, il cui soggetto era l'Italia turrita. L'iconografia dell'Italia turrita torn\u00f2 prepotentemente sulla scena nazionale durante la Guerra civile italiana, dato che venne utilizzata sia dalla Resistenza partigiana che dalla Repubblica Sociale Italiana di Benito Mussolini\nSullo scorta del suo utilizzo da parte dei partigiani, l'iconografia della personificazione allegorica dell'Italia venne ripresa nel secondo dopoguerra non senza polemiche, vista il suo significato universale e unificante che avrebbe dovuto essere comune a tutti gli italiani e non solo a una parte di loro: nel 1946 i sostenitori della repubblica scelsero infatti l'effigie dell'Italia turrita quale loro simbolo da utilizzare nella campagna elettorale e sulla scheda del referendum sulla forma istituzionale dello Stato, in contrapposizione allo stemma sabaudo, che rappresentava invece la monarchia. Questa fu l'ultima apparizione in ambito istituzionale dell'Italia turrita. Uno degli attributi dell'Italia turrita di Cesare Ripa, la Stella d'Italia, comparve poi al centro dell'emblema della Repubblica Italiana. La corona muraria \u00e8 poi il simbolo distintivo, ancora oggi, di quei comuni italiani che possono fregiarsi del titolo di \"citt\u00e0\".\nDopo la proclamazione della Repubblica, che vide l'Italia turrita protagonista, l'iconografia della rappresentazione allegorica del Paese torn\u00f2 ad apparizioni sporadiche; comparve su francobolli (tra cui la serie detta \"Siracusana\"), monete, valori bollati, vignette e, in ambito musicale, nel celebre brano musicale \"Viva l'Italia\" di Francesco De Gregori. Il motivo di tale rifiuto risiedette, soprattutto negli anni immediatamente successivi alla seconda guerra mondiale, nell'ampissimo utilizzo, durante il fascismo, di miti ed icone: la nuova Italia democratica e repubblicana ebbe quindi un rigetto nei confronti dei simbolismi, personificazione nazionale compresa."}
{"id": "636225", "revid": "1573940", "url": "https://it.wikipedia.org/wiki?curid=636225", "title": "Chiesa di San Cresci", "text": "La chiesa di San Cresci \u00e8 la chiesa parrocchiale della frazione San Cresci del comune di Campi Bisenzio, anche se parte del suo territorio ecclesiastico \u00e8 compresa nel comune di Signa.\nStoria e descrizione.\nSebbene la chiesa sia di antichissima origine, un documento la testimonia gi\u00e0 nell'anno 866, oggi non resta praticamente nulla di questo lungo passato: all'inizio del XX secolo, trovandosi l'edificio in stato di notevole degrado, fu tentato un disperato restauro ma fu ben presto interrotto per alcuni crolli e difficolt\u00e0 tecniche insuperabili e pertanto fu decisa la ricostruzione ex novo della chiesa.\nLa nuova chiesa fu costruita in posizione trasversale rispetto all'antica e fu inaugurata il 17 agosto 1911; del vecchio edificio, essa conserva solo pochi ricordi e di non eccelso valore artistico, salvo un \"calice di rame\" del XV secolo.\nDietro l'altare si trova una delle rare opere del pittore campigiano Domenico Masuoli, la \"Madonna col Bambino tra i santi Lorenzo e Cresci\" del 1627."}
{"id": "636227", "revid": "121121708", "url": "https://it.wikipedia.org/wiki?curid=636227", "title": "Starfire (Koriand'r)", "text": "Starfire (chiamata anche Stella Rubia o Stella in alcuni adattamenti in italiano), il cui vero nome \u00e8 Koriand'r, \u00e8 un personaggio immaginario dei fumetti creato da Marv Wolfman e George P\u00e9rez nel 1980, pubblicato dalla DC Comics.\nPrincipessa extraterrestre proveniente dal pianeta Tamaran, ha fatto parte dei \"New Teen Titans\" del fortunato ciclo di Marv Wolfman e George P\u00e9rez dei primi anni ottanta (nel quale ha una lunga relazione sentimentale con Dick Grayson, nei panni prima di Robin e poi di Nightwing); successivamente nell'autunno del 2005 \u00e8 entrata negli Outsiders e dopo il grande evento di Crisi infinita \u00e8 rientrata a far parte dei Giovani Titani.\nBiografia del personaggio.\nStarfire o Koriand'r (detta anche Kory), viene dal pianeta Tamaran, seconda di tre figli e principessa del pianeta. Un giorno, il malvagio pianeta noto come Citadel, dopo anni riuscir\u00e0 ad invadere Tamaran, prendendo come riscatto per la libert\u00e0 del pianeta la piccola Kory, che verr\u00e0 usata come schiava per sei anni dagli invasori\nLa vera responsabile di tali eventi \u00e8 Komand'r, sua sorella maggiore, nata con una misteriosa malattia che inibiva la sua naturale capacit\u00e0 di volo, rendendola una reietta all'interno della societ\u00e0 del pianeta. Per tale motivo tradir\u00e0 il suo popolo e lo vender\u00e0 ai Citadel. Durante la fuga di Kory, sua sorella cercher\u00e0 di fermarla, solo per finire rapita con quest'ultima dalla razza scienziata nota come Psion. Questi modificheranno il corpo delle principesse arrivando cos\u00ec a donargli il loro potere di emettere raggi stellari. Kory prender\u00e0 il nome di Starfire, mentre Komand'r quello di Blackfire, e le due diventeranno acerrime nemiche.\nStarfire fuggir\u00e0 dunque sulla Terra, dove incontrer\u00e0 i Giovani Titani, unendosi al gruppo e iniziando un lavoro come modella. Starfire diventer\u00e0 un membro cardine del gruppo, combattendo numerose minacce come Deathstroke, il demone Trigon, Brother Blood, Darkseid e la sorellastra Stella Nera. Inizier\u00e0 anche una relazione con Dick Grayson, noto anche come Nightwing, e con il quale avr\u00e0 una figlia in un universo parallelo, Nightstar. Qualche tempo dopo sulla Terra avverr\u00e0 un'invasione aliena su larga scala, ma nonostante questo Dick e Kory decideranno di sposarsi, per venire fermati dalla compagna di squadra Raven, impazzita a causa dei suoi poteri empatici e dal retaggio demoniaco di suo padre Trigon. Raven incenerir\u00e0 il prete prima che possa pronunciare i due marito e moglie. I Titani riusciranno a fermare l'amica, ma il matrimonio andr\u00e0 comunque a monte.\nDopo che Tamaran verr\u00e0 distrutto da un Mangiatore di soli, e la morte del membro fondatore dei Titani Donna Troy per mano del cyborg Hank Henshaw, Starfire e altri membri storici dei Titani diventeranno i mentori di una nuova generazione di eroi. Starfire lascer\u00e0 poi il gruppo per unirsi al nuovo gruppo di Nightwing, noto come gli Outsiders. Durante Crisi Infinita, Starfire si ritrover\u00e0 esiliata nello spazio con Adam Strange e Animal Man, e insieme a loro combatter\u00e0 divinit\u00e0 malvagie e legioni di Zombie, scontrandosi anche con il cacciatore di taglie Lobo. Tornata sulla Terra, Starfire user\u00e0 i suoi poteri per eradicare il culto della signora degli zombie, Lady Stigia, e dar\u00e0 origine ad una nuova incarnazione dei Titani, questa volta composta solo dai membri adulti del gruppo. Dopo gli eventi della Notte pi\u00f9 profonda, Starfire diventer\u00e0 un membro della Justice League, solo per lasciare il gruppo dopo poco tempo e unirsi alla polizia interspaziale nota come R.E.B.E.L.S.\nPoteri e abilit\u00e0.\nCome tutti gli abitanti di Tamaran, Starfire possiede la capacit\u00e0 di assorbire ogni linguaggio per contatto fisico, che sia un bacio o una stretta di mano. Possiede inoltre il potere di volare, un alto grado di superforza (perfino pi\u00f9 di Cyborg, arrivando a sollevare fino a pi\u00f9 di 95 tonnellate), una resistenza pi\u00f9 che sovrumana, agilit\u00e0 e velocit\u00e0 altissime. Pu\u00f2 inoltre lanciare devastanti raggi di energia dalle mani e dagli occhi noti come \"starbolts\", alterandone eventualmente emissione e forma per diversi scopi difensivi ed offensivi, potere dovuto alle modifiche subite per mano degli Psion. \nAddestrata dai maestri guerrieri di Ookara (un pianeta vicino a Tamaran), Starfire \u00e8 un'abilissima combattente nel corpo a corpo ed \u00e8 una guerriera feroce che non esita a prendere la vita dei suoi avversari, nonostante normalmente si trattenga dal farlo. Oltre a questo ha anche mostrato un'invulnerabilit\u00e0 semi-totale e una grande longevit\u00e0 (al pari di Superman e Wonder Woman).\nApparizioni in altri media.\nTelevisione.\nStarfire appare tra i personaggi principali della serie televisiva \"Titans\", interpretata dall'attrice senegalese-americana Anna Diop.\nSerie animate.\nAppare nella serie animata \"Teen Titans\", con il nome di Stellarubia, in cui \u00e8 caratterizzata in maniera differente: non appare pi\u00f9 come una donna bens\u00ec come una ragazza solare e sempre sorridente, curiosa e sognatrice, come una bambina che vuole scoprire il mondo, innamorata follemente di Robin, che in seguito diventer\u00e0 il suo fidanzato.\nAppare nella serie animata \"Teen Titans Go!\" in cui \u00e8 identica ad una ragazza quattordicenne invece che a una donna, e a differenza della controparte del 2003 ha i capelli color fucsia anzich\u00e9 rosso scarlatto e sembra non essere attratta sentimentalmente dalla controparte del 2013 di Robin (malgrado certi momenti), oltre ad essere resa, in questa versione parodistica, pi\u00f9 puerile, ingenua e meno matura rispetto al cartone originale. In lingua originale \u00e8 doppiata da Hynden Walch, mentre in italiano da Ilaria Latini."}
{"id": "636228", "revid": "89918", "url": "https://it.wikipedia.org/wiki?curid=636228", "title": "Chalicuchima", "text": ""}
{"id": "636236", "revid": "600229", "url": "https://it.wikipedia.org/wiki?curid=636236", "title": "Sole e amore", "text": "Sole e amore \u00e8 una romanza per voce e pianoforte di Giacomo Puccini.\nComposta tra febbraio e marzo 1888, fu pubblicata il 15 dicembre 1888 sul supplemento del periodico artistico-musicale genovese \"Paganini\" (anno II, n. 23).\nL'autografo fu donato da Puccini a Francesco Paolo Tosti nel 1906 e presenta alcune varianti minori rispetto all'edizione a stampa.\nNon \u00e8 indicato il nome dell'autore dei versi, ma la metrica assai libera e lo stesso linguaggio utilizzato sembrano suggerire che siano stati scritti dallo stesso Puccini. Il testo \u00e8 liberamente - e scherzosamente - ispirato al sonetto \"Mattinata\" di Giosu\u00e8 Carducci. Si confrontino i due distici\ncon il testo della romanza:\nSi noti il vezzo di musicare la dedica e la firma. Proprio a questo punto, tuttavia, l'autografo diverge dalla stampa, recando invece una data (anch'essa rigorosamente da intonare): \"il primo di marzo dell'ottantotto\". \u00c8 in base a questo elemento che la composizione \u00e8 stata datata, anche se Ernesto Paolone ha avanzato l'ipotesi che potesse riferirsi non al giorno in cui la romanza fu terminata, bens\u00ec alla data di un incontro amoroso.\nLa musica di \"Sole e amore\" \u00e8 molto nota. Si tratta infatti del motivo del finale del terzo quadro della \"Boh\u00e9me\" (\"Addio dolce svegliare alla mattina\"). Nella dedica a Tosti Puccini annot\u00f2: \"al mio carissimo F. P. Tosti / questo germe primo / di Boh\u00e8me / Milano G. Puccini / 1. aprile [1]906\".\nIdentica \u00e8 anche la tonalit\u00e0 (Sol bemolle maggiore), mentre il movimento \u00e8 pi\u00f9 mosso (Allegretto mosso, secondo l'indicazione della prima edizione, invece di Andante con moto).\nComposta da Puccini mentre stava ultimando \"Edgar\", la sua seconda opera, questa breve romanza di 38 battute presenta alcuni tratti tipici del suo stile, quali gli accompagnamenti in controtempo e la condotta rapsodica del dettato melodico, in cui durate e intervalli si dilatano e contraggono dove meno te l'aspetti. La ritmica \u00e8 resa altrettanto piccante dalla frequente sottolineatura del terzo tempo di ciascuna misura, ottenuta mediante effetti di accelerazione melodica (quartine o terzine che sembrano suggerire l'uso del \"rubato\") e veri e propri accenti armonici (in particolare nella sezione centrale: \"Il sole dice: \"O dormiente [...]\")."}
{"id": "636238", "revid": "628767", "url": "https://it.wikipedia.org/wiki?curid=636238", "title": "Parco nazionale Banff", "text": "Il parco nazionale Banff \u00e8 un'area protetta del Canada istituita il 25 novembre 1885, circostanza che lo rende il primo del suo genere ad essere istituito in territorio canadese. Si tratta di una delle aree protette costituenti il parco delle Montagne Rocciose Canadesi, riconosciuto nel 1984 dall'UNESCO come patrimonio dell'umanit\u00e0.\nSituato nelle Montagne Rocciose Canadesi all'interno della provincia canadese dell'Alberta, a 110-180\u00a0km di distanza di Calgary, si estende su ed \u00e8 caratterizzato da terreno montuoso, con ghiacciai, foreste di conifere e paesaggi alpini. La Icefields Parkway, una sezione dell'Alberta Highway 93, si estende da Lake Louise al parco nazionale Jasper a nord. Le foreste provinciali e il parco nazionale Yoho sono localizzati a poca distanza a ovest, mentre il parco nazionale Kootenay si trova a meridione e Kananaskis Country a sud-est. Il principale centro commerciale locale \u00e8 l'agglomerato di Banff, nella valle del fiume Bow.\nLa Canadian Pacific Railway \u00e8 risultata determinante nei primi anni di esistenza della zona protetta, costruendo l'hotel Banff Springs e quello di Lake Louise allo scopo di attirare turisti attraverso un'ampia pubblicit\u00e0. All'inizio del XX secolo, a Banff furono costruite alcune strade, a volte per opera internati di guerra della prima guerra mondiale e con progetti di lavori pubblici avviate dopo la crisi del 1929. Dagli anni '60, le strutture ricettive nei parchi sono rimaste aperte tutto l'anno e le visite turistiche annuali a Banff sono aumentate fino a superare i 5 milioni negli anni '90. Altri milioni di persone attraversano il parco percorrendo l'autostrada transcanadese. Poich\u00e9 Banff conta ancora oggi oltre tre milioni di visitatori all'anno, la salute del suo ecosistema \u00e8 stata minacciata: a met\u00e0 degli anni '90, Parks Canada, ente responsabile del sito, ha risposto avviando uno studio biennale in cui suggeriva di promuovere nuove politiche che mirassero a preservare l'integrit\u00e0 ecologica.\nIl parco nazionale di Banff ha un clima subartico con tre ecoregioni, ovvero la montana, la alpina e la nivale. Le foreste sono dominate da pini contorti alle quote pi\u00f9 basse e il peccio di Engelmann su quelle pi\u00f9 alte al di sotto del limite degli alberi, al di sopra del quale si trovano principalmente erba, rocce e ghiaccio. Per quanto riguarda la fauna locale, si annoverano tra i mammiferi specie quali l'orso grizzly, il coguaro, il ghiottone, il wapiti, la pecora delle Montagne Rocciose e l'alce, oltre a centinaia di uccelli. Rettili e anfibi, bench\u00e9 presenti, si registrano solo in numero limitato. Le montagne sono composte da rocce sedimentarie che sono state spinte a est su strati rocciosi pi\u00f9 recenti, tra 80 e 55 milioni di anni fa. Negli ultimi milioni di anni, i ghiacciai hanno talvolta coperto il grosso del parco, mentre oggi si trovano solo sui pendii delle vette maggiori: il campo di ghiaccio del monte Columbia, la pi\u00f9 grande massa glaciale ininterrotta delle Montagne Rocciose, ha sede nella regione. L'erosione dell'acqua e del ghiaccio ha definito le montagne nelle loro forme attuali.\nDescrizione.\nGeografia fisica.\nIl parco nazionale di Banff si trova nelle Montagne Rocciose al confine occidentale dell'Alberta con la Columbia Britannica nell'ecoregione delle foreste montane dell'Alberta. La citt\u00e0 di Banff si trova a 128\u00a0km a ovest di Calgary e 401\u00a0km a sud-ovest di Edmonton. Il parco nazionale di Jasper confina con quello di Banff a nord, mentre quello di Yoho si trova a ovest e il Kootenay a sud. Kananaskis Country, che include il parco provinciale della valle di Bow, quello della valle di Spray e di Peter Lougheed, si trovano a meridione e ad oriente rispetto a Banff. La transcanadese si inserisce nella regione dal confine orientale vicino a Canmore, attraverso i paesi di Banff e Lake Louise, e nel parco nazionale di Yoho, nella Columbia Britannica. Lake Louise si trova all'incrocio tra l'autostrada transcanadese e la Icefields Parkway, che si estende a nord fino alla localit\u00e0 di Jasper.\nGeologia.\nLe Montagne Rocciose Canadesi formano un grossolano rettangolo obliquo, la cui base si posiziona in basso e i cui lati lunghi procedono in direzione nord-ovest/sud/est. All'interno del parco si trovano due catene montuose principali, ciascuna caratterizzata da numerose sottosezioni; il confine occidentale del parco segue la cresta delle \"Main Ranges\" (note anche come \"Park Ranges\"), che compongono anche la divisione continentale, oltre alle importanti catene di Waputik, del Bow e del Blue, localizzate a nord, al centro e a sud nell'ordine appena esposto. Le alte vette a ovest di Lake Louise rientrano nella catena del Bow: il limite orientale del parco comprende tutti le vette delle Front Ranges in direzione nord-sud, la catena del Palliser, del Sawback e del Sundance. Banff rientra nelle Front Ranges e, appena fuori dal parco, a est, si trovano le colline che si estendono da Canmore alle porte delle Grandi Pianure. Molto a ovest, le Western Ranges delle Montagne Rocciose attraversano i parchi nazionali di Yoho e Kootenay. Sebbene la vetta pi\u00f9 alta in zona sia il monte Forbes con i suoi 3.612 m, l'Assiniboine, localizzato nel parco omonimo e non troppo distante da Banff, raggiunge i 3.618 m.\nA livello di conformazione, le Montagne Rocciose canadesi si compongono essenzialmente di rocce sedimentarie, tra cui scisto, arenaria, dolomite e calcare. La stragrande maggioranza delle formazioni geologiche a Banff ha un'et\u00e0 compresa tra il Precambriano e il Giurassico (600-145 milioni di anni fa), ma rocce giovani del Cretaceo inferiore (145-66 milioni di anni fa) si rinvengono vicino all'ingresso est e sul monte Cascade sopra il comune di Banff. Queste rocce sedimentarie si formarono sul fondo di mari poco profondi tra 600 e 175 miliardi di anni fa e furono spinte a est durante l'orogenesi laramide. Le Montagne Rocciose canadesi potrebbero aver raggiunto persino gli 8.000 m circa 70 milioni di anni fa, ma, una volta cessata la formazione montuosa, l'erosione scolp\u00ec le creste nella loro impervia forma attuale: l'attivit\u00e0 geologica in loco cess\u00f2 55 milioni di anni fa. L'erosione fu causata innanzitutto dall'acqua e poi notevolmente accelerata dalla glaciazione quaternaria di 2,5 milioni di anni fa. Le piattaforme glaciali dominano la geomorfologia del posto: si pensi ad esempi quali i vari circhi, ar\u00eate, valli sospese, morene e valli a forma di U. La storia geologica ha portato alla costituzione di cime complesse, irregolari, anticlinali, sinclinali, castellate, appuntite o, in alcuni casi, naturalmente cave.\nMolte delle catene montuose vanno da nord-ovest a sud-est, con strati sedimentari che scendono a ovest a 40-60 gradi: per questo si possono ammirare franapoggi con pareti est e nord generalmente pi\u00f9 ripide, il cui esempio pi\u00f9 famoso \u00e8 il monte Rundle, oltre che drenaggi dentritici dove i fiumi e le vecchie valli glaciali seguivano gli strati pi\u00f9 deboli nelle rocce poich\u00e9 relativamente alterate e levigate. Appena a nord della localit\u00e0 di Banff, il Castle \u00e8 composto da numerose formazioni rocciose di et\u00e0 cambriana, con la parte pi\u00f9 alta della vetta costituita da dolomia relativamente pi\u00f9 dura rispetto alla base. Al di sotto si trovano gli scisti meno densi della formazione Stephen e, ancor pi\u00f9 in basso, i calcari risalenti al Cambriano medio. I cocuzzoli appuntiti, individuabili ad esempio sul Louis, presentano pendii frastagliati e scoscesi, ma anche la catena del Sawback, che consiste di strati sedimentari quasi verticali, presenta vistosi calanchi. L'erosione e la deposizione di strati rocciosi a quote pi\u00f9 elevate permette di comprendere la presenza di ghiaioni alle quote pi\u00f9 basse di varie creste.\nGhiacciai e campi di ghiaccio.\nIl parco vanta numerosi grandi ghiacciai e campi di ghiaccio, cento dei quali possono essere osservati percorrendo la Icefields Parkway. Circhi glaciali di piccola dimensione risultano abbastanza comuni nelle Main Ranges, situate in depressioni ai lati di molte vette: come per la maggioranza dei ghiacciai di montagna in tutto il mondo, quelli di Banff si stanno ritirando. Mentre quello di Peyto appare uno dei pi\u00f9 a lungo e con continuit\u00e0 studiati del mondo, con ricerche che risalgono agli anni '70, il grosso dei ghiacciai delle Montagne Rocciose canadesi \u00e8 stato valutato scientificamente solo dalla fine degli anni '90. I glaciologi stanno attualmente effettuando ricerche in situ in modo pi\u00f9 approfondito e hanno analizzato l'impatto che la riduzione del ghiaccio presente pu\u00f2 avere sulla portata dei torrenti, delle falde e dei fiumi. Si stima siano scomparsi 150 ghiacciai tra la zona di protetta di Banff e i dintorni tra il 1920 e il 1985 e che altri 150 siano evaporati tra il 1985 e il 2005, circosranza che rende lampante un'accelerazione nel processo di scioglimento. Nel solo parco di Banff, nel 1985 si contavano 365 ghiacciai, ma nel 2005 29 erano scomparsi, facendo calare la superficie glaciale totale da 625 a 500 chilometri quadrati.\nLe aree glaciali pi\u00f9 estese includono Waputik e Wapta (vasto circa 80\u00a0km\u00b2), entrambe situate a ridosso del parco nazionale di Banff-Yoho. Legati al ghiacciaio Wapta, sul lato dello spartiacque continentale, rientrano anche il Peyto, il Vulture e il Bow. Quest'ultimo si \u00e8 ritirato di circa 1100 m tra gli anni 1850 e 1953, e da quel periodo, c'\u00e8 stata un'ulteriore ritirata che ha originato un lago morenico. Il ghiacciaio del Peyto ha visto ridursi del 70% la sua estensione da quando si \u00e8 avviato il monitoraggio, perdendo circa 2\u00a0km dal 1880; rischia di scomparire del tutto nel giro di 30-40 anni.\nIl campo di ghiaccio del monte Columbia, all'estremit\u00e0 settentrionale di Banff, giace quasi a ridosso tra il parco nazionale di Jasper e si sviluppa nella Columbia Britannica: lo Snow Dome \u00e8 uno spartiacque idrologico importante del Nord America, in quanto l'acqua che da l\u00ec scorre attraverso i ghiacciai procede sia verso l'Atlantico che verso il Pacifico e l'Artico. Il ghiacciaio del Saskatchewan, approssimativamente esteso in lunghezza 13\u00a0km e occupante una superficie di 30\u00a0km\u00b2 nell'area, risulta la principale porzione del campo di ghiaccio del Columbia compresa nel parco: tra il 1893 e il 1953, la zona congelata del Saskatchewan si \u00e8 ridotta di circa 55 m all'anno. Nel complesso, i ghiacciai delle Montagne Rocciose canadesi hanno perso il 25% della loro massa nel corso del XX secolo.\nClima.\nSecondo la classificazione dei climi di K\u00f6ppen, il parco ha un clima subartico (\"Dfc\") con inverni freddi e nevosi ed estati miti. Il tempo meteorologico \u00e8 condizionato dall'altitudine con temperature pi\u00f9 basse, generalmente registrate su quote pi\u00f9 elevate. Situato sul lato orientale del Continental Divide, il parco fa registrare 472 mm di precipitazioni all'anno: il numero \u00e8 notevolmente inferiore rispetto a quello che si registra nell'area protetta di Yoho, sul lato occidentale dello spartiacque in Columbia Britannica, dove si contano 884 mm ogni anno al lago Wapta e 616 a Boulder Creek. Essendo i dati chiaramente influenzati dall'altitudine, le nevicate sono maggiori man mano che si sale di quota: i 234 cm di neve che cadono in media ogni dodici mesi nella cittadina di Banff sono minori rispetto ai 304 registrati a Lake Louise, localizzata pi\u00f9 in alto sul livello del mare.\nDurante i mesi invernali, le temperature a Banff risultano moderate rispetto ad altre aree dell'Alberta centrale e settentrionale, a causa del vento di Chinook e di altre influenze dalla Columbia Britannica. La temperatura media bassa durante gennaio \u00e8 di -15\u00a0\u00b0C, la massima media nel comune di Banff -5. Tuttavia, il termometro pu\u00f2 scendere talvolta al di sotto dei -20, con una temperatura percepita che si aggira intorno ai -30\u00a0\u00b0C. Le condizioni meteorologiche durante i mesi estivi sono calde, con temperature elevate temperature durante il mese di luglio con una media di 22\u00a0\u00b0C e una media giornaliera di basse temperature intorno ai 7\u00a0\u00b0C, cosa che genera a una forte escursione termica a causa della relativa secchezza dell'aria.\nStoria.\nNel corso della sua storia, il parco nazionale di Banff \u00e8 stato testimone di varie tensioni tra ambientalisti e chi aveva interesse a sfruttare il suolo. Sulla base di questi prodromi, fu istituito il parco il 25 novembre 1885 come riserva Banff Hot Springs, in risposta ai reclami contrastanti di chi aveva scoperto sorgenti termali e godeva del diritto di realizzare delle sorgenti termali per interessi commerciali. Il primo ministro John A. Macdonald prefer\u00ec non privatizzare la regione e dichiar\u00f2 le sorgenti termali riserva protetta, ampliandola in seguito comprendendo il lago Louise e altre aree che si estendono a nord fino al campo di ghiaccio del monte Columbia.\nLe origini.\nLe prove archeologiche rinvenute a Vermilion Lakes indicano la prima attivit\u00e0 umana a Banff al 10.300 a.C. Prima del contatto con gli europei, quella che oggi \u00e8 zona protetta ospitava molte popolazioni indigene, tra cui i Nakoda, gli Ktunaxa, gli Tsuut'Ina, i Kainah, i Piedi Neri, i Siksika e i Cree. I popoli indigeni utilizzavano l'area per cacciare, pescare, commerciare, viaggiare, osservare e praticare la cultura. Molte aree all'interno del parco nazionale di Banff risultano ancora conosciute con i toponimi Nakoda nomi come il lago Minnewanka e la catena di Waputik: inoltre, la grotta Cave and Basin finse in passato da importante sito dal valore culturale e spirituale per i Nakoda.\nCon l'ammissione della Columbia Britannica il 20 luglio 1871, il Canada accett\u00f2 di costruire una ferrovia transcontinentale. Le attivit\u00e0 di costruzione iniziarono nel 1875: il percorso selezionata prevedeva di attraversare il passo Kicking Horse e il pi\u00f9 settentrionale passo di Yellowhead, snodandosi cos\u00ec attraverso le Montagne Rocciose canadesi. Un decennio pi\u00f9 tardi, il 7 novembre 1885, l'ultimo sito raggiunto fu Craigellachie.\nIstituzione legislativa e ampliamenti.\nAi sensi del \"Rocky Mountains Park Act\", emanato il 23 giugno 1887, il parco di 26\u00a0km\u00b2 venne ampliato passando a 674\u00a0km\u00b2 e ribattezzato in \"Parco delle Montagne Rocciose\". Si tratt\u00f2 del primo parco nazionale del Canada e il terzo istituito in Nord America, dopo Yellowstone e di Mackinac, nel Michigan settentrionale. La Canadian Pacific Railway costru\u00ec l'hotel Banff Springs e lo chalet del lago Louise al fine di attirare turisti e aumentare il numero di passeggeri ferroviari.\nI discendenti dei Nakoda, legati alle Prime nazioni, furono allontanati dal parco nazionale di Banff tra il 1890 e il 1920, sempre allo scopo di accogliere visitatori. Chi si allontan\u00f2, firm\u00f2 il cosiddetto trattato 7, che consentiva al Canada il diritto di esplorare la terra per ritrovare delle materie prime. All'inizio del XX secolo, con la scoperta del carbone in zona, apr\u00ec i battenti l'estrazione vicino al lago Minnewanka e, per un breve periodo, una miniera di antracite oper\u00f2 fino al 1904. La miniera di Bankhead, a Cascade Mountain, \u00e8 stata gestita dalla Canadian Pacific Railway dal 1903 al 1922.\nTra le altre politiche perseguite nei primi decenni, si annoveravano la promozione della caccia sportiva, del turismo e della conservazione della selvaggina. All'inizio, Banff acquis\u00ec popolarit\u00e0 tra i ricchi turisti europei e americani, il primo gruppo dei quali sbarc\u00f2 in Canada su un transatlantico e prosegu\u00ec verso ovest sulla ferrovia. Alcuni visitatori parteciparono ad attivit\u00e0 di alpinismo, spesso assumendo guide locali: tra questi, alcuni fondarono nel 1906 il Club alpino del Canada, il quale organizz\u00f2 scalate, escursioni e campeggi nel parco.\nNel 1911 Banff era raggiungibile in automobile da Calgary. A partire dal 1916, Jim e Bill Brewster, due guide locali, misero a disposizione la possibilit\u00e0 di partecipare a escursioni in pullman. Nel 1920 era disponibile l'accesso a Lake Louise su strada e il Banff-Windermere Road \u00e8 stata aperta nel 1923 per collegare Banff con British Columbia.\nA livello di estensione, nel 1902, il parco sub\u00ec un ampliamento per coprire 11.400\u00a0km\u00b2, allargandosi nei dintorni del lago Louise e dei fiumi Bow, Red Deer, Kananaskis e Spray. Cedendo alle pressioni degli agrifoltori e delle aziende di legname, la dimensione del parco scese nel 1911 a 4.663\u00a0km\u00b2, eliminando molte aree pedemontane orientali dal parco. I confini mutarono pi\u00f9 volte fino al 1930, quando l'area di Banff fu fissata a 6,697\u00a0km\u00b2 ai sensi del \"National Parks Act\". La normativa, entrata in vigore il 30 maggio 1930, ribattezz\u00f2 inoltre il parco \"Banff National Park\", un termine che derivava dalla regione del Banffshire in Scozia. Con la costruzione di un nuovo cancello est nel 1933, Alberta trasfer\u00ec 0.84\u00a0km\u00b2 al parco: assieme a tale cambiamento, ne avvennero altri in forma minore nel 1949, portando l'area del parco a 6.641 chilometri quadrati.\nTra campi di internamento e turismo invernale.\nDurante la prima guerra mondiale, immigrati provenienti da Austria, Ungheria, Germania e Ucraina furono mandati a Banff per lavorare in campo di internamento. Il campo principale era situato alle pendici del monte Castle, ma questo venne spostato a Cave and Basin durante l'inverno. Molte vecchie infrastrutture e strade andarono inaugurate da uomini di varie origini slave, sebbene gli ucraini costituissero la maggioranza di quelli detenuti a Banff. Targhe storiche e una statua erette dall'associazione delle libert\u00e0 civili ucraino-canadesi commemorano gli internati a monte Castle e al sito nazionale storico di Cave and Basin in cui nel settembre 2013 \u00e8 stato aperto un padiglione interpretativo che si occupa delle prime operazioni di internamento nazionali del Canada.\nIl turismo invernale a Banff inizi\u00f2 nel febbraio 1917, con il primo carnevale invernale di Banff e con l'intenzione di aprirsi a un pubblico regionale della classe media. Il carnevale ebbe luogo in un grande palazzo del ghiaccio, costruito nel 1917 dagli internati della Grande Guerra: questo riguard\u00f2 sci di fondo, salto con gli sci, curling, racchette da neve e skij\u00f6ring. Nel 1931, il governo del Canada promulg\u00f2 l\"'Unemployment and Farm Relief Act\" che present\u00f2 progetti di opere pubbliche nei parchi nazionali durante la Grande Depressione. A Banff, i lavoratori realizzarono un nuovo stabilimento balneare e una piscina a Upper Hot Springs, allo scopo di rendere meglio raggiungibili Cave e Basin; grazie al contributo dei Brewster, la prima stazione sciistica, il Sunshine, apr\u00ec i battenti. Tra le altre opere che interessarono la regione, rientravano la costruzione di strade nel parco, attivit\u00e0 intorno al sito cittadino di Banff e la costruzione di un'autostrada che collega Banff a Jasper. Nel 1934 fu approvato il \"Public Works Construction Act\", con cui si prevedevano numerosi finanziamenti pubblici per la realizzazione di una nuova struttura di registrazione al cancello est di Banff e di un edificio amministrativo a Banff. Nel 1940, la Icefields Parkway raggiunse l'area del campo di ghiaccio del Columbia e rese mutualmente raggiungibili Banff e Jasper. La maggioranza delle infrastrutture presenti nel parco nazionale risale agli anni Trenta.\nI campi di internamento furono nuovamente istituiti a Banff durante la seconda guerra mondiale, con edifici situati a lago Louise, Stoney Creek e Healy Creek. I luoghi di prigionia erano perlopi\u00f9 composti da mennoniti di Saskatchewan. Il comprensorio sciistico del monte Norquay, sviluppato negli anni '30, ospit\u00f2 la prima seggiovia installata in loco nel 1948.\nLe Olimpiadi.\nDal 1968, quando l'hotel Banff Springs fu rimesso a nuovo per la stagione invernale, il parco ricevette un numero sorprendente di visitatori. Negli anni '50 il completamento dell'autostrada transcanadese forn\u00ec un altro corridoio di trasporto attraverso la valle Bow, rendendo il sito pi\u00f9 accessibile.\nIl Canada si attiv\u00f2 al fine di ospitare le Olimpiadi invernali a Banff, candidandolo per la prima volta per l'edizione del 1964, che alla fine and\u00f2 assegnata a Innsbruck, in Austria. Il Canada perse per poco una seconda offerta, relativa alle Olimpiadi invernali del 1968, che invece si tennero a Grenoble, in Francia. Ancora una volta, Banff fu candidata nel 1972, con l'intenzione di tenere i giochi a lago Louise. La proposta avvenne in un contesto molto controverso, poich\u00e9 vari gruppi di ambientalisti si opposero fermamente, in virt\u00f9 del patrocinio offerto dalla compagnia produttrice di greggio Imperial Oil. Cedendo alle pressioni, Jean Chr\u00e9tien, allora ministro dell'Ambiente, con il sostegno del dipartimento governativo responsabile di Parks Canada, ritir\u00f2 il suo placet all'offerta, con i giochi che alla fine si tennero a Sapporo, in Giappone. Quando nelle vicinanze Calgary ospit\u00f2 le Olimpiadi invernali 1988, gli eventi di sci di fondo si svolsero presso il Canmore Nordic Centre Provincial Park nell'insediamento omonimo, situato appena fuori dalle porte orientali del parco nazionale di Banff e sull'autostrada transcanadese.\nRiconoscimento UNESCO e nuove politiche.\nLe politiche messe in atto dalla seconda met\u00e0 del Novecento posero maggiore enfasi sulla necessit\u00e0 di conservare il luogo; il \"National Parks Act\", emendato nel 1988, rese la necessit\u00e0 di preservare l'integrit\u00e0 ecologica la priorit\u00e0 fondamentale da perseguire. Inoltre, si prevedeva di consentire l'accesso di una maggiore fetta di visitatori.\nNel 1984, Banff fu dichiarata dall'UNESCO patrimonio dell'umanit\u00e0, cos\u00ec come il parco delle Montagne Rocciose Canadesi insieme alle altre zone tutelate che componevano il complesso, per i paesaggi montuosi contenenti vette, ghiacciai, laghi, cascate, canyon e grotte calcaree, nonch\u00e9 gruppi di fossili. In virt\u00f9 di questo riconoscimento, \u00e8 accresciuta la necessit\u00e0 di tutelare ancor meglio la zona.\nDurante gli anni '80, Parks Canada si trasfer\u00ec per privatizzare vari servizi del parco come i campi da golf e impose dei pagamenti da sostenere ai visitatori per usufruire di alcuni servizi e strutture al fine di aiutare a far fronte ai tagli di bilancio. Nel 1990, il comune di Banff fu incorporato, dando ai residenti locali pi\u00f9 voce in capitolo riguardo a qualsiasi opera pubblica e privata venisse proposta.\nNegli anni '90, il Canadian Parks and Wilderness Society (CPAWS) intent\u00f2 una serie di controversie giudiziarie in opposizione ai progetti proposti per il parco da aziende private che sembravano minacciarne l'integrit\u00e0 e aumentare il peso dell'impatto antropico. Alla met\u00e0 degli anni Novanta, si decise di avviare uno studio sulla valle Banff-Bow al fine di studiare migliori modalit\u00e0 di tutela ambientale e come sviluppare il parco.\nEcologia.\nFlora.\nIl parco nazionale di Banff accorpa tre ecoregioni, ovvero quella montana, alpina e nivale. La seconda, costituita principalmente da una fitta foresta, comprende il 53% dell'area di Banff, mentre il 27% del parco si trova sopra la linea degli alberi, localizzata intorno ai 2.3000 m, sul piano nivale. Sulle quote pi\u00f9 alte, si ritrovano praterie erbose o nuda roccia. Una piccola porzione del parco (3%), situata a quote pi\u00f9 basse, si trova nell'ecoregione montana. Le foreste di pini contorti (\"Pinus contorta\") dominano la regione montana di Banff, assieme a pecci di Engelmann (\"Picea engelmannii\"), larici occidentali (\"Larix occidentalis\"), salici (\"Salix\"), pioppi tremuli (\"Populus tremuloides\"), occasionali abeti di Douglas (\"Pseudotsuga menziesii\") e alcuni aceri americani (\"Acer negundo\"). Il peccio di Engelmann risulta pi\u00f9 comune nelle regioni subalpine di Banff, affiancato da alcune macchie verdi di pini contorti e abeti delle rocce (\"Abies lasiocarpa\"). Le zone montane nella valle di Bow, che tendono ad essere l'habitat preferito di diverse specie animali, sono state soggette a un non trascurabile processo di insediamento umano nel corso degli anni.\nFauna.\nAll'interno del parco si annoverano oggi 56 specie di mammiferi registrate. Tra i principali predatori locali figurano il puma settentrionale (\"Puma concolor couguar\"), la lince canadese (\"Lynx canadensis\"), il ghiottone (\"Gulo gulo\"), la volpe rossa (\"Vulpes vulpes\"), la donnola (\"Mustela nivalis\"), la lontra di fiume (\"Lontra canadensis\"), il coyote (\"Canis latrans\") e il lupo grigio nordoccidentale (\"Canis lupus occidentalis\"); il wapiti (\"Cervus elaphus canadensis\"), il cervo mulo (\"Odocoileus hemionus\") e il cervo dalla coda bianca (\"Odocoileus virginianus\") risultano comuni nelle valli del parco, compresi i dintorni del comune di Banff, mentre l'alce (\"Alces alces\") tende ad essere pi\u00f9 sfuggente, gradendo principalmente le zone umide e i corsi d'acqua. Nelle regioni alpine, la capra delle nevi (\"Oreamnos americanus\"), la pecora delle Montagne Rocciose (\"Ovis canadensis\"), la marmotta americana (\"Marmota caligata\") e il pica (\"Ochotona princeps\") sono molto diffusi. Altri mammiferi come il castoro (\"Castor canadensis\"), l'ursone (\"Erethizon dorsatum\"), lo scoiattolo comune (\"Sciurus vulgaris\"), il topo muschiato (\"Ondatra zibethicus\"), il vespertilio bruno (\"Myotis lucifugus\"), il chipmunk nano (\"Tamias minimus\"), la lepre scarpa da neve (\"Lepus americanus\") e il citello della Columbia (\"Urocitellus columbianus\") sono le specie di taglia ridotta pi\u00f9 facilmente osservabili. L'orso grizzly (\"Ursus arctos horribilis\") e l'orso nero (\"Ursus americanus\") popolano invece le aree boscose. I carib\u00f9 (\"Rangifer tarandus\"), gi\u00e0 abbastanza schivi, erano i mammiferi di grandi dimensioni pi\u00f9 rari presenti nel parco, ma una valanga nel 2009 uccise gli ultimi cinque esemplari rimasti entro i confini del parco.\nA causa dei rigidi inverni, il parco ospita una specie di rettile soltanto e quattro di anfibi: la salamandra dalle dita lunghe (\"Ambystoma macrodactylum\"), il rospo boreale (\"Bufo boreas boreas\"), la rana maculata (\"Rana luteiventris\"), la rana del legno (\"Rana sylvatica\") e il serpente giarrettiera terricolo (\"Thamnophis elegans\"). Si possono ammirare almeno 280 specie ornitologiche a Banff tra cui, l'aquila di mare testabianca (\"Haliaeetus leucocephalus\") e l'aquila reale (\"Aquila chrysaetos\"), la poiana della Giamaica (\"Buteo jamaicensis\"), il falco pescatore (\"Pandion haliaetus\"), e lo smeriglio (\"Falco columbarius\"), che sono tutte specie predatrici, oltre alla ghiandaia grigia canadese (\"Perisoreus canadensis\"), al merlo acquiaolo (\"Cinclus mexicanus\"), al picchio pileato (\"Dryocopus pileatus\"), all'azzurro di montagna (\"Sialia currucoides\"), al colibr\u00ec rossiccio (\"Selasphorus rufus\"), alla nocciolaia di Clark (\"Nucifraga columbiana\"), alla cincia delle Montagne Rocciose (\"Poecile gambeli\") e alla pispola golarossa (\"Anthus rubescens\"), localizzati nelle elevazioni inferiori. La pernice coda bianca (\"Lagopus leucura\") si scorge spesso nelle zone alpine, mentre fiumi e laghi sono frequentati da oltre un centinaio di specie diverse, tra cui la strolaga (\"Gavia\"), gli ardeidi (\"Ardeidae\") e il germano reale (\"Anas platyrhynchos\"), che trascorrono i mesi estivi nel parco.\nTra le specie a rischio di estinzione, figurano la lumaca di Banff Springs (\"Physella johnsoni\"), che preferisce le sorgenti termali locali, e il rondone nero americano (\"Cypseloides niger\").\nLo scarabeo del pino di montagna (\"Dendroctonus ponderosae\") ha causato una serie di infestazioni su larga scala nell'area protetta, nutrendosi del floema dei pini contorti. La prima epidemia conosciuta di Alberta si \u00e8 verificata nel 1940, che infett\u00f2 43\u00a0km\u00b2 della foresta a Banff: oggi l'areale in cui si \u00e8 esteso mette a rischio una superficie ben maggiore e numerosi parchi circostanti. Un secondo focolaio di grande portata si \u00e8 verificato alla fine degli anni '70 e all'inizio degli anni '80 a Banff e nella regione adiacente delle Montagne Rocciose.\nPer quanto riguarda l'ittiologia locale, la presenza della trota toro (\"Salvelinus confluentus\") e di altre specie ittiche autoctone nei laghi di Banff \u00e8 diminuita per via delle pi\u00f9 aggressive specie introdotte costituite dal salmerino di fonte (\"Salvelinus fontinalis\") e dalla trota iridea (\"Oncorhynchus mykiss\"). La trota di lago (\"Salvelinus namaycush\"), la trota iridea golarossa (\"Oncorhynchus clarkii\"), e il cosiddetto \"chiselmouth\" (\"Acrocheilus alutaceus\") sono specie autoctone rare, mentre il salmone reale (\"Oncorhynchus tshawytscha\"), lo storione bianco (\"Acipenser transmontanus\") e la lampreda del Pacifico (\"Entosphenus tridentatus\") sono probabilmente scomparsi; la lasca naso lungo di Banff (\"Rhinichthys cataractae smithi\"), endemica del sito, risulta oggi estinta.\nGestione della fauna selvatica.\nGestione storica.\nIl parco era originariamente considerato come un'area ricreativa per i visitatori: la politica sulla fauna selvatica, al momento dell'istituzione del parco, la vedeva solo alla stregua di selvaggina o parassiti fino agli anni '60 e '70. Con l'aumento della consapevolezza ecologica, le procedure di gestione si ampliarono con l'inclusione della partecipazione del pubblico in molte decisioni di gestione. Allo stesso tempo, l'aumento dell'impatto antropico (ad esempio grazie alle nuove autostrade) aument\u00f2 la pressione umana sulla zona. Nel 1988 la fauna selvatica cominci\u00f2 a essere considerata parte integrante dell'ecosistema.\nIl parco oggi ha una serie di strategie di gestione della fauna selvatica che mirano a conservare alcune specie. Parks Canada utilizza un approccio di gestione basato su un ecosistema che mira a preservare l'ecologia del parco pur continuando a fornire ai visitatori. Le politiche di gestione si basano su informazioni tratte da studi elaborati secondo canoni scientifici.\nGestione delle specie di grossa taglia.\nGli alci costituiscono una specie dall'impatto rilevante nel parco nazionale di Banff, rappresentando una fonte di cibo per i lupi, la cui presenza si attesta in calo, e esercitando un discreto effetto sull'habitat nel suo complesso. Quando le comunit\u00e0 di alci salgono di numero, esse arrecano danni alla vegetazione, conflitti con l'uomo e destabilizzazione delle interazioni biologiche. Nel 1999, l'attuazione della Strategia di gestione degli alci del parco nazionale di Banff da Parks Canada e il Comitato consultivo degli alci miravano a monitorare e controllare la popolazione per diminuire i conflitti e aiutare il recupero del processo ecologico.\nLe strutture ultimate per tali gruppi di animali comprendono recinti con rampe di carico e scarico dove vengono forniti acqua e cibo ai grandi cervidi: l'obiettivo risulta quello di scoraggiare lo spostamento degli animali verso centri abitati. Tali misure hanno consentito pi\u00f9 interazioni tra predatori e prede, grazie alla creazione di specifici corridoi biologici: inoltre, \u00e8 stata favorita la migrazione degli alci, \u00e8 stato accresciuto il numero di salici e pioppi e hanno evidenziato il ruolo essenziale dei lupi nella gestione della popolazione degli alci.\nLo stato delle comunit\u00e0 di orsi grizzly a Banff \u00e8 percepito come un indicatore dell'integrit\u00e0 ecologica. Per tenere i plantigradi lontani dagli esseri umani, nel 2001 si costru\u00ec una recinzione elettrica intorno al parcheggio di Lake Louise. I bidoni della spazzatura a prova di orso non consentono agli animali di accedere al loro contenuto e aiutano a scoraggiarli da luoghi abitati. Poich\u00e9 le bacche dei ribes del Nebraska (\"Shepherdia\") sono da loro particolarmente apprezzate, gli arbusti sono stati rimossi da alcune aree in cui il rischio di un incontro uomo-orso appare alto.\nUlteriori deterrenti come generatori di rumore e proiettili di gomma vengono utilizzati ogni volta che gli orsi compiono un'azione indesiderata: i gestori della zona protetta consigliano inoltre ai visitatori di non intrattenersi con gli animali. Il timore \u00e8 quello che l'orso si abitui e frequenti luoghi come campeggi e strade.\nIl tentativo di individuare le cause che minacciavano le comunit\u00e0 di carib\u00f9 non riusc\u00ec ad arginare adeguatamente la riduzione dei capi, in quanto l'ultimo esemplare di tale genere nel parco \u00e8 stato trovato morto a seguito di una valanga nel 2009: si \u00e8 a lungo in seguito discusso sulla possibilit\u00e0 che tale scenario potesse venire scongiurato. Si ritiene che la ragione principale della loro scomparsa sia stata dovuta alla distruzione dell'habitat e all'alterazione del naturale equilibrio tra predatori e prede. La direzione del parco avvi\u00f2 il monitoraggio degli ultimi cinque carib\u00f9 nel parco nel 2002 e intraprese azioni come ridurre l'impatto antropico, condurre studi sulla popolazione e indagare sulla possibilit\u00e0 di trasferire gli esemplari.\nA met\u00e0 degli anni '80 i lupi grigi ricolonizzarono la valle di Bow: la scomparsa era avvenuta per un trentennio a causa della caccia sistematica per il controllo dei predatori iniziata nel 1850. La ricolonizzazione dell'area \u00e8 avvenuta in due fasi distinte, ovvero nel 1985 e poi nel 1991. La diffusa presenza antropica in alcune zone nei pressi della cittadina di Banff ha dissuaso i canidi dallo stanziamento. La specie \u00e8 importante per controllare le popolazioni di alci e migliorare l'equilibrio dell'ecosistema; uno studio scientifico volto a monitorare la loro presenza a Banff \u00e8 ora al centro dell'obiettivo del \"Southern Rockies Canine Project\", il pi\u00f9 grande progetto di ricerca sui lupi del Nord America. Si stima la presenza di 60-70 esemplari.\nI bisonti delle pianure (\"Bison bison bison\") sono stati reintrodotti nel 2017: le praterie nelle valli dell'entroterra costituiscono l'habitat perfetto per l'animale di grossa taglia, ricollocato pure in alcune aree degli USA settentrionali a ridosso dello stato di Alberta. I 16 bisonti sono stati sotto osservazione per un anno in un pascolo chiuso all'interno di un sito di reintroduzione vasto 1.200\u00a0km\u00b2. Dal 2020, la mandria era cresciuta a 36 capi.\nGestione odierna.\nTra le strategie della gestione odierna, rientrano sicuramente i varchi per il passaggio della fauna, che hanno avuto successo al fine di ridurre il numero di animali uccisi sulle strade. Sono stati installati anche 82\u00a0km di recinzioni ai margini dell'autostrada nel parco per impedire agli animali di accedere alle carreggiate. Da quando \u00e8 entrato in azione, tale sistema ha ridotto le collisioni tra animali selvatici e veicoli di oltre l'80%.\nI percorsi ferroviari pongono ancora delle sfide agli ambientalisti: svariati orsi sono stati uccisi dai treni, spesso perch\u00e9 attratti dalle fuoriuscite di grano lungo i binari. I corridoi biologici forniscono aperture per piante utilizzate anche dagli orsi. Una collaborazione tra Parks Canada e la Canadian Pacific Railway consent\u00ec dal 2010 di realizzare pannelli forati in legno per recintare i lati dei binari e di trattare chimicamente dei cereali per scoraggiare gli orsi. Dopo una completa revisione dei progetti di ricerca, venne autorizzato lo sviluppo di alcuni di essi, compresa l'alterazione del grano e l'uso di telecamere per studiarne il comportamento risposta naturale degli orsi ai treni.\nNel 2011, Parks Canada ha iniziato a studiare l'efficacia di barriere elettriche, le quali, se toccate, rilasciano una lieve scossa elettrica che scoraggia gli animali a spingersi verso i binari del treno. Un'installazione di prova delle stuoie \u00e8 stata collocata a Banff per testare la loro efficacia nel dissuadere animali pi\u00f9 grandi come gli orsi.\nI divieti generali implementati per garantire il rispetto della fauna selvatica includono l'impossibilit\u00e0 di nutrire, toccare o detenere animali in cattivit\u00e0 e l'evitare di arrecare disturbo o distruggere i nidi degli uccelli.\nGeografia umana.\nBanff.\nBanff, fondata nel 1885, \u00e8 il principale centro commerciale del parco nazionale, nonch\u00e9 un centro per le attivit\u00e0 culturali. Ospita numerose istituzioni culturali, tra cui il Banff Centre for Arts and Creativity, il museo Whyte, il museo Buffalo Nations Luxton, il sito storico nazionale Cave and Basin e diverse gallerie artistiche. Nel corso della sua storia, Banff \u00e8 stata sede di molti eventi annuali, tra cui le Giornate degli Indiani di Banff, inaugurate nel 1889, e il carnevale invernale. Dal 1976, il Banff Centre organizza il film festival del monte Banff. Nel 1990, la cittadina ha assunto il titolo di comune (\"town\") nello Stato di Alberta, sebbene ancora soggetta al National Parks Act e all'autorit\u00e0 federale in materia di pianificazione e sviluppo. Nel censimento del 2017, Banff contava 8.865 abitanti e 793 residenti non permanenti per un totale di 9.386. Il fiume Bow scorre sul suo territorio, mentre le sue cascate si trovano al limite esterno.\nLake Louise.\nLake Louise, situato a 54\u00a0km a nord-ovest del comune di Banff, ospita lo chateau omonimo, che ha una storia quasi secolare. A 15\u00a0km dal posto, vi \u00e8 il lago Moraine, il quale offre un'ampia veduta panoramica della cosiddetta valle dei Dieci Picchi (\"Valley of the Ten Peaks\"). Il paesaggio \u00e8 stato immortalato sul retro della banconota da 20 dollari canadesi nella serie 1969\u20131979 (\"Scenes of Canada\"). Anche il resort di montagna del lago Louise ha sede vicino al villaggio: lo specchio d'acqua \u00e8 tra i pi\u00f9 visitati del Paese per via della possibilit\u00e0 di eseguire varie attivit\u00e0 ricreative (si pensi al canottaggio o alle escursioni in barca) ed \u00e8 posizionato a sud-ovest rispetto al campo di ghiaccio del monte Victoria.\nCollegamenti.\nIl parco nazionale \u00e8 diviso in due da due autostrade che attraversano il confine tra Alberta la Columbia Britannica, mentre un'altra tratta fornisce un terzo accesso all'interno dell'Alberta. L'autostrada transcanadese (nello specifico la H1 dello stato di Alberta) seca in due la zona protetta in direzione est-ovest, collegandolo a Vancouver a ovest e Calgary a est. La H93 procede in direzione nord-sud, collegando il sito a Cranbrook a sud e Jasper a nord. La sezione di H93 a nord di Lake Louise \u00e8 nota come Icefields Parkway, mentre la parte a sud-ovest dell'incrocio del Castle, cos\u00ec chiamato in onore del vicino monte omonimo, forma la Banff-Windermere Parkway. La H11 (altrimenti detta David Thompson Highway) collega la Icefields Parkway alla confluenza del fiume Saskatchewan a Rocky Mountain House a nord-est. All'interno del parco, l'Alberta Highway 1A o Bow Valley Parkway \u00e8 vagamente parallela alla Highway 1 tra Banff e Lake Louise.\nL'aeroporto pi\u00f9 vicino con voli a lungo raggio \u00e8 quello di Calgary (YYC).\nAltre strutture di trasporto all'interno del parco nazionale di Banff includono una linea ferroviaria della Canadian Pacific, la quale appare generalmente parallela all'autostrada 1 e un eliporto locale, il Banff Park Compound.\nIcefields Parkway.\nLa Icefields Parkway \u00e8 una strada lunga 232\u00a0km che collega Lake Louise a Jasper, in Alberta. Comincia a Lake Louise e prosegue verso nord, lungo la valle di Bow, oltre il lago Hector, che \u00e8 il pi\u00f9 grande del parco. Altri specchi d'acqua luoghi suggestivi adiacenti alla tratta panoramica includono il lago Bow e il Peyto, entrambi a nord del lago Hector. La Parkway poi lambisce la sommit\u00e0 del Bow (2088 m) e si accoda al Mistaya fino alla confluenza di Saskatchewan, dove converge con l'Howse e con il Saskatchewan settentrionale. La vetta del Bow costituisce la quota pi\u00f9 alta raggiunta da una strada pubblica in Canada.\nIl Saskatchewan settentrionale scorre a est dalla confluenza di Saskatchewan fuori Banff, in quella che \u00e8 nota come terra di David Thompson, e su Edmonton. L'autostrada David Thompson segue poi il Saskatchewan settentrionale oltre l'artificiale lago Abraham e giunge al campo di ghiaccio del monte Columbia. Attraversato poi il parco nazionale di Jasper, dal passo di Sunwapta (2.035 m di altezza) prosegue fino a Jasper.\nTurismo.\nIl parco nazionale di Banff \u00e8 la destinazione turistica pi\u00f9 visitata dell'Alberta e una delle destinazioni pi\u00f9 visitate del Nord America, con pi\u00f9 di tre milioni di turisti all'anno. Il turismo a Banff contribuisce con una stima di 6 miliardi di dollari canadesi all'anno all'economia della nazione.\n\u00c8 necessario un certificato per sostare nel parco e i controlli dei permessi sono comuni durante i mesi estivi, specialmente a Lake Louise e all'inizio della Icefields Parkway. Il permesso non \u00e8 invece richiesto se si viaggia direttamente attraverso l'area protetta senza fermarsi. Inclusi coloro che non vi mettono piede sostando, circa 5 milioni di persone attraversano Banff ogni anno sull'autostrada transcanadese.\nNel 2009, si sperava che la condivisione del meme circolato su Internet intitolato \"Crasher Squirrel\" avrebbe suscitato maggiore interesse per il parco: nell'immagine figurava una coppia del Minnesota sulla riva del lago Minnewanka che, al momento dell'autoscatto, si trov\u00f2 immortalata assieme a uno scoiattolo; l'imprevisto protagonista \u00e8 stato pubblicato su vari quotidiani di tutto il mondo e il web si \u00e8 sbizzarrito pubblicando delle versioni divertenti dell'originale.\nImpatto antropico.\nAmbiente.\nDal XIX secolo, l'uomo ha avuto un impatto sull'ambiente locale attraverso l'introduzione di specie alloctone, i controlli su altre specie e lo sviluppo nella valle di Bow, tra le altre attivit\u00e0 umane. I bisonti una volta vivevano nelle valli del posto, ma furono cacciati dagli indigeni americani e l'ultimo bisonte mor\u00ec nel 1850. Nel 2017 un piccolo branco di sedici bisonti delle pianure \u00e8 stato reintrodotto in una sezione orientale del parco. Gli alci non sono nativi di Banff e furono introdotti nel 1917 con 57 alci portati dal parco nazionale di Yellowstone. L'introduzione degli alci a Banff, combinata con i controlli su coyote e sui lupi da Parks Canada a partire dagli anni '30, ha causato uno squilibrio dell'ecosistema. Altre specie che sono state spostate dalla valle di Bow includevano grizzly, puma, linci, ghiottoni e lontre. A partire dal 1985, i lupi grigi ricolonizzarono la valle di Bow. Tuttavia, 32 esemplari di quest'ultima specie sono morti lungo l'autostrada transcanadese tra il 1987 e il 2000, lasciandone solo una trentina nell'area.\nLa realizzazione di tratte stradali ha comportato problemi e pericoli per la fauna, inclusa quella in fase di migrazione, a causa del traffico. I grizzly sono tra gli esemplari colpiti dall'autostrada, che insieme ad altre costruzioni ultimate a Banff, hanno causato una frammentazione ambientale. I plantigradi prediligono l'habitat montano, ovvero proprio quello maggiormente intaccato dall'uomo: per ovviare a questa situazione, si \u00e8 optato per l'inserimento di una serie di cavalcavia e sottopassi in diversi punti lungo la transcanadese per ridurre l'impatto del problema.\nGestione degli incendi.\nLe pratiche di gestione dei parchi canadesi, in particolare per quanto riguarda l'estinzione dei roghi, ha avuto un discreto impatto sull'ecosistema del parco. Dal 1983, Parks Canada adotta una strategia volta a generare fuochi prescritti, i quali emulano gli effetti degli incendi naturali. Le motivazioni alla base di una simile politica sono molteplici: prevenire incendi boschivi, conversare ecosistemi e habitat e formare il personale addetto allo spegnimento delle fiamme.\nProgetti di costruzione.\nNel 1978, \u00e8 stato approvato l'ampliamento della stazione sciistica del Sunshine Village, il quale prevedeva la realizzazione di un parcheggio, l'ampliamento dell'hotel e l'aggiunta di nuove misure di sicurezza sul monte Goat's Eye. L'attuazione di questa proposta di sviluppo \u00e8 stata ritardata negli anni '80, in quanto al tempo si stava procedendo con delle valutazioni ambientali. Nel 1989, Sunshine Village ha ritirato la sua proposta di ampliamento, alla luce delle riserve mostrate dal governo, e ha presentato una seconda bozza nel 1992. Anche in quest'occasione, il piano \u00e8 stato approvato, in attesa della valutazione di compatibilit\u00e0 con i criteri ambientali. In seguito, la Canadian Parks and Wilderness Society (CPAWS) si \u00e8 rivolta al tribunale amministrativo riuscendo a ottenere l'emissione di una misura cautelare che ha bloccato l'iter. CPAWS ha anche espresso pressioni all'UNESCO in merito alle candidature presente dal Canada per ospitare le Olimpiadi invernali a Banff, temendo che ne sarebbe derivato un danno allo stato di salute ecologica del parco.\nIl \"Banff-Bow Valley Study\".\nSebbene il \"National Parks Act\" e l'emendamento del 1988 enfatizzino l'integrit\u00e0 ecologica, nella pratica Banff ha sofferto di un'applicazione incoerente delle politiche. Nel 1994, Sheila Copps, il ministro responsabile di Parks Canada, ha incaricato un gruppo di studiosi di realizzare una pubblicazione, realizzata secondo criteri scientifici, in cui si raccogliessero dati volti a comprendere lo stato di salute del parco e come si potesse ridurre l'impatto antropico allo scopo di preservare l'integrit\u00e0 ecologica. Mentre era in corso lo studio biennale su Banff e sulla valle di Bow (\"Banff-Bow Valley Study\"), i progetti di costruzione in corso si interruppero, inclusa l'espansione del Sunshine Village e la realizzazione della bretella volta a collegare l'autostrada transcanadese con l'incrocio di Castle e il Sunshine.\nIl team di esperti ha elencato oltre 500 raccomandazioni, tra cui limitare l'espansione dei quartieri del comune di Banff, contenere la popolazione della cittadina a 10.000 abitanti, imporre il pagamento di un pedaggio all'ingresso dei sentieri escursionistici maggiormente frequentati e arginare i lavori pubblici avviati in situ. Un altro suggerimento riguardava la possibilit\u00e0 di recintare i dintorni della citt\u00e0 per ridurre gli incontri tra persone e alci. Il fine appariva altres\u00ec quello di evitare che i cervidi potessero evitare di affrontare i lupi rifugiandosi nei pressi dei centri abitati, in quanto i predatori tendevano a tenersi lontani dall'uomo. Dopo il rilascio del rapporto, Copps si \u00e8 immediatamente mossa per rendere effettiva la proposta di limitare la popolazione cittadina, ordinando la rimozione di una piccola pista di atterraggio, insieme a un recinto per i bisonti e al campo dei cadetti, che avevano inibito gli spostamenti della fauna selvatica.\nIn risposta alle preoccupazioni e alle raccomandazioni sollevate dal \"Banff-Bow Valley Study\", una serie di piani di sviluppo si \u00e8 arenata negli anni '90, inclusa l'ipotesi di aggiungere nove buche al resorts di golf di Banff Springs nel 1996.\nCanmore.\nCon il limite demografico imposto, Canmore, confinante con la cittadina di Banff, \u00e8 cresciuta rapidamente per soddisfare le crescenti richieste dei turisti. Uno dei lavori maggiori ha riguardato il Three Sisters Golf Resorts, proposto nel 1992, che diede vita a un accesso dibattito: gli ambientalisti sostenevano che l'andata in porto del progetto avrebbe nuociuto a importanti corridoi della fauna selvatica nella valle di Bow."}
{"id": "636240", "revid": "110157", "url": "https://it.wikipedia.org/wiki?curid=636240", "title": "Chiesa del Sacro Cuore (Campi Bisenzio)", "text": "La chiesa del Sacro Cuore \u00e8 il pi\u00f9 recente luogo di culto cattolico di Campi Bisenzio, sede dell'omonima parrocchia appartenente all'arcidiocesi di Firenze.\nStoria.\nLa Parrocchia del Sacro Cuore di Ges\u00f9 a Campi Bisenzio nacque - come necessit\u00e0 nei primi anni '70 in seguito al boom edilizio della citt\u00e0, che aveva accresciuto notevolmente il popolo di Campi; Mons. Pietro Santoni, Parroco della Pieve di Santo Stefano a Campi Bisenzio, incaric\u00f2 Don Bruno Verdiani, fino ad allora Cappellano in Pieve, di costruire sia spiritualmente che materialmente, una nuova parrocchia nella parte orientale del paese.\nIn un primo tempo le funzioni vennero celebrate in una chiesa prefabbricata situata nell'ultimo tratto del Viale Bruno Buozzi ma il primo titolare della nuova parrocchia, l'attivissimo Don Bruno Verdiani, si diede subito da fare per costruire una vera e propria chiesa.\nI lavori per la nuova chiesa, progettata e realizzata in uno stile moderno e funzionale, iniziarono nel 1981 e furono terminati nel 1985."}
{"id": "636243", "revid": "310967", "url": "https://it.wikipedia.org/wiki?curid=636243", "title": "Stellone d'Italia", "text": ""}
{"id": "636248", "revid": "6066", "url": "https://it.wikipedia.org/wiki?curid=636248", "title": "Polmoniti", "text": ""}
{"id": "636256", "revid": "599013", "url": "https://it.wikipedia.org/wiki?curid=636256", "title": "Stellone", "text": ""}
{"id": "636259", "revid": "1904508", "url": "https://it.wikipedia.org/wiki?curid=636259", "title": "Charles Frederick Worth", "text": "Per tradizione, si fa risalire a Charles Frederich Worth l'origine della \"haute couture\" francese per come attualmente \u00e8 intesa e la nascita della figura del \"couturier\" come creatore di fogge in senso moderno.\nBiografia.\nNato nel 1825 a Bourne, una piccola cittadina inglese del Lincolnshire, in una famiglia della media borghesia, Worth inizi\u00f2 giovanissimo a lavorare in un negozio di tessuti a Londra. Inizi\u00f2 la sua carriera nel 1838 lavorando come commesso nel grande magazzino di tessuti e guarnizioni in Regent Street a Londra, dove impar\u00f2 la preziosa arte di trattare con le capricciose dame. Nel 1845, all'et\u00e0 di vent'anni, part\u00ec con pochi soldi per Parigi e trov\u00f2 impiego nel negozio di tessuti Gagelin, dove incontr\u00f2 la moglie Marie Vernet, per la quale realizz\u00f2 molte delle sue creazioni.\nDopo soli 5 anni divenne il responsabile del reparto sartoria, finch\u00e9 nel 1853, insieme al collega Ernest Walles, non entr\u00f2 in societ\u00e0 con il nuovo proprietario Octave-Fran\u00e7ois Opigez-Gagelin. Fra i tre non tardarono ad emergere dissensi, cosicch\u00e9 nel 1858, sciolta la societ\u00e0, Worth si mise in proprio e, finanziato da un socio di origine svedese, Otto Bobergh, apr\u00ec un atelier al n.7 di rue de la Paix, assumendo una ventina di impiegati. \nFu uno dei primi a prevedere il successo della crinolina e ne determin\u00f2 le evoluzioni riducendone l'ampiezza. Nel 1858 collabor\u00f2 con la casa americana Thomson.\nIl suo debutto nella societ\u00e0 avvenne in seguito all'acquisto da parte della principessa di Metternich, nipote del grande statista del Congresso di Vienna e moglie dell'ambasciatore austriaco di due suoi abiti che le furono offerti a prezzi stracciati proprio da Marie Vernet. \nIn occasione di un ballo alle Tuileries la principessa ne sfoggi\u00f2 uno e suscit\u00f2 l'ammirazione dell'imperatrice Eug\u00e9nie de Montijo, consorte di Napoleone III che non tard\u00f2 a divenire anch'essa affezionata cliente della \"maison\" Worth. \nFu cos\u00ec nominato suo fornitore ufficiale e divenne sarto di corte nel 1864. \nL'alta borghesia costituiva, per\u00f2, la maggioranza della sua clientela, di cui seppe conquistare la stima a tal punto da ottenerne l'incondizionata fiducia; riusc\u00ec ad imporre, per la prima volta nella storia, le proprie idee alle dame e determin\u00f2 cos\u00ec l'Haute-Couture.\nCon Worth il \"couturier\" cominci\u00f2 ad essere considerato un artista. Fu lui il primo a decidere di far sfilare i modelli in anticipo rispetto alla stagione, ad apporre etichette con la sua griffe all'interno dell'abito, a utilizzare le indossatrici per presentare le sue creazioni, a fornire i cartamodelli delle sue creazioni sul mercato, evitando cos\u00ec qualsiasi imitazione e a proporre regolarmente nuove fogge cambiando in continuazione tessuti, guarnizioni, modelli.\nCon lui la moda \u00e8 entrata nell'et\u00e0 moderna, diventando allo stesso tempo impresa creativa e spettacolo pubblicitario.\nA causa della guerra franco prussiana molte case di moda furono costrette a chiudere e fra queste anche quella di Worth, che divenne provvisoriamente un ospedale. Riapr\u00ec verso la fine del 1872, proprio nel periodo in cui iniziarono la loro attivit\u00e0 alcune delle case pi\u00f9 importanti come la Maison Rouff, Paquin, Redfern, le sorelle Callot, Cheruit e Doucet, il promotore di Paul Poiret, ma non riacquist\u00f2 mai la supremazia che aveva in precedenza. \nTuttavia continu\u00f2 a vestire gran dame e teste coronate di tutto il mondo, esercitando una profonda influenza sulla moda. \nGrazie a lui, negli ultimi decenni dell'Ottocento fu abbandonata la silhouette romantica contraddistinta dalla sottogonna e si impose un nuovo tipo di linea verticalizzante, dove la figura femminile era modulata secondo \"serpentine sinuosit\u00e0\" accentuate artificialmente sul dietro, grazie all'uso di una sorta di cuscini, e messe in risalto da vitini da vespa.\nAlla sua morte nel 1895, la casa di moda pass\u00f2 nelle mani della moglie e dei figli, Gaston, che amministr\u00f2 la sua immensa fortuna, e Jean-Philippe, il suo erede nell'attivit\u00e0 creativa. \nLa dinastia si estinse nel 1953, quando Maurice Worth consent\u00ec l'assimilazione della Maison alla casa Paquin.\nNei primi anni del Duemila il nome Worth continua ad esistere nell'omonimo profumo e in una linea di lingerie creata da Giovanni Bedin."}
{"id": "636262", "revid": "125837052", "url": "https://it.wikipedia.org/wiki?curid=636262", "title": "Pietro Monaco (brigante)", "text": "La vita.\nSi arruol\u00f2 nell'esercito borbonico e si dice abbia partecipato alla cattura e all'uccisione di Carlo Pisacane, Giovan Battista Falcone di Acri e altri patrioti. Sembra, inoltre, che si trovasse a Napoli quando Agesilao Milano, un calabrese di San Benedetto Ullano, durante una parata militare attent\u00f2 alla vita di re Ferdinando II di Borbone.\nMonaco si un\u00ec a Garibaldi probabilmente a Soveria Mannelli, forse nel campo di Agrifoglio, a circa 8 km dal paese, dove le truppe borboniche erano state richiamate con la promessa dell'amnistia ai disertori che si fossero presentati per fronteggiare l'avanzata di Garibaldi. Fu proprio qui, infatti, che Garibaldi diffuse il proclama della resa borbonica: \"Dite al mondo che alla testa dei miei prodi calabresi feci abbassare le armi a diecimila soldati borbonici, comandati dal generale Ghio. Trasmettete in Napoli ed ovunque la lieta novella\". In realt\u00e0, invece di combattere Garibaldi, i soldati si erano aggregati a lui in seguito al tradimento del generale borbonico Ghio (che ebbe incarichi di governo a Napoli), ma soprattutto per le promesse di Garibaldi, fatte a Rogliano il 31 agosto 1860, di riconoscere gli antichi usi civici delle terre della Sila, di cui godevano le popolazioni presilane e cosentine, di eliminare la tassa sul macinato e di dimezzare il prezzo del sale.\nAl seguito dei Mille, Monaco si distinse nella battaglia del Volturno e a Capua, tanto da essere promosso sottotenente sul campo di battaglia. Questa notizia ci \u00e8 fornita da Alexandre Dumas. Sul giornale L'Indipendente, diretto dallo stesso Dumas, il 4 marzo del 1864 inizia a pubblicare un racconto di 7 puntate dedicato al brigante dal titolo \"Pietro Monaco, sua moglie Maria Oliverio e i loro complici\".\nMa tornato a casa, invece di trovare le terre da coltivare promesse da Garibaldi, fu di nuovo chiamato alle armi per completare quel servizio militare interrotto in seguito alla sua diserzione.\n\"...Era tornato a casa pieno di rancori e s'era impelagato nella lotta politica locale, fatta di contrasti tra clan disposti ad indossare tutte le casacche pur di arraffare potere nei paesi. Scivolato in una brutta storia di vendette e di offese, Pietro uccise un possidente di Serra Pedace e dovette darsi alla macchia...\" (da \"La mala unit\u00e0\" di Salvatore Scarpino).\nSecondo Dumas si diede alla macchia nella banda dell'imprendibile Domenico Straface (alias Palma) di Longobucco. In seguito cre\u00f2 una propria banda, formata da briganti dei paesi limitrofi, soprattutto di Serra Pedace.\nLe sue prime azioni da brigante furono rivolte contro un'altra banda di briganti filoborbonica con a capo Leonardo Bonaro e ag\u00ec al soldo, o al ricatto, di Pietro Fumel. Quest'ultimo fece arrestare la moglie Maria Oliverio e l'amante/cognata Teresa.\nDopo l'uccisione dell'amante Teresa da parte della moglie Maria, Monaco diventa un brigante che, pur non avendo alcun referente politico, colp\u00ec soprattutto esponenti filopiemontesi dei Casali intorno a Cosenza.\nLa banda arriv\u00f2 a contare circa 40 elementi. I processi per i quali venne indicato come capobanda sono 38 parte consultabili nel fondo Corte d'Assise dell'Archivio di Stato di Cosenza e parte del Fondo Tribunali Militari Straordinari dell'Archivio Centrale dello Stato a Roma, altre informazioni sul conto di Pietro Monaco e sulla moglie Maria Oliverio, sono reperibili presso l'Archivio dello Stato Maggiore dell'Esercito.\nLa pi\u00f9 conosciuta delle sue imprese \u00e8 quella del sequestro di 9 persone di Acri (tra le quali il padre e il fratello di Giovan Battista Falcone eroe di Sapri), insieme al vescovo di Tropea, Filippo De Simone, due sacerdoti che lo accompagnavano e altri 4 giovani di famiglie nobili. Il sequestro avvenne il 31 agosto 1863.\nMeno conosciuto, ma non meno importante, fu il sequestro a Santo Stefano di Rogliano, di Antonio Parisio e Achille Mazzei, personaggi vicini al Governatore di Cosenza, Donato Morelli.\nDopo il rapimento di Acri fu scatenata una caccia all'uomo che vide come protagonista Giuseppe Sirtori, gi\u00e0 capo di Stato Maggiore del Mille e Presidente della Commissione Brigantaggio della Camera dei deputati. Sirtori fu nominato il 1\u00ba settembre del 1863 comandante della repressione in Calabria all'indomani dell'impresa del Monaco. Altri protagonisti della sua cattura furono Raffaele Falcone Comandante della Guardia Nazionale, Carmine Rosanova Comandante della Guardia Nazionale di Celico, il maresciallo Fumel e il capitano Dorna.\nMonaco fu ucciso nella valle di Jumiciellu (un subaffluente del Crati, nel comune di Pedace), davanti alla casa dove si intratteneva con la moglie (probabilmente la sera del 24 dicembre 1863) da tre dei suoi gregari pi\u00f9 fidati:\nGli uccisori del Monaco, ossia De Marco, Marrazzo e Celestino, tutti e tre di Serra Pedace furono portati in trionfo. Fece scandalo sui giornali dell'epoca il comportamento delle autorit\u00e0 e dei possidenti cosentini, che premiarono quei tre briganti.\nLa moglie, Maria Oliverio, fu catturata nel febbraio successivo a Caccuri, con alcuni uomini della banda, dopo un cruento scontro a fuoco, in cui persero la vita due bersaglieri, uno squadrigliere del luogo (aggregato alle truppe piemontesi) e alcuni uomini della banda, tra cui il cugino di Pietro Monaco.\nProcessata a Catanzaro dal Tribunale di Guerra per la Provincia di Calabria Ultra 2/a, fu condannata a morte, unica brigantessa in Italia a cui fu comminata una pena simile, che venne per\u00f2 poi commutata con il carcere a vita nella fortezza di Fenestrelle, vicino a Torino. Mor\u00ec dopo circa 15 anni.\nLa storia di Pietro Monaco e sua moglie Maria Oliverio ha ispirato il film \"Brutta Cera\" diretto da Andrea Bonanno. Il giovane regista Calabrese ha voluto portare sul grande schermo la storia che ha sempre ascoltato nei vicoli di Macchia dove \u00e8 cresciuto. Il progetto nato nel 2009 \u00e8 stato portato al cinema il 14 ottobre 2019"}
{"id": "636266", "revid": "44403", "url": "https://it.wikipedia.org/wiki?curid=636266", "title": "Rateo attivo", "text": ""}
{"id": "636268", "revid": "44403", "url": "https://it.wikipedia.org/wiki?curid=636268", "title": "Rateo passivo", "text": ""}
{"id": "636269", "revid": "92723", "url": "https://it.wikipedia.org/wiki?curid=636269", "title": "Filippo Iannone", "text": "Biografia.\nNasce a Napoli, citt\u00e0 capoluogo di provincia e di regione e sede arcivescovile, il 13 dicembre 1957.\nFormazione e ministero sacerdotale.\nDopo gli studi liceali, il 1\u00ba agosto 1976 entra nell'ordine della Beata Vergine del Monte Carmelo. Effettua il noviziato presso la basilica dei Santi Silvestro e Martino ai Monti a Roma e lo studentato presso la comunit\u00e0 della basilica santuario di Santa Maria del Carmine Maggiore a Napoli. Studia presso la Pontificia facolt\u00e0 teologica dell'Italia meridionale, dove ottiene il baccalaureato in teologia, e la Pontificia Universit\u00e0 Lateranense, dove ottiene il dottorato \"in utroque iure\". Riceve, dopo un corso presso il tribunale della Rota Romana, il titolo di avvocato rotale.\nEmette la professione semplice dei voti il 1\u00ba ottobre 1977, mentre quella solenne il 15 ottobre 1980. Il 26 giugno 1982 \u00e8 ordinato presbitero dal vescovo Antonio Ambrosanio, vescovo ausiliare di Napoli (poi arcivescovo di Spoleto-Norcia).\nDopo l'ordinazione, nel suo ordine di appartenenza \u00e8 economo commissariale, dal 1985 al 1988; economo nazionale, dal 1988 al 1991; consigliere commissariale, dal 1988 al 1994 e presidente della commissione per la revisione delle costituzioni, dal 1988 al 1994. Nell'arcidiocesi di Napoli ricopre gli incarichi di difensore del vincolo del tribunale regionale campano, dal 1987 al 1990; vicario giudiziale aggiunto del tribunale diocesano di Napoli, dal 1990 al 1994; vicario episcopale della IV zona pastorale, dal 1994 al 1996 e provicario generale, dal 1996 al 2001.\nMinistero episcopale.\nIl 12 aprile 2001 \u00e8 nominato vescovo ausiliare di Napoli e vescovo titolare di Nebbi da papa Giovanni Paolo II; il 26 maggio successivo riceve l'ordinazione episcopale dal cardinale Michele Giordano, coconsacranti i vescovi Vincenzo Pelvi (poi arcivescovo) e Agostino Vallini (poi arcivescovo e cardinale). Al momento della sua nomina episcopale era il vescovo italiano pi\u00f9 giovane.\nNell'ambito della riorganizzazione dell'arcidiocesi di Napoli, attuata dal cardinale Crescenzio Sepe, \u00e8 nominato vicario generale, coordinatore dei vicari episcopali e \"moderator curi\u00e6\" con delega al settore giurico-amministrativo.\nIl 19 giugno 2009 papa Benedetto XVI lo nomina vescovo di Sora-Aquino-Pontecorvo; succede a Luca Brandolini, dimessosi per raggiunti limiti di et\u00e0. Il 20 settembre successivo prende possesso della diocesi.\nIl 31 gennaio 2012 lo stesso papa lo nomina vicegerente della diocesi di Roma, elevandolo alla dignit\u00e0 di arcivescovo; succede a Luigi Moretti, precedentemente nominato arcivescovo metropolita di Salerno-Campagna-Acerno. Il 3 febbraio seguente fa il suo ingresso nella diocesi capitolina, acquisendo anche il titolo di abate commendatario di San Lorenzo fuori le mura. Dal 31 gennaio al 2 luglio 2012 ricopre anche l'incarico di amministratore apostolico della diocesi di Sora-Aquino-Pontecorvo.\nL'11 novembre 2017 papa Francesco lo nomina segretario aggiunto del Pontificio consiglio per i testi legislativi. Il 7 aprile 2018 \u00e8 nominato presidente dello stesso pontificio consiglio; succede al cardinale Francesco Coccopalmerio, dimessosi per raggiunti limiti d'et\u00e0.\nIl 29 luglio 2019 lo stesso papa lo nomina membro del Collegio per l'esame dei ricorsi in materia di \"delicta reservata\", istituito presso la Congregazione per la dottrina della fede.\nIl 29 settembre 2020 papa Francesco lo nomina segretario della Commissione di materie riservate.\n\u00c8 membro del Supremo tribunale della Segnatura apostolica e della Congregazione delle cause dei santi e consultore della Congregazione per gli istituti di vita consacrata e le societ\u00e0 di vita apostolica.\nGenealogia episcopale.\nLa genealogia episcopale \u00e8:"}
{"id": "636278", "revid": "113375643", "url": "https://it.wikipedia.org/wiki?curid=636278", "title": "We Are Paintermen", "text": "We Are Paintermen \u00e8 il primo album dei The Creation. \u00c8 stato l'unico album completo pubblicato durante la breve vita dei The Creation.\nQuesto album, pubblicato nel 1967 con l'etichetta discografica Hit-Ton (non tedesca, nazione in cui il gruppo god\u00e8 di popolarit\u00e0), \u00e8 composto dai singoli gi\u00e0 usciti della band oltre ad alcune cover (\"Cool Jerk\", \"Like a Rolling Stone\", \"Hey Joe\")."}
{"id": "636280", "revid": "339392", "url": "https://it.wikipedia.org/wiki?curid=636280", "title": "Ferrovia Rovereto-Riva", "text": ""}
{"id": "636282", "revid": "89918", "url": "https://it.wikipedia.org/wiki?curid=636282", "title": "Calicuchima", "text": ""}
{"id": "636283", "revid": "408977", "url": "https://it.wikipedia.org/wiki?curid=636283", "title": "The Silent Hill Experience", "text": ""}
{"id": "636284", "revid": "228587", "url": "https://it.wikipedia.org/wiki?curid=636284", "title": "Umd", "text": ""}
{"id": "636287", "revid": "408977", "url": "https://it.wikipedia.org/wiki?curid=636287", "title": "Silent Hill Experience", "text": ""}
{"id": "636290", "revid": "38120", "url": "https://it.wikipedia.org/wiki?curid=636290", "title": "We are Paintermen", "text": ""}
{"id": "636292", "revid": "228587", "url": "https://it.wikipedia.org/wiki?curid=636292", "title": "Ferryboat", "text": ""}
{"id": "636293", "revid": "38120", "url": "https://it.wikipedia.org/wiki?curid=636293", "title": "Koriand'r", "text": ""}
{"id": "636294", "revid": "38120", "url": "https://it.wikipedia.org/wiki?curid=636294", "title": "Kory Anders", "text": ""}
{"id": "636297", "revid": "38120", "url": "https://it.wikipedia.org/wiki?curid=636297", "title": "Principessa Koriand'r", "text": ""}
{"id": "636301", "revid": "438678", "url": "https://it.wikipedia.org/wiki?curid=636301", "title": "Spartium junceum", "text": "La ginestra odorosa (Spartium junceum L.) \u00e8 una pianta della famiglia delle Fabaceae, tipica degli ambienti di gariga e di macchia mediterranea. \u00c8 nota anche come ginestra di Spagna, ginestra comune, giunco di Spagna o pianta della scopa. \u00c8 l'unica specie del genere Spartium.\nDescrizione.\n\u00c8 una pianta a portamento arbustivo (alto da 0,5 a 3,00 m), perenne, con lunghi fusti.\nI fusti sono verdi cilindrici compressibili ma resistenti, eretti, ramosissimi e sono detti \"vermene\". Le foglie sono lanceolate, i fiori sono portati in racemi terminali di colore giallo vivo. L'impollinazione \u00e8 entomogama. I frutti sono dei legumi; i semi vengono lasciati cadere per gravit\u00e0 a poca distanza dalla pianta madre.\nDistribuzione e habitat.\nSpecie nativa dell'area del Mediterraneo, dal sud dell'Europa, al Nord Africa al Medio Oriente. \nRisulta endemica in gran parte dell'areale del bacino del Mediterraneo. Cresce in zone soleggiate da 0 a 1200 m s.l.m.\nPredilige i suoli aridi, sabbiosi. Pu\u00f2 vegetare anche su terreni argillosi, purch\u00e9 non siano dominati dall'umidit\u00e0 e da acque stagnanti.\nColtivazione.\nIl metodo pi\u00f9 utilizzato \u00e8 la propagazione per seme. La semina si effettua in autunno (settembre) o anche in primavera (da marzo a met\u00e0 aprile).\nPer favorire un'elevata percentuale di germinabilit\u00e0 dei semi (circa il 90%) in un tempo piuttosto ridotto, \u00e8 consigliabile uno dei seguenti trattamenti:\nI tagli di ringiovanimento sono di ostacolo alla fioritura e alla fruttificazione. Pertanto, se si vogliono ottenere fiori e semi, occorre lasciare inutilizzato, per alcuni anni (5 - 6), un numero adeguato di piante."}
{"id": "636314", "revid": "637047", "url": "https://it.wikipedia.org/wiki?curid=636314", "title": "Cisleitania", "text": "Cisleitania (dal latino \"Cisleithania\" \"al di qua del Leita\", fiume che per alcuni tratti segnava il confine tra l'Austria e l'Ungheria; in tedesco: \"Cisleithanien\" o \"Zisleithanien\") \u00e8 stata, a partire dall\"Ausgleich\" del 1867, una denominazione non ufficiale della met\u00e0 occidentale (austriaca) dell'Impero austro-ungarico, che fino al 1915 era chiamata ufficialmente \u00abI regni e le terre rappresentate nel Consiglio dell'Impero\u00bb (in tedesco: \"Die im Reichsrat vertretenen K\u00f6nigreiche und L\u00e4nder\"), ovverosia al Parlamento imperiale.\nStoria.\nStoricamente fino al 1919 rappresent\u00f2 proprio le terre dell'Impero sotto controllo austriaco. Fu scenario di violente guerre tra austriaci e prussiani del 1866, dei moti indipendentistici italiani e della stessa guerra contro il Regno di Sardegna. Lungo il suo confine si combatterono le principali battaglie della Prima guerra mondiale, fino al suo disfacimento nel 1918-1919, in seguito al crollo dell'Impero austro-ungarico.\nDenominazione e particolarit\u00e0.\nLa definizione di \"Cisleitania\", applicata all'insieme dei territori dell'Impero d'Austria, \u00e8 in realt\u00e0 alquanto enfatica ed approssimativa: ad esempio la Galizia a nord-est era considerata \"austriaca\". Inoltre, il modesto fiume Leita \u00e8 lungo appena 180\u00a0km, mentre il confine tra Austria ed Ungheria era notevolmente pi\u00f9 esteso; in secondo luogo, tale corso d'acqua non corrispondeva se non per alcuni brevissimi tratti al confine esatto tra le due monarchie asburgiche. Tra tutti questi tratti e dalle sorgenti a Wiener Neustadt, il fiume Leita scorreva interamente in territorio austriaco, mentre poco pi\u00f9 a valle di Bruck an der Leitha entrava interamente in territorio ungherese (comitato di Moson), per sfociare nel Danubio.\nL'approssimazione di questa denominazione risulta ancor pi\u00f9 evidente laddove si tiene conto che i territori della Slesia austriaca, della Galizia e Lodomeria e della Bucovina - tutti appartenenti alla Corona austriaca - erano situati molto ad oriente del fiume Leita e che questi territori erano divisi dall'Ungheria dal ben pi\u00f9 lungo confine naturale dei Carpazi.\nAnalogamente, il Regno d'Ungheria, con la citt\u00e0 di Fiume ed il semiautonomo Regno di Croazia e Slavonia, che appartenevano parimenti alla Corona ungherese di Santo Stefano, veniva chiamato \"Transleitania\". Entrambe le definizioni riflettevano il solo punto di vista austriaco, giacch\u00e9 per un ungherese la \"Cisleitania\" sarebbe dovuta essere, a logica, l'Ungheria (e viceversa dicasi per la \"Transleitania\").\nTerritori della Cisleitania.\nFacevano parte della cosiddetta Cisleitania:"}
{"id": "636318", "revid": "287204", "url": "https://it.wikipedia.org/wiki?curid=636318", "title": "\u00cd\u00fer\u00f3ttaf\u00e9lagi\u00f0 Fylkir", "text": "L'\u00cd\u00fer\u00f3ttaf\u00e9lagi\u00f0 Fylkir, conosciuto anche semplicemente come Fylkir, \u00e8 una societ\u00e0 calcistica islandese con sede nella citt\u00e0 di Reykjav\u00edk. Milita in \u00darvalsdeild, la massima serie del campionato islandese di calcio.\nStoria.\nIl club fu fondato il 28 maggio 1967 per iniziativa degli abitanti del neonato quartiere \u00c1rb\u00e6r, situato nella parte est di Reykjav\u00edk, la quale in quel periodo stava conoscendo un importante sviluppo demografico. Inizialmente la societ\u00e0 si occup\u00f2 solamente dell'insegnamento del calcio ai giovani, e solo nel 1972 si scelse di avere anche una squadra che potesse partecipare al campionato islandese di calcio.\nNel 1977 il Fylkir raggiunse inaspettatamente le finali per l'ammissione alla 1. Deild (la seconda divisione), quando gi\u00e0 gran parte della squadra aveva prenotato una vacanza in Spagna; schierando le giovanili, il club arancione-nero ottenne un'insperata promozione. Nel 1989 raggiunse anche la prima divisione (\"\u00darvalsdeild\"), retrocedendo per\u00f2 dopo appena una stagione.\nDopo altre due esperienze in \u00darvalsdeild durate solamente un anno (1993 e 1996), nel 2000 il neopromosso Fylkir fece clamore, arrivando secondo e mancando lo scudetto (vinto dal KR) per due soli punti, ma guadagnandosi comunque un posto in Coppa UEFA, dove, nel 2001, fu eliminato al secondo turno dagli olandesi del Roda. Proprio in quell'anno vinse la sua prima Coppa d'Islanda, confermandosi anche nel 2002. Sempre nel 2002, il Fylkir sprec\u00f2 le sue chance-scudetto a causa di un'inopinata sconfitta subita nella gara contro l'\u00cdA di Akranes all'ultima giornata, alla quale si era presentato con un punto di vantaggio: ancora una volta, a vincere il titolo fu il KR, con due punti di vantaggio.\nOltre quarant'anni dopo la sua nascita, il Fylkir FC \u00e8 ancora un club con un forte radicamento nel quartiere di Arbaer, infatti la maggior parte dei suoi giocatori e dei componenti del suo staff sono nati e cresciuti in quella zona di Reykjav\u00edk. Oggi il Fylkir \u00e8 una delle societ\u00e0 calcistiche pi\u00f9 importanti d'Islanda, anche se i risultati del campo negli ultimi anni sono stati un po' altalenanti: nel 2006 e nel 2008 la squadra ha rischiato la retrocessione, mentre nel 2007 ha ottenuto un buon quarto posto con relativo accesso alla Coppa Intertoto del 2008.\nOrganico.\nRosa.\n\"Aggiornata al 20 marzo 2019.\"\n "}
{"id": "636320", "revid": "1305772", "url": "https://it.wikipedia.org/wiki?curid=636320", "title": "A Real Live One", "text": "A Real Live One \u00e8 il secondo album dal vivo del gruppo musicale britannico Iron Maiden, pubblicato il 22 marzo 1993 dalla EMI.\nIl disco.\n\"A Real Live One\" \u00e8 stato registrato durante il \"Fear of the Dark World Tour\", in nove localit\u00e0 differenti dell'Europa, raccogliendo in ognuna le esecuzioni migliori. L'album contiene solo brani tratti dagli album compresi fra \"Somewhere in Time\" (1986) e \"Fear of the Dark\" (1992) e fa parte di un progetto pi\u00f9 ampio che coinvolge anche il successivo album dal vivo, \"A Real Dead One\", dove invece sono presenti brani compresi tra \"Iron Maiden\" e \"Powerslave\".\nEntrambi i dischi sono stati successivamente ripubblicati nel 1998 nella raccolta \"A Real Live Dead One\"."}
{"id": "636321", "revid": "339392", "url": "https://it.wikipedia.org/wiki?curid=636321", "title": "Fylkir", "text": ""}
{"id": "636338", "revid": "99861", "url": "https://it.wikipedia.org/wiki?curid=636338", "title": "Samare", "text": ""}
{"id": "636342", "revid": "125370215", "url": "https://it.wikipedia.org/wiki?curid=636342", "title": "Rinaldo (paladino)", "text": "Rinaldo \u00e8 un personaggio di fantasia al ciclo carolingio, uno dei dodici paladini di Francia che costituiscono la guardia scelta dell'imperatore Carlo Magno. Cugino e rivale in amore di Orlando, gli contende la bella Angelica sia nell' \"Orlando innamorato\" sia nell' \"Orlando furioso\".\nNon va confuso con l'omonimo personaggio della \"Gerusalemme liberata\" di Torquato Tasso, che \u00e8 un cavaliere che partecipa alla Prima crociata. Tasso tuttavia riprese anch'egli la figura del paladino facendone il protagonista del poema \"Rinaldo\".\nOrigini e carattere del personaggio.\n\u00c8 uno dei pi\u00f9 illustri membri della nobile famiglia Chiaramonte, di cui fa parte anche Orlando, suo cugino. Un altro suo cugino \u00e8 Astolfo, mentre per fratelli ha Alardo, Guicciardo, Ricciardo e Ricciardetto, e per sorella Bradamante. Guidon Selvaggio e la gemella Carinda sono suoi fratellastri, anche se prima di Ariosto il personaggio di Guidone era considerato come suo figlio illegittimo. Nonostante sia sposato con Clarice, della quale \u00e8 gelosissimo, Rinaldo si innamora spesso di altre donne.\nIl cavallo Baiardo \u00e8 un elemento indispensabile per Rinaldo. La spada del paladino si chiama invece Fusberta, italianizzazione del termine Flamberga.\nA differenza di Orlando, Rinaldo \u00e8 uno spirito ribelle e spesso insofferente all'autorit\u00e0 del sovrano.\nNonostante Rinaldo e il cugino Orlando siano in linea di massima amici e alleati, le scene in cui si scontrano (e molto aspramente) non sono infrequenti. Un esempio \u00e8 presente gi\u00e0 nel \"Morgante\", quando i due non si riconoscono. Successivamente nell\"'Innamorato\" a causa della bella Angelica, e nel \"Furioso\", anche se non avviene, ce ne sono gi\u00e0 i presupposti, sempre per gelosia, sin dal primo canto. Nei \"Cinque Canti\" invece Orlando e Rinaldo vengono messi l'un contro l'altro a causa di un intrigo del traditore Gano di Maganza.\nRinaldo nella letteratura.\nRinaldo \u00e8 uno degli eroi del ciclo carolingio, ma non appare nella \"Chanson de Roland\", bens\u00ec in moltissimi altri cantari, poemi e romanzi cavallereschi fin dal Medioevo:\nI quattro figli di Aimone (\"Les quattre fils Aymon\", XIII secolo):\nRinaldo \u00e8 uno degli eroici figli del Duca Amone, che si scontrano con Carlo Magno salvo poi riconciliarsi con lui. L'opera si conclude con la morte del paladino, che avviene a Colonia dopo un viaggio in Terrasanta.\nCantari di Rinaldo da Monte Albano:\nRinaldo, raffigurato anche qui come ribelle contro Carlo Magno, fugge per questo esule in Oriente; l'opera \u00e8 divisa in 51 cantari, ed \u00e8 tramandata dal manoscritto \"Palatino 364\" della Biblioteca Nazionale di Firenze.\nMorgante di Luigi Pulci (1478):\nRinaldo segue Orlando in Oriente e si innamora di Antea, la figlia del Sultano, che lo sfida a duello.\nOrlando innamorato di Matteo Maria Boiardo (1495):\nRinaldo raggiunge in Oriente il cugino Orlando e si scontra con lui per amore di Angelica, la bella principessa del Catai; in principio Rinaldo odia Angelica, ma in seguito la situazione si ribalta nel suo esatto opposto, quando i due bevono alle fonti dell'amore e del disamore, scatenando cos\u00ec una serie di equivoci. \nOrlando furioso di Ludovico Ariosto (1532):\nl'impetuoso Rinaldo \u00e8 innamorato dell'ambigua Angelica, ma \u00e8 proprio lui a mettere in fuga il campo dei Mori presso Parigi e a costringerli a riparare ad Arli.\nRinaldo, opera giovanile di Torquato Tasso (1562):\nvi si narra la giovinezza del paladino.\nRinaldo di Mont'Albano, tragicommedia giovanile di Carlo Goldoni (1736).\nTrasposizione nel teatro dei pupi.\nLa storia di Rinaldo e dei Paladini di Francia \u00e8 ripresa nell'Opera dei Pupi siciliana, che viene ancora oggi rappresentata in alcuni teatri di Catania, Palermo e Acireale con l'utilizzo di pupi del XIX secolo. La messa in scena fa riferimento all\"'Orlando furioso\" di Ludovico Ariosto, in cui si narra delle vicende dei Paladini di Francia e della loro vita romanzesca nell'epopea carolingia.\nRinaldo nei media.\nIl personaggio \u00e8 presente nel film \"\", dove \u00e8 interpretato dall'attore statunitense Leigh McCloskey."}
{"id": "636350", "revid": "125748317", "url": "https://it.wikipedia.org/wiki?curid=636350", "title": "Lippa (gioco)", "text": "La lippa \u00e8 un antico gioco popolare diffuso dal Mediterraneo occidentale all'India . Viene considerato alla stregua di uno sport popolare e . \nNome.\nIl gioco ha differenti nomi in base alla localit\u00e0. Raggruppando in base regionale:\nDal punto di vista etimologico, il termine \u00e8 poi entrato a far parte della lingua italiana quale sinonimo di \u00abveloce\u00bb.\nRegolamento.\nIl gioco \u00e8 effettuato con due pezzi di legno, generalmente ricavati dai manici di una scopa, uno di circa 15\u00a0cm in lunghezza con le estremit\u00e0 appuntite (chiamato lippino), l'altro lungo circa mezzo metro chiamato lippa: si traccia a terra un cerchio e un ovale per posizionare il lippino. La tecnica consiste nel colpire con il pezzo lungo il pezzo piccolo su un'estremit\u00e0 per farlo saltare (questo il motivo delle estremit\u00e0 appuntite), quindi colpirlo. Si hanno tre tentativi, il gioco consiste nel lanciare il pezzo piccolo quanto pi\u00f9 lontano possibile.\nIl numero di concorrenti \u00e8 variabile. La squadra che attacca dispone il bastoncino piccolo e affusolato (la lippa) al centro di un cerchio di raggio pari alla lunghezza del bastone che si usa come mazza; se ne colpisce un'estremit\u00e0 per sollevarla in aria e colpirla con forza una seconda volta per lanciarla il pi\u00f9 lontano possibile.\nLa squadra che difende si dispone in modo da afferrare al volo la lippa, cosa piuttosto difficile, se vi si riesce il lanciatore \u00e8 eliminato. In caso contrario dal punto in cui \u00e8 finito il lippino, il difensore, tenendola in pugno poi la lancia cercando di colpire il bastone-mazza preventivamente posato dietro il cerchio in direzione del lippino; se viene colpito il lanciatore \u00e8 eliminato (questa operazione si dice \"carare\").\nIn caso contrario, gli attaccanti hanno tre possibilit\u00e0 per colpire e allontanare il pi\u00f9 possibile il lippino dal cerchio dopodich\u00e9 il lanciatore valuta ad occhio la lunghezza in bastoni-mazza del lancio effettuato, ossia tra il cerchio e il punto raggiunto dal lippino. Dopo i tre colpi l'attaccante chiede quanto il difensore offre, per esempio trenta bastoni: se l'attaccante accetta tale distanza, trenta, si scrive il numero a punteggio. Se non accetta, si controlla se la valutazione \u00e8 corretta misurandola; se il numero dei bastoni \u00e8 superiore a trenta, per esempio 35, i punti ottenuti dagli attaccanti saranno il doppio del contato; se saranno meno, gli attaccanti prenderanno quello contato. Di solito si valuta sempre in difetto, ma caratteristica del gioco, in prossimit\u00e0 del finale, \u00e8 anche rischiare. Finch\u00e9 la squadra che attacca non viene eliminata, continua a battere con rotazione dei giocatori.\nIl punteggio finale pu\u00f2 essere 500 o anche 1000. Dipende dal tempo di gioco e dal numero dei giocatori.\nIn contesti particolari (cortili di quartieri popolari, piazze, ecc.) ci possono essere \"regole locali\" che attribuiscono punteggi speciali associati al superamento di ostacoli. Ad esempio il superamento in altezza di una casa, o di fili dell'energia elettrica pu\u00f2 far attribuire punteggi bonus (es. 1000 punti)."}
{"id": "636355", "revid": "767487", "url": "https://it.wikipedia.org/wiki?curid=636355", "title": "Stefano Rebonato", "text": "Carriera.\nCentravanti cresciuto nelle giovanili del Verona, squadra della sua citt\u00e0, non riesce a emergere fra gli scaligeri a livello di prima squadra (6 sole presenze in Serie B nella stagione 1980-1981), ceduto in prestito alla Rondinella prende parte a 33 partite, segnando 8 gol, contribuendo alla promozione della squadra di Firenze in serie C/1, quindi disputa una stagione fra i cadetti in prestito alla , nel 1983 viene acquistato dal . Con gli abruzzesi disputa un campionato di B, quindi viene ceduto in prestito al Campobasso, sempre fra i cadetti, per poi rientrare coi biancazzurri nel 1985, senza mai riuscire, fino al 1986 ad andare in \"doppia cifra\" come reti realizzate.\nNella stagione 1986-1987 invece si impone come protagonista assoluto, diventando capocannoniere del campionato di Serie B segnando 21 gol, nessuna su rigore (massimo numero di reti segnate da un calciatore in B dai tempi di Paolo Rossi col Lanerossi Vicenza) contribuendo in prima persona alla vittoria del campionato e alla conseguente terza promozione in Serie A del nella sua storia.\nLa stagione successiva viene ceduto alla in Serie A, giocando non molto, and\u00f2 a segno in 2 occasioni (alla e alla Roma). A fine stagione viene pertanto ceduto al , dove disputa due stagioni fra i cadetti piuttosto contraddittorie: discreta la prima, negativa la seconda nella quale non realizza nessuna rete e i calabresi chiudono il torneo all'ultimo posto. Chiude quindi la carriera professionistica con due stagioni al in Serie C. La sua ultima stagione agonistica, in forza al Treviso, si svolge infatti tra i dilettanti.\nHa complessivamente totalizzato 187 presenze e 43 reti in Serie B oltre a 17 incontri (con 2 gol) in Serie A."}
{"id": "636358", "revid": "125718574", "url": "https://it.wikipedia.org/wiki?curid=636358", "title": "Angelica (Orlando furioso)", "text": "Angelica \u00e8 la principale figura femminile del poema cavalleresco \"Orlando innamorato\" di Matteo Maria Boiardo, e del seguente \"Orlando furioso\" di Ludovico Ariosto. In queste opere letterarie si narra delle vicende avventurose dei Paladini di Francia, protagonisti dell'epopea carolingia.\nAngelica nell'epica cavalleresca.\nFiglia di Galafrone re del Catai, nell\"Orlando innamorato\" Angelica giunge in Europa con suo fratello Argal\u00eca, ma viene contesa fra due dei pi\u00f9 importanti paladini di Francia, Orlando e Rinaldo, entrambi al servizio di Carlo Magno. Dopo la morte di suo fratello, ucciso in duello da Ferra\u00f9, Angelica fugge dai paladini e dai soldati saraceni invaghitisi di lei. In seguito, Angelica trova la fonte dell\u2019amore e ne beve l\u2019acqua, innamorandosi di Rinaldo, il quale invece respinge la principessa perch\u00e9 aveva bevuto dalla fonte dell\u2019odio. La principessa poi fugge in Oriente e manda Malagigi alla ricerca di Rinaldo. Si rifugia nella rocca di Albracca (forse Bucara, una citt\u00e0 usbeca), situata nel regno del padre, ma i sovrani nemici cingono d\u2019assedio la citt\u00e0: la principessa fugge alla ricerca di aiuto, mentre Orlando sconfigge e uccide il re tartaro Agricane in duello. L\u2019assedio viene poi interrotto.\nAngelica possiede un anello magico che garantisce l\u2019invisibilit\u00e0 a chi lo mette in bocca, ma questo viene rubato dal ladro Brunello, che fugge in Europa: pertanto Angelica e tutti i paladini ritornano in quel continente. L\u00ec Angelica trova la fonte dell\u2019odio e, dopo averne bevuto l\u2019acqua, cessa di amare Rinaldo, il quale a sua volta aveva bevuto dalla fonte dell\u2019amore.\nDi lei nell\"Orlando Furioso\" si innamorano anche altri personaggi tra cui Ferra\u00f9, Sacripante e Ruggero, che la salver\u00e0 dall'Orca di Ebuda: infatti, durante la sua fuga, Angelica era stata catturata dagli abitanti dell\u2019isola e incatenata ad uno scoglio per essere offerta in sacrificio al mostro marino. Ruggero la riporta nel continente in sella al suo ippogrifo e le restituisce l'anello magico. Angelica poi si imbatte in Medoro, un fante saraceno rimasto ferito in uno scontro, e si innamora di lui: dopo averlo curato e aver sugellato il loro amore incidendo i loro nomi sui tronchi di alcuni alberi, se ne andr\u00e0 con lui per far rientro nel Catai, scatenando cos\u00ec la pazzia di Orlando.\nLa sua storia \u00e8 legata a quella dei Paladini di Francia nell'Opera dei Pupi siciliana che viene ancora oggi rappresentata in alcuni teatri di Catania, Palermo, Acireale e Siracusa con l'utilizzo di pupi del XIX secolo. La messa in scena fa riferimento all\"'Orlando furioso\" di Ludovico Ariosto, ma anche alle imprese raccontate nella \"Chanson de Roland\" francese, opera in cui il personaggio di Angelica non appare.\nAngelica nella letteratura successiva.\nLa figura di Angelica fu ripresa da Giovanni Dolfin nella sua tragedia \"Il Medoro\". In Spagna incentrarono invece opere su di lei gli scrittori Lope de Vega (\"La bellezza di Angelica\") e Luis de G\u00f3ngora (\"En un pastoral albergue\").\nAngelica nell'arte.\nAngelica \u00e8 rappresentata, insieme ad altri personaggi, negli affreschi nella Sala dell'Orlando Furioso di Villa Valmarana \"Ai Nani\": la loro realizzazione si deve a Giambattista Tiepolo e a suo figlio Giandomenico. Tra le innumerevoli altre opere a lei dedicate, si ricorda anche una celebre tela di Jean-Auguste-Dominique Ingres: \"Ruggero libera Angelica\".\nAngelica nel cinema.\nNel film \"\", Angelica \u00e8 interpretata da Tanya Roberts, che d\u00e0 volto anche a un'altra figura femminile del \"Furioso\", Isabella."}
{"id": "636362", "revid": "123038760", "url": "https://it.wikipedia.org/wiki?curid=636362", "title": "Worcester (Regno Unito)", "text": "Worcester (IPA: , ) \u00e8 una citt\u00e0 del Regno Unito, capoluogo della contea inglese del Worcestershire. Conta abitanti.\nStoria.\nL'area occupata oggi dalla citt\u00e0 \u00e8 stata abitata sin dal neolitico. Un villaggio fu costruito sulla riva orientale del Severn nel IV secolo a.C. Il luogo fu poi scelto dai romani per costruirvi un forte sulla strada che andava da \"Glevum\" (Gloucester) a \"Viroconium\" (Wroxeter). Al tempo dell'insediamento degli Anglo-Sassoni la citt\u00e0 fu scelta come sede vescovile, e acquis\u00ec il nome di \"Weorgoran ceaster\" (in antico inglese, \"castello dei \"weorgoran\"\", una trib\u00f9 stanziata nella zona), da cui deriva il nome odierno. Nel 680 inizi\u00f2 la costruzione della cattedrale ad opera del vescovo \"B\u00f6sel\". Nel 1041 la citt\u00e0 fu quasi interamente distrutta a seguito di una rivolta contro le tasse imposte dal re Canuto II. Fu in seguito attaccata tre volte (nel 1139, 1150 e nel 1151) durante la guerra civile per la successione al trono tra Stefano d'Inghilterra, l'ultimo re normanno, e sua cugina l'Imperatrice Matilda, figlia del re Enrico I. Nel tardo medioevo la popolazione aveva raggiunto i 10.000 abitanti e l'industria tessile era divenuta una componente importante dell'economia locale.\nIl 3 settembre del 1651 poco lontano da Worcester, vicino al villaggio di \"Powick\", fu combattuta un'importante battaglia della guerra civile inglese. I sostenitori di Carlo II furono sconfitti ed il re si rifugi\u00f2 dapprima in Shropshire per poi raggiungere la Francia. La citt\u00e0 fu fedele alla causa del re durante la guerra e per questo motivo si guadagn\u00f2 l'appellativo di \"citt\u00e0 fedele\".\nNel XVIII e nel XIX secolo la citt\u00e0 ebbe uno sviluppo industriale.\nLa fabbrica di porcellane di Worcester venne fondata nel 1750 e costituisce ancora oggi un'importante attivit\u00e0 economica. Negli anni cinquanta e sessanta del secolo scorso larghe sezioni del quartiere medievale sono state demolite.\nI confini attuali della citt\u00e0 risalgono al 1974, quando vennero assorbite nei confini cittadini, le comunit\u00e0 di \"Warndon\" e \"St Peter the Great\".\nPronuncia del nome.\nLa peculiare pronuncia del nome omette totalmente le lettere centrali \"rce\", come se la grafia fosse \"Woster\" o \"Wooster\". Questa caratteristica si ripercuote anche su i nomi da essa derivati, quali Worcestershire e la salsa Worcester. Anche la citt\u00e0 di Worcester in Massachusetts segue la stessa regola di pronuncia.\nQuesta semplificazione linguistica, dove la vocale tra due suoni \"s\" viene elisa nella lingua parlata, non \u00e8 unica; altri esempi sono le citt\u00e0 di Leicester, Bicester e Gloucester.\nMonumenti.\nTra i monumenti cittadini di rilievo spicca su tutti l'imponente cattedrale gotica che domina la riva sinistra del Severn. Notevole \u00e8 il coro in stile gotico costruito tra il 1220 el 1260. Di fronte al presbiterio \u00e8 posta la tomba del re Giovanni Senza Terra. Nel presbiterio \u00e8 posta la cappella funeraria del principe Arthur, fratello maggiore del futuro re Enrico VIII. La cripta fu costruita a partire dal 1084 dal vescovo \"Wulstan\". Il chiostro \u00e8 trecentesco e dal lato orientale si accede all'edificio romanico della \"Chapter House\". All'esterno della cattedrale \u00e8 posta la trecentesca \"Elgar Tower\" attraverso la quale si accedeva al monastero.\nNon lontano dalla cattedrale sono situati i fabbricati della fabbrica di porcellana \"Royal Worcester\", che ospitano il \"Dyson Perrins Museum\", dedicato alla porcellana.\nNei pressi del canale che collega il Severn a Birmingham \u00e8 posto l'edificio in stile Tudor denominato \"The Commandery\", che fu il quartier generale di Carlo II durante la battaglia di Worcester.\nSulla \"Friar Street\" sono ubicati una casa museo in stile Tudor e dall'altro lato della strada la casa a graticcio \"Greyfriars\", che era parte di un convento francescano.\nIn un edificio vittoriano della strada \"The Tything\" \u00e8 situata la Biblioteca cittadina ed il \"Museum and Art Gallery\" che esibisce reperti della storia locale ed una collezione di dipinti vittoriani.\nEconomia.\nLa citt\u00e0 di Worcester, posta sulle rive del fiume Severn, con collegamenti fluviali verso Birmingham ed altri luoghi delle \"Midlands\" attraverso una rete di canali, divenne un importante centro dell'industria manifatturiera leggera, anche se in epoca tardo-vittoriana vide la crescita di fonderie di ferro quali Heenan &amp; Froude, Hardy &amp; Padmore e McKenzie &amp; Holland.\nUna delle pi\u00f9 fiorenti industrie fu quella della produzione di guanti, che tra il 1790 e il 1820 vedeva impiegati circa lavoratori in 150 fabbriche. Allora circa la met\u00e0 della produzione inglese di guanti era concentrata nello Worcestershire. Nel XIX secolo la produzione locale di guanti si ridusse di molto a causa della concorrenza estera, principalmente di quella francese, e alla met\u00e0 del XX secolo solo poche industrie di questo tipo rimanevano a Worcester. Oggi sopravvivono ancora tre aziende produttrici di guanti: Dent Allcroft, Fownes e Milore.\nAnche l'industria delle porcellane, una volta fiorente, declin\u00f2 e l'ultimo produttore di porcellane di Worchester chiuse i battenti nel 2008.\nUno dei prodotti pi\u00f9 famosi di Worcester \u00e8 la salsa che prende il nome dalla citt\u00e0, la Salsa Worcester marca Lea &amp; Perrins, imbottigliata nello stabilimento di Midland Road, sede della casa Lea &amp; Perrins fin dal 16 ottobre 1897.\nWorcester vanta anche quello che si ritiene sia il pi\u00f9 antico giornale del mondo, il \"Berrow's Worcester Journal\", la cui pubblicazione ebbe inizio nel 1690.\nComunicazioni.\nIl fiume Severn che attraversa la citt\u00e0 \u00e8 navigabile ma la navigazione fluviale \u00e8 ormai molto limitata.\nDalla citt\u00e0 si diparte un canale, costruito nel 1815, che la collega a Birmingham e che \u00e8 sfruttato oggi quasi esclusivamente per fini turistici. L'autostrada M5 passa a est dell'abitato. Worcester \u00e8 servita da diverse linee ferroviarie che la collegano a Birmingham, a Hereford ed a Oxford."}
{"id": "636365", "revid": "46291", "url": "https://it.wikipedia.org/wiki?curid=636365", "title": "Platanus orientalis", "text": "Platanus orientalis , comunemente noto come platano orientale, \u00e8 una pianta appartenente alla famiglia delle Platanaceae, originaria del bacino del Mediterraneo Orientale.\nDescrizione.\nSi presenta come un grande albero alto fin oltre 40 m, con tronco rastremato con diametro in genere sui 3 m, ma pu\u00f2 superare i 4 m, corteccia di colore bianco-giallastra, che si distacca in sottili placche irregolari dai bordi tondeggianti.\nLe foglie sono grandi, semplici, palmate a 5 lobi appuntiti, caduche.\nI fiori sono poco appariscenti, riuniti in capolini sferici. I fiori sono unisessuali, ma sulla stessa pianta spuntano sia fiori maschili che femminili.\nI frutti sono acheni conici, ciascuno con un solo seme e un ciuffo di peli che ne facilita la dispersione anemofila. Sono riuniti a centinaia in infruttescenze globose, sfaldabili.\nDistribuzione e habitat.\n\u00c8 originario del Mediterraneo orientale e dell'Asia occidentale, fino all'Afghanistan. Per quanto riguarda l'Italia, \u00e8 spontaneo da tempo immemorabile in Sicilia e nell'Italia meridionale, dove peraltro \u00e8 in contrazione.\nVegeta nella zona dal \"Lauretum\" al \"Castanetum\". Lucivago ed esigente, esige terreni freschi e fertili, di origine alluvionale, dove cresce vigorosamente. Tipicamente, in natura, si trova in prossimit\u00e0 di corsi d'acqua.\nColtivazione.\nViene coltivato a ceduo alto o basso, ad alto fusto solo a scopo ornamentale, prestandosi anche a drastiche potature; resiste bene agli attacchi dei parassiti. Le protuberanze del tronco che si osservano frequentemente sono dovute a fenomeni di \"blastomania\" con ammassi anomali di gemme a seguito di alterazioni fisiologiche."}
{"id": "636368", "revid": "1376357", "url": "https://it.wikipedia.org/wiki?curid=636368", "title": "Leita", "text": "Il fiume (o la) Leita (in lingua tedesca \"Leitha\", in ungherese \"Lajta\") \u00e8 un fiume tributario del Danubio, che scorre in Austria e in Ungheria.\nGeografia.\nIl fiume, che ha una lunghezza di 180\u00a0km, nasce all'incontro dei fiumi Schwarza e Pitten presso Hadersw\u00f6rth, nel comune di Lanzenkirchen, in Austria Inferiore. Successivamente costeggia Wiener Neustadt ed attraversa le citt\u00e0 di Bruck an der Leitha e Mosonmagyar\u00f3v\u00e1r, per gettarsi in un ramo laterale del Danubio (il \"Danubio di Moson\" o \"Mosoni-Duna\").\nStoria.\nNel 1246 il fiume fu teatro di una battaglia tra gli eserciti ungheresi ed austriaci. Il fiume Leita deve la sua notoriet\u00e0 al fatto di aver segnato a tratti, all'epoca dell'Impero austro-ungarico (1867-1918), il confine tra Austria ed Ungheria; dal nome del fiume furono coniati i termini \"Cisleitania\" e \"Transleitania\" per definire rispettivamente i territori appartenenti alla Corona d'Austria (al di qua del fiume) e quelli della Corona ungherese di Santo Stefano (al di l\u00e0 del fiume)."}
{"id": "636369", "revid": "322321", "url": "https://it.wikipedia.org/wiki?curid=636369", "title": "Ponso", "text": "Ponso \u00e8 un comune italiano di abitanti della provincia di Padova in Veneto.\nMonumenti e luoghi d'interesse.\nPonso \u00e8 un paese prevalentemente agricolo, dominato da vigneti e frutteti e si caratterizza per la chiesa di Santa Maria dei Pra' (Chiesazza), eretta intorno all'anno 1000 con materiale recuperato da opere romane, decorato da affreschi, oggi deteriorati. Inoltre, nel territorio comunale, si trovano la chiesa parrocchiale di Santa Maria Assunta e Villa Fracanzani, che risale al XVII secolo, dotata di barchesse ben conservate e di strutture rustiche."}
{"id": "636372", "revid": "81103", "url": "https://it.wikipedia.org/wiki?curid=636372", "title": "Affare della collana", "text": "L'Affare della collana, noto anche come Scandalo della collana, fu una truffa accaduta in Francia negli anni ottanta del secolo XVIII, perpetrata dalla contessa Jeanne de Saint-R\u00e9my de Valois ai danni della regina Maria Antonietta e del cardinale di Rohan.\nLa collana.\nLa collana protagonista dello scandalo era stata creata dai gioiellieri tedeschi di Parigi Charles-Auguste B\u00f6hmer e Paul Bassenge, che per anni avevano collezionato pietre preziose con l'idea di venderle, dopo averle trasformate in un collier, alla contessa Du Barry, favorita del re Luigi XV. Dopo la morte del re, nel 1774, i gioiellieri pensarono di offrirla alla nuova regina Maria Antonietta. Il suo costo era di 1.600.000 \"livres\", pari a circa 500 kg d'oro.\nNel 1778, Luigi XVI offr\u00ec il gioiello alla regina. Secondo alcuni, la donna lo rifiut\u00f2 dicendo di preferire che quei soldi fossero investiti in un vascello. Secondo altri, fu Luigi XVI a cambiare idea.\nI gioiellieri della corona non riuscirono a vendere la collana all'estero. Dopo la nascita del delfino Luigi Giuseppe nel 1781, nel tentativo di sfruttare a loro vantaggio l'ondata emozionale dei regnanti, provarono ancora a venderla a Maria Antonietta, ma la sovrana rifiut\u00f2 nuovamente.\nLa storia.\nFurono Jeanne de Saint-R\u00e9my de Valois e altri due avventurieri a ord\u00ecre un piano per guadagnare denaro e potere grazie alla collana. Dopo numerose vicissitudini, questa discendente di Enrico II di Francia aveva sposato il conte Nicolas de La Motte e viveva in una piccola pensione che il re aveva donato loro.\nJeanne Valois entr\u00f2 in contatto nel 1784 con il cardinale di Rohan, ex ambasciatore a Vienna. La regina Maria Antonietta non vedeva di buon occhio il cardinale, poich\u00e9 egli aveva raccontato alcuni suoi segreti all'imperatrice Maria Teresa d'Austria, sua madre. Inoltre, la regina aveva sentito di una lettera in cui il cardinale parlava in modo leggero e offensivo di sua madre.\nAspirando alla carica di primo ministro di Francia, il cardinale stava cercando di riconquistare una buona reputazione agli occhi della regina. La contessa de la Motte lo convinse di godere del favore di Maria Antonietta e Rohan pens\u00f2 di approfittarne.\nCominci\u00f2 cos\u00ec una fitta corrispondenza tra il cardinale di Rohan e la regina Maria Antonietta, orchestrata da Jeanne Valois de la Motte. Il tono delle lettere divenne sempre pi\u00f9 caldo, finch\u00e9 il cardinale, convinto che la regina fosse innamorata di lui, chiese un appuntamento segreto. L'incontro ebbe luogo nell'agosto del 1784 nel giardino di Versailles: una prostituta, Nicole Leguay D'Oliva, si finse Maria Antonietta, promettendo al cardinale di dimenticare le incomprensioni del passato.\nLo scopo di Jeanne Valois era quello di impadronirsi del denaro che spillava al cardinale facendogli credere che fosse destinato alle opere di carit\u00e0 della regina. Tramite questi soldi, Jeanne pot\u00e9 ritagliarsi un suo ruolo nell'alta societ\u00e0 francese del tempo, e molta gente credeva davvero alle sue millantate relazioni con Maria Antonietta. D'altronde, \u00e8 una questione ancora aperta questa; non \u00e8 escluso che la regina abbia potuto impiegare la contessa nel raggiungimento di qualche scopo, ad esempio quello di mandare il cardinale in rovina.\nA ogni modo, i gioiellieri Bohmer e Bassenge credevano alle relazioni tra le due donne, e pensarono di usare la contessa de la Motte per vendere la collana alla regina Maria Antonietta.\nIl 21 gennaio 1785 la contessa annunci\u00f2 che la regina avrebbe acquistato la collana, ma che - per via del costo elevato del gioiello - non lo avrebbe fatto apertamente, bens\u00ec tramite un intermediario. Fu il cardinale di Rohan a trattare sul prezzo della collana, che fu acquistata per 1.600.000 livres pagabili a rate. Affermando di essere stato autorizzato da Maria Antonietta, mostr\u00f2 ai gioiellieri le condizioni dell'accordo, scritte a mano e firmate dalla regina. Rohan port\u00f2 a casa della contessa la collana, che un uomo - in cui il cardinale disse di riconoscere un valletto del re - venne a prendere.\nPare che il conte de la Motte sia partito poco dopo per Londra, portandosi dietro la collana, di cui avrebbe venduto i diamanti.\nAl momento del pagamento, Jeanne Valois port\u00f2 ai gioiellieri una nota del cardinale. Ma questo non bast\u00f2, e Bohmer si lament\u00f2 con la regina, che si disse all'oscuro di tutta la vicenda, affermando di non aver mai acquistato la collana in questione. Ne segu\u00ec un \"coup de th\u00e9\u00e2tre\". Il 15 agosto 1785, giorno dell'Assunzione, era anche la festa della regina da quando Luigi XIII aveva posto la corona sotto la protezione della Vergine, e mentre tutta la corte aspettava il re e la regina per recarsi alla cappella, il cardinale, che si preparava alla funzione, fu arrestato nella famosa galleria degli specchi e portato alla Bastiglia. Rohan riusc\u00ec comunque a distruggere quella che credeva essere la sua corrispondenza segreta con la regina, e non \u00e8 dato sapere se questo sia avvenuto con la complicit\u00e0 degli ufficiali, che non l'avrebbero impedito. La contessa fu arrestata solo il 18 agosto, dopo aver distrutto il materiale compromettente.\nLa polizia, che per l'occasione fu coordinata direttamente dal barone di Breteuil, cominci\u00f2 a lavorare per catturare tutti i complici. Furono arrestati anche Nicole Leguay, la sosia di Maria Antonietta, e un certo R\u00e9taux de Villette, amico della contessa e reo confesso di aver scritto le lettere a Rohan col nome della regina, firmando per lei le condizioni dell'accordo. Anche Cagliostro venne arrestato dalla polizia, ma fu riconosciuto innocente. L'unico che rimase a piede libero fu il conte de la Motte, essendo fuggito in Inghilterra, da sempre territorio nemico per la Francia e quindi non raggiungibile dal decreto di estradizione.\nIl cardinale accett\u00f2 che fosse il Parlamento di Parigi a giudicarlo. Il presidente della Camera era \u00c9tienne-Fran\u00e7ois d'Aligre, mentre il procuratore generale Omer Joly de Fleury. Erano uomini ligi alle direttive del governo, e il Parlamento che, dissolto nel 1771 da Luigi XV, si era ricostituito proprio grazie al nipote, si mostrava pieno di deferenza verso il nuovo sovrano. Il 31 maggio 1786 ne risult\u00f2 una sentenza sensazionale: Rohan fu assolto, con grande disappunto della regina, mentre la contessa de la Motte fu condannata a essere flagellata, marchiata e rinchiusa nella prigione delle prostitute e manicomio, la \"Salp\u00eatri\u00e8re\". Suo marito, assente, fu condannato a vita alla galera. Villette, infine, fu bandito, mentre Nicole Leguay fu assolta.\nLa regina era offesa come mai in vita sua. B\u00f6hmer fu costretto a ritirarsi in Germania, dove mor\u00ec.\nLo scandalo.\nL'opinione pubblica fu molto turbata da questa sentenza. giungono alla conclusione che Maria Antonietta sia stata relativamente innocente, che il cardinale di Rohan fosse un povero ingenuo e che i coniugi de la Motte agissero in modo ingannevole, ognuno per i propri scopi. E questa fu anche l'opinione del Parlamento in merito, anche se esso non si pronunci\u00f2 sulla regina.\nMolta gente continu\u00f2 a pensare che la regina avesse usato la contessa per soddisfare il suo odio verso il cardinale di Rohan. La delusione che Maria Antonietta manifest\u00f2 per l'assoluzione dell'uomo e il fatto che egli, dopo aver perso le sue cariche, venne esiliato nell'abbazia di la Chaise-Dieu contribuirono a rafforzare questa idea. Jeanne Valois riusc\u00ec inoltre a scappare dalla Salp\u00eatri\u00e8re, e questo cre\u00f2 il sospetto che la Corte l'avesse aiutata; l'assoluzione di Rohan spinse molti a credere che la regina fosse in torto. Tutto ci\u00f2 contribu\u00ec molto ad accrescere l'impopolarit\u00e0 di Maria Antonietta, per quanto la sua innocenza fosse provata.\nLa contessa de la Motte si rifugi\u00f2 a Londra, dove pubblic\u00f2 le sue \"M\u00e9moires\", nelle quali accusava la regina.\nRilevanza.\nLo scandalo della collana di diamanti ebbe un ruolo importante negli anni che precedettero la rivoluzione, perch\u00e9 contribu\u00ec a screditare la monarchia francese. Maria Antonietta era una figura impopolare, e i pettegolezzi salaci sul suo conto la resero pi\u00f9 che un peso alla figura del marito. Non riusc\u00ec mai a scrollarsi di dosso l'immagine di una donna che era stata capace di perpetrare una frode multimilionaria per i suoi scopi politici. Il fatto che circolassero voci sulla sua vita sessuale e su tali beghe riguardanti gioielli non la avvicin\u00f2 certo al popolo. Inoltre lo scandalo spinse Luigi XVI ad avvicinarsi alla moglie, il che non lo aiut\u00f2 a risolvere i successivi dilemmi politici."}
{"id": "636374", "revid": "86599", "url": "https://it.wikipedia.org/wiki?curid=636374", "title": "Geminga", "text": "Geminga (PSR B0633+17) \u00e8 una stella di neutroni distante approssimativamente 815 anni luce dalla Terra nella costellazione dei Gemelli. Nel 1975 Giovanni Bignami coni\u00f2 il termine Geminga, acronimo di \"Gemini gamma-ray source\" ma anche, letto alla tedesca, con la G dura, con il significato in dialetto milanese di \"gh'\u00e8 minga\" ovvero \"non c'\u00e8\", espressione giustificata da una ricerca durata 20 anni.\nLa scoperta di Geminga si deve al satellite SAS-2 della NASA messo in orbita negli anni settanta, per mappare il cielo nei raggi gamma. La sua reale natura \u00e8 rimasta misteriosa per i successivi venti anni, bench\u00e9 fosse stata proposta una possibile controparte X con una flebilissima controparte ottica. Nel marzo 1991 il satellite ROSAT scopr\u00ec la periodicit\u00e0 0,237 s nell'emissione della sorgente X. In base a questa scoperta, s'ipotizz\u00f2 che Geminga fosse una stella di neutroni prodotta dal collasso del nucleo di un'enorme stella trasformatasi in supernova circa 300.000 anni fa.\nBreve storia di Geminga.\nGeminga fu il primo esempio di una sorgente gamma non identificata, una sorgente che non si \u00e8 in grado di associare ad alcun altro oggetto che emetta ad altre lunghezze d'onda. Fu inizialmente osservata dal satellite SAS-2 (1972-1973) e successivamente dal satellite COS-B (1975-1982) come un'emissione significativamente in eccesso di raggi gamma rispetto al fondo teorizzato di emissione galattica diffusa.\nSAS-2 registr\u00f2 una pulsazione nel segnale gamma con un periodo approssimativo di 59 s, sebbene il numero limitato di raggi gamma catturati (121 in un periodo di 4 mesi) portasse alla conclusione che la pulsazione non fosse statisticamente significativa. A causa della limitata risoluzione angolare dello strumento (approssimativamente 2.5\u00b0 a 100 MeV) ed al basso numero di fotoni gamma osservati, la localizzazione della sorgente chiamata \u03b3195+5 (dal valore delle sue coordinate galattiche) risultava incerta, all'interno di una \"regione di errore\" relativamente grande, nella quale erano gi\u00e0 state identificate 3 sorgenti radio, due resti di supernova ai margini della stessa e una piccola galassia satellite della Via Lattea. Nessuna di queste sorgenti poteva per\u00f2 essere associata alla sorgente gamma, ed il gruppo di SAS-2 sugger\u00ec che il progenitore di Geminga fosse una radio pulsar non ancora scoperta.\nNonostante il tempo di osservazione dedicato alla zona dell'anticentro galattico, la sorgente rimase non identificata durante tutta l'era di COS-B, sebbene il suo error box fosse molto diminuito. Furono fatte altre ipotesi sulla sua natura, ma essa rimase un mistero fino all'osservazione di una sorgente X scoperta dall'Osservatorio Einstein: 1E 0630+178.\nPoich\u00e9 il Palomar Sky Survey non rilevava alcun'emissione ottica, venne il sospetto che si trattasse di una stella di neutroni, dato che queste sono le uniche sorgenti note ad avere un rapporto cos\u00ec estremo tra il flusso X e il flusso ottico.\nLe caratteristiche della sorgente 1E 0630+178 erano uniche: rapporto elevato tra luminosit\u00e0 nei raggi X e luminosit\u00e0 ottica, nessuna emissione radio osservata dal sensibile strumento VLA, emissione puntiforme nelle immagini di Einstein ed una distanza stimata in 100 parsec, che collocava la sorgente nel nostro vicinato galattico. L'associazione tra l'emissione in gamma e in radio non fu definitiva fino a che il satellite a raggi X ROSAT non osserv\u00f2 una pulsazione di 237 ms, che fu vista anche in raggi gamma dallo strumento EGRET e, retrospettivamente, nei dati registrati da COS-B e SAS-2.\nGeminga \u00e8 il primo esempio di pulsar radio quieta e viene citata dalla comunit\u00e0 scientifica per illustrare la difficolt\u00e0 dell'identificazione delle sorgenti \u03b3.\nLe tappe fondamentali del percorso d'identificazione di Geminga.\nAnni '70 - La scoperta di SAS-2 e di COS-B.\nNel 1973 il satellite americano SAS-2 complet\u00f2 l'osservazione del disco galattico nei raggi gamma, rivelando due sorgenti brillanti nei pressi dell'anticentro galattico. La prima venne facilmente identificata come la pulsar della nebulosa del Granchio mentre la seconda, chiamata \u03b3195+5 dalle sue coordinate galattiche, non sembrava associata ad alcuna sorgente. A complicare il quadro si aggiunse una terza sorgente in un'altra regione del disco galattico, che risultava essere la pulsar radio all'interno del resto di supernova nella costellazione delle Vele. \u03b3195+5, a differenza delle altre due sorgenti, non presentava alcun'emissione radio.\nI dati di SAS-2 non permettevano di ottenere una posizione precisa per la sorgente.\nIntanto, un gruppo di ricercatori guidati da Julien e Helmken cercava di correlare l'osservazione gamma della sorgente che aveva preso il nome di Geminga con i dati in raggi X che allora avevano a disposizione, l'idea era molto interessante e sostanzialmente corretta ma gli strumenti di Uhuru e Heao1 non erano abbastanza sensibili.\nIl lancio del satellite COS-B nell'agosto del 1975 rivoluzion\u00f2 le conoscenze riguardanti Geminga. La missione era molto simile a SAS-2, ma ebbe una vita orbitale molto pi\u00f9 lunga: ben 7 anni. Tra il '75 e l'82 COS-B osserv\u00f2 molte volte l'anticentro della galassia, riducendo notevolmente l'incertezza sulla posizione di Geminga, fino a restringere il raggio del cerchio d'errore a 24 arcominuti, un valore mai raggiunto sino ad allora da osservazioni gamma. Questo risultato fece riprendere la ricerca della controparte X, radio e ottica.\nAnni '80 - La ricerca della controparte X.\nLa ricerca della controparte X di Geminga ebbe una svolta con il lancio del satellite Einstein. Questo satellite non disponeva di semplici rivelatori X, ma di un vero e proprio telescopio caratterizzato da specchi ad incidenza radente. Le osservazioni potevano essere effettuate con due strumenti: l'imaging proportional counter e l'high resolution imager. Tra il 1978 e l'81 vennero effettuate due osservazioni con l'imaging proportional counter della regione del cielo compresa nel cerchio di errore di COS-B. Queste osservazioni furono poi affiancate da una terza immagine dell'high resolution imager.\nNell'immagine dell'imaging proportional counter comparivano diverse sorgenti, ma soltanto la pi\u00f9 luminosa era contenuta nel cerchio di errore di COS-B; il puntamento con lo high resolution imager riguardava proprio questa sorgente e dimostrava che si trattava di una sorgente puntiforme.\nL'imaging proportional counter forn\u00ec evidenza di un bassissimo assorbimento interstellare, che poteva essere interpretato come dovuto a una relativa vicinanza della sorgente. In particolare, dalla distribuzione della polvere e del gas galattico fu possibile stimare che Geminga si trovava ad una distanza di circa 100 parsec.\nPoich\u00e9 il Palomar Sky Survey non rilevava alcun'emissione ottica, venne il sospetto che si trattasse di una stella di neutroni, dato che queste sono le uniche sorgenti note ad avere un rapporto cos\u00ec estremo tra il flusso X e il flusso ottico.\nAnni '80 - Alla ricerca della controparte ottica.\nLa ricerca della controparte ottica della sorgente richiese l'utilizzo di tutti i migliori telescopi disponibili. Inizi\u00f2 il CHFT, seguito dal Lick Observatory ed in seguito dai telescopi dell'ESO. L'immagine del CHFT (acquisita nel 1984) mostr\u00f2 che la sorgente X poteva essere associata a tre sorgenti ottiche chiamate G, G', e G\u201d, in ordine d'intensit\u00e0 decrescente.\nL'indagine pi\u00f9 importante riguardante queste tre sorgenti fu quella relativa alla determinazione del loro colore; in particolare furono osservate attraverso i filtri R e V.\nG e G' non presentavano risultati degni di nota, mentre G\u201d appariva pi\u00f9 brillante nel visibile rispetto al rosso, facendo pensare ad un colore tendenzialmente bluastro. Poich\u00e9 l'emissione X di Geminga era coerente con una temperatura superficiale di un milione di K, era logico supporre che la sua controparte ottica apparisse come un oggetto tendenzialmente di colore blu. Il colore bluastro di G\u201d venne confermato da ulteriori osservazioni al telescopio di monte Palomar. Nel 1988 venne misurata la magnitudine blu di G\u201d con il telescopio dell'ESO. G\u201d risult\u00f2 molto vicina alla magnitudine limite della strumentazione a disposizione sulla terra in quel periodo. Grazie al suo colore inusuale, G\u201d venne indicata come la pi\u00f9 probabile controparte ottica di Geminga.\nAnni '90 \u2013 Le pulsazioni X e gamma.\nAll'inizio degli anni novanta vennero messi in orbita osservatori di nuova generazione. Si trattava di strumenti pi\u00f9 complessi ed accurati che avrebbero potuto colmare le lacune lasciate da COS-B ed Einstein: il Compton Gamma Ray Observatory (CGRO) e il R\u00f6ntgen Satellite (ROSAT). Il primo consentiva di osservare il cielo nei raggi gamma nell'intervallo di energia da poche decine di MeV a qualche GeV; il secondo invece lo osservava nei raggi X.\nNel 1992 ROSAT scopr\u00ec che l'emissione X della probabile controparte era pulsata con periodo di 237 msec, corrispondente al periodo di una stella di neutroni abbastanza giovane.\nIl team di EGRET venne immediatamente avvisato della scoperta in modo che potesse verificare questa periodicit\u00e0 anche nel set di dati a loro disposizione. La verifica diede esito positivo e dimostr\u00f2 che la sorgente gamma e la sorgente X erano lo stesso oggetto, cio\u00e8 una stella di neutroni in rapida rotazione.\nIl team di EGRET non solo conferm\u00f2 il periodo di Geminga ma riusc\u00ec a stimare la sua variazione, la cui precisione era per\u00f2 limitata dalla breve base temporale delle osservazioni. Usando la base temporale molto pi\u00f9 lunga delle osservazioni di COS-B si ottenne una stima pi\u00f9 precisa del rallentamento di Geminga, valore che permise di stimare in modo particolare l'et\u00e0 della stella di neutroni (circa 340.000 anni).\nDal moto proprio alla distanza.\nLa scoperta delle pulsazioni fece moltiplicare gli sforzi per la ricerca del moto proprio di Geminga. All'inizio degli anni \u201890 erano disponibili solo due immagini di G\u201d, riprese con due telescopi differenti nel 1984 e nel 1987. La prima opportunit\u00e0 per osservare Geminga si ebbe nell'autunno del 1992 col New Technology Telescope. L'immagine del 1992 mostrava uno spostamento di G\u201d di 1,5 secondi d'arco rispetto alla situazione nel 1984, ma la sorpresa arriv\u00f2 dall'immagine del 1987 dove G\u201d appariva in posizione intermedia tra le due. Utilizzando le tre immagini si stim\u00f2 il moto proprio in 0,17 arcsec/anno.\nDa quel momento continuarono le misure della posizione di G\u201d. Oltre a migliorare la precisione del moto proprio, l'idea era cercare di misurare lo spostamento parallattico della sorgente per arrivare ad una nuova misura geometrica della distanza. Purtroppo G\u201d \u00e8 una sorgente troppo debole per permettere tali misure utilizzando un telescopio al suolo, per questo si dovette usare il telescopio spaziale Hubble. G\u201d venne osservato in tre occasioni, nel 1994 e nel 1995 durante gli equinozi quando l'ampiezza dell'oscillazione parallattica era massima. Lo spostamento parallattico misurato permise di stimare la distanza in 160 parsec con un'incertezza di +/- 40 parsec.\nPremio Bruno Rossi.\nLa misura del moto proprio completa il quadro delle fenomenologia di una stella di neutroni brillante in gamma, ben rilevabile in X, debole, ma ancora visibile, in ottico e assolutamente silente in radio. Per il contributo dato alla comprensione della prima stella di neutroni senza emissione radio, Giovanni Bignami e Jules Halpern ricevettero il premio Bruno Rossi della American Astronomical Society.\nAnni 2000 \u2013 Fenomenologia X.\nNel 2003 venne pubblicata la prima osservazione di Geminga nei raggi X con il telescopio dell'ESA XMM-Newton: le immagini riprese dalla camera di bordo EPIC mostravano due codine allineate con la direzione di moto proprio della sorgente. Queste due codine si comportano come una preziosa sonda del mezzo interstellare che circonda Geminga e dimostrano che la direzione del moto di Geminga \u00e8 quasi perpendicolare alla linea di vista. La stessa forma delle codine permette di studiare la densit\u00e0 (molto bassa) del mezzo interstellare.\nMentre i due rivelatori MOS (Metal Oxide Silicon) scoprivano le code di Geminga il terzo strumento, lo spettrometro PN temporizzava con precisione i fotoni provenienti dalla sorgente, raccogliendone pi\u00f9 di 53.000, circa il doppio dei fotoni X raccolti nei 20 anni precedenti.\nIl numero elevato di fotoni rilevati rese possibile un'indagine spettrale della sorgente in funzione della fase di rotazione, in particolare si pot\u00e9 ricostruire lo spettro della sorgente ed osservare come questo varia durante la rotazione della stella di neutroni. \nIn termini matematici non \u00e8 possibile riprodurre lo spettro di Geminga con due sole componenti ma si rende necessaria l'introduzione di una terza componente spettrale di tipo termico con una temperatura di 2 milioni di gradi.\nConfrontando i vari spettri ottenuti, ed aiutandosi con un'animazione, \u00e8 stato possibile mettere in evidenza la presenza di una regione calda delle dimensioni di 120 metri e con una temperatura di 2 milioni di gradi che periodicamente transita lungo la linea di vista e fa mutare lo spettro della stella. Responsabili della macchia calda sono le particelle accelerate nella magnetosfera della pulsar. Le condizioni estreme favoriscono la formazione di particelle e antiparticelle, ad esempio elettroni e positroni di uguale massa e carica opposta. Le particelle di un segno vanno a formare le code, quelle di segno opposto si muovono in senso contrario e cadono sulla superficie riscaldandola.\nDato che per una stella di neutroni con le caratteristiche di Geminga ci si aspetta una macchia calda di 300\u2013400 metri di raggio, e quella che si osserva \u00e8 molto pi\u00f9 piccola, si \u00e8 ipotizzato che la regione calda venga vista obliquamente. Ci\u00f2 porterebbe a supporre che Geminga sia un rotatore con l'asse di rotazione perpendicolare alla nostra linea di vista.\nDecade 2000-2010.\nLo strumento LAT a bordo del satellite NASA Fermi ha scoperto dozzine di stelle di neutroni che producono raggi gamma, senza nessun'emissione radio. Sono le stelle di neutroni Geminga-like, che rappresentano circa un terzo delle stelle di neutroni rivelate dall'osservatorio Fermi. La scoperta delle prime 16 stelle di neutroni radio quiete \u00e8 stata giudicata da Science una delle 10 scoperte pi\u00f9 importanti del 2009. Per il contributo dato alla comprensione di Geminga e delle stelle di neutroni Geminga-like nel 2010 Patrizia Caraveo \u00e8 stata insignita del Premio Nazionale Presidente della Repubblica..\nRisultati recenti.\nL'osservatorio Fermi continua a scoprire nuove stelle di neutroni Geminga-like. Il secondo catalogo dei pulsar visti da Fermi ne contiene 35, ma il numero continua a crescere; al momento sono 60."}
{"id": "636375", "revid": "919135", "url": "https://it.wikipedia.org/wiki?curid=636375", "title": "Variet\u00e0 algebrica", "text": "Una variet\u00e0 algebrica \u00e8 l'insieme degli zeri di una famiglia di polinomi, e costituisce l'oggetto principale di studio della geometria algebrica. Tramite il concetto di variet\u00e0 algebrica \u00e8 possibile costituire un legame tra l'algebra e la geometria, che permette di riformulare problemi geometrici in termini algebrici, e viceversa. Tale legame \u00e8 basato principalmente sul fatto che un polinomio complesso in una variabile \u00e8 completamente determinato dai suoi zeri: il teorema degli zeri di Hilbert permette infatti di stabilire una corrispondenza tra variet\u00e0 algebriche e ideali di anelli di polinomi.\nDefinizione.\nLe pi\u00f9 semplici variet\u00e0 algebriche da definire sono le variet\u00e0 algebriche affini. Seguono le variet\u00e0 algebriche proiettive e quasi proiettive. Infine, il pi\u00f9 generale caso di variet\u00e0 algebrica pu\u00f2 essere deifnito come un opportuno incollamento di variet\u00e0 quasi proiettive tra loro. \nVariet\u00e0 affini.\nDato il campo algebricamente chiuso formula_1 e uno spazio affine formula_2 di dimensione formula_3 su formula_1, i polinomi dell'anello formula_5 sono funzioni a valori in formula_1 definite su formula_2.\nPresa una famiglia di polinomi formula_8, l'insieme dei punti di formula_2 per cui le funzioni di formula_10 sono tutte nulle\n\u00e8 detto \"insieme algebrico affine\". Se formula_12 non pu\u00f2 essere scritto come unione di due insiemi algebrici affini propri, ossia \u00e8 irriducibile, \u00e8 detto \"variet\u00e0 affine\".\nVariet\u00e0 proiettive.\n\u00c8 possibile modificare leggermente la definizione di variet\u00e0 affine per estenderla al caso di uno spazio proiettivo formula_26 sul campo formula_1: in questo caso si considera un insieme formula_28, formato da polinomi \"omogenei\" (ossia i cui monomi hanno tutti lo stesso grado). Con le medesime notazioni si ottengono allora le definizioni di insieme algebrico proiettivo, variet\u00e0 proiettiva, topologia di Zariski e anello delle coordinate di una variet\u00e0.\nVariet\u00e0 quasi proiettive.\nUna variet\u00e0 quasi proiettiva \u00e8 un aperto di Zariski di una variet\u00e0 proiettiva. Ogni variet\u00e0 affine \u00e8 quasi proiettiva.\nIsomorfismi di variet\u00e0 algebriche.\nUn isomorfismo tra due variet\u00e0 algebriche formula_29 e formula_30 \u00e8 un morfismo di variet\u00e0 algebriche che \u00e8 anche biiettivo e la cui funzione inversa \u00e8 anch'essa un morfismo di variet\u00e0 algebriche. La biiettivit\u00e0 da sola non \u00e8 sufficiente, infatti esistono morfismi biiettivi che non sono isomorfismi.\nDue variet\u00e0 algebriche formula_29 e formula_30 sono dette \"isomorfe\" se esiste un isomorfismo formula_33 tra esse. Per indicare che formula_29 e formula_30 sono isomorfe si scrive formula_36.\nL'isomorfismo tra variet\u00e0 algebriche \u00e8 una relazione di equivalenza: tutte le variet\u00e0 algebriche isomorfe tra di loro si possono considerare come equivalenti rispetto a molte caratteristiche e vengono raggruppate in un'unica classe di equivalenza detta \"variet\u00e0 algebrica astratta\".\nVariet\u00e0 algebriche differenziabili.\nSe formula_37 \u00e8 il campo dei numeri complessi, una variet\u00e0 algebrica localmente isomorfa a formula_38 \u00e8 dotata anche di una struttura di variet\u00e0 differenziabile formula_39-dimensionale; la variet\u00e0 in questo caso \u00e8 priva di punti singolari. Si dimostra anche che una variet\u00e0 algebrica differenziabile \u00e8 equivalente all'insieme degli zeri di una famiglia di funzioni algebriche analitiche.\nGeneralizzazioni.\nLa geometria algebrica moderna ha rivisto integralmente la definizione di variet\u00e0 algebrica, rendendola considerevolmente pi\u00f9 astratta, con l'obiettivo di estenderne l'uso oltre le limitazioni della teoria classica, ad esempio per poter definire variet\u00e0 algebrica su campi non algebricamente chiusi.\nUna variet\u00e0 viene definita come uno schema, ossia uno spazio topologico dotato di un fascio di anelli locali, che hanno inoltre la propriet\u00e0 di essere K-algebre finitamente generate. In tal modo ogni punto della variet\u00e0 possiede un intorno dotato di una struttura di anello locale e isomorfo allo spettro di un anello; viene solitamente imposta la condizione che sia possibile ricoprire l'intera variet\u00e0 con un numero finito di intorni.\nUlteriori estensioni si possono ottenere utilizzando fasci di anelli che non sono domini di integrit\u00e0, oppure possiedono elementi nilpotenti."}
{"id": "636385", "revid": "46291", "url": "https://it.wikipedia.org/wiki?curid=636385", "title": "Pyrus pyraster", "text": "Il perastro o pero selvatico (\"Pyrus pyraster\" (L.) Burgsd.) \u00e8 una pianta appartenente alla famiglia delle Rosacee. Insieme a \"Pyrus caucasica\" (syn. \"P. communis\" subsp. \"caucasica\") \u00e8 il progenitore della comune pera coltivata e venduta in Europa (\"Pyrus communis\" subsp. \"communis\"). Tuttavia \u00e8 spesso difficile distinguere il perastro dal pero comune. Pu\u00f2 anche raggiungere i 150 anni.\nDescrizione.\nLa pianta pu\u00f2 restare da adulta come un semplice arbusto alto 3\u20134\u00a0m, ma in condizioni idonee riesce a raggiungere lo stadio di un albero che pu\u00f2 anche raggiungere i 20\u00a0m. I rami diventano spinosi all'apice. Le foglie sono decidue, di forma ovata con margini seghettati. I fiori hanno petali bianchi, con stami uguali alla lunghezza degli stili. La fioritura avviene nella media primavera. \nFrutto.\nIl frutto ha forma campaniforme con diametro massimo variabile da 1 a 4\u00a0cm, di color giallo-verdastro, a volte con sfumature rosse. Matura nella tarda estate. La polpa \u00e8 abbastanza dura e astringente, ma risulta sufficientemente dolce se il perastro viene raccolto a uno stadio di piena maturazione, immediatamente dopo la sua caduta a terra.\nDistribuzione.\nIl suo areale di origine va dall'Europa Centro-Occidentale al Caucaso. Non si trova in Nord Europa.\nEcofisiologia.\nClima.\nL'albero richiede i climi temperato-freschi della sua area nativa, dove si trova sia in pianura che in montagna, talvolta raggiungendo anche i 1400\u00a0m pi\u00f9 a Sud.\nSuolo.\nCome il pero comune, il perastro vegeta sia in terreni acidi e d'impasto leggero quali i bassi versanti alpini sia nei terreni sub-alcalini pi\u00f9 prossimi al Mediterraneo, purch\u00e9 ricchi di sostanza organica."}
{"id": "636387", "revid": "1452073", "url": "https://it.wikipedia.org/wiki?curid=636387", "title": "Space Harrier", "text": " \u00e8 un videogioco arcade di genere sparatutto a scorrimento e pubblicato da SEGA nel 1985. Fu prodotto da Yu Suzuki, il responsabile di molti popolari giochi SEGA.\n\"Space Harrier\" \u00e8 stato convertito per molti sistemi di gioco.\nEbbe due seguiti solo per piattaforme casalinghe, \"Space Harrier 3-D\" (1988) e \"Space Harrier II\" (1988), e lo spin-off arcade \"Planet Harriers\" (2001).\nModalit\u00e0 di gioco.\n\"Space Harrier\" \u00e8 uno sparatutto frenetico su rotaia giocato in una prospettiva in terza persona dietro al protagonista; il gioco \u00e8 ambientato in un mondo surreale composto da paesaggi dai colori vivaci adornati con motivi a scacchiera e oggetti fissi come alberi o pilastri di pietra. All'inizio della partita, i giocatori vengono accolti da un campione vocale che recita \"Welcome to the Fantasy Zone. Get ready!\" (lett. \"Benvenuto nella Fantasy Zone. Preparati!\"), mentre quando verr\u00e0 completata una fase con successo si potr\u00e0 udire \"You're doing great!\" (lett. \"Stai andando alla grande!\"). Il personaggio protagonista, chiamato semplicemente Harrier, deve attraversare diciotto livelli utilizzando un cannone laser a propulsione che consente a Harrier di volare e sparare contemporaneamente. L'obiettivo \u00e8 semplicemente quello di eliminare tutti i nemici che appaiono, quali animali preistorici, draghi cinesi, robot volanti, oggetti geometrici sospesi in aria e UFO, il tutto rimanendo in costante movimento per schivare proiettili e ostacoli immobili.\nQuindici dei diciotto livelli del gioco presentano alla fine un boss che deve essere ucciso in modo da poter passare al livello successivo; il livello finale invece \u00e8 una serie di scontri contro sette dei boss incontrati in precedenza, che appaiono individualmente e vengono identificati dal nome nella parte inferiore dello schermo. I restanti due livelli sono invece livelli bonus che non presentano nemici e in cui Harrier monta su un invincibile drago felino di nome Uriah, che il giocatore guida per distruggere ostacoli paesaggistici e raccogliere punti bonus. Se tutte le vite sono andate perse, i giocatori hanno la possibilit\u00e0 di continuare il gioco con l'inserimento di una moneta extra. Poich\u00e9 \"Space Harrier\" non ha una trama, dopo il completamento di tutte le fasi, viene visualizzata semplicemente la scritta \"The End\" (lett. \"La fine\") prima che il gioco torni alla schermata del titolo e alla modalit\u00e0 dimostrativa, indipendentemente dal numero di vite del giocatore rimaste.\nConversioni.\nIl gioco fu convertito su varie piattaforme di gioco dell'epoca. La prima versione disponibile per console \u00e8 stata realizzata per Sega Master System, ma il titolo \u00e8 stato distribuito sia per home computer che per console portatili.\nInoltre pu\u00f2 essere giocato come extra su Sega Dreamcast (all'interno di \"Shenmue\", \"Shenmue II\" e \"Yu Suzuki Game Works Vol. 1\") e su Xbox (all'interno di \"Shenmue II\"). \u00c8 incluso nella \"Sega Arcade Gallery\" per Game Boy Advance e nella \"Sega Classics Collection\" per PlayStation 2. \u00c8 presente anche nella saga \"Yakuza\" e in \"Judgment\". \n\"Space Harrier Complete Collection\" \u00e8 una raccolta per Playstation 2 che include la versione arcade di Space Harrier, la versione per Sega Mega Drive di Space Harrier II, e la versione Sega Mark III di Space Harrier e Space Harrier 3D.\nSull'eShop del Nintendo 3DS \u00e8 disponibile \"3D Space Harrier\", una versione del coin-op originale con supporto del 3D stereoscopico e varie opzioni atte a simulare l'esperienza originale arcade."}
{"id": "636391", "revid": "767487", "url": "https://it.wikipedia.org/wiki?curid=636391", "title": "Al otro lado del espejo", "text": "Al otro lado del espejo \u00e8 un film del 1973 diretto da Jes\u00fas Franco.\nGenesi, censura, versioni.\nIl primo progetto di girare \"Al otro lado del espejo\" (con il titolo \"A trav\u00e9s del espejo\") risale a poco prima della met\u00e0 degli anni sessanta. Doveva trattarsi di una coproduzione franco-spagnola, a cui avrebbe partecipato Serge Silberman della Speva Films e, per la parte spagnola, la Mercurio. Franco lavor\u00f2 al soggetto e forse alla sceneggiatura con Jean-Claude Carri\u00e8re, sennonch\u00e9 la delicatezza dell'argomento, incentrato sul rapporto morboso tra figlia e padre, spinse il produttore spagnolo a chiedere al regista pesanti rimaneggiamenti. Franco rifiut\u00f2 e ripieg\u00f2 su un horror, \"Miss Muerte\", nel cui soggetto \u00e8 per altro adombrato quello di \"Al otro lado del espejo\".\nLa rinuncia del regista ad adattare il film alle richieste del produttore prova quanto quel soggetto gli stesse tuttavia a cuore, e infatti otto anni dopo, nel 1973, egli riprese in mano il progetto riuscendo finalmente a realizzarlo. Anche questa volta fu una coproduzione franco-spagnola, che coinvolse la Orfeo Producciones Cinematograficas S.A. di Madrid e la Comptoir Fran\u00e7ais du Film Production di Parigi. Lo stesso anno il film usc\u00ec in Spagna con buon successo, tanto che la protagonista, Emma Cohen, fu premiata come miglior attrice dal C\u00edrculo de Escritores Cinematogr\u00e1ficos.\nDa un'intervista di Franco ad Alain Petit, del 5 gennaio 1974, si apprende che in Francia il film doveva uscire con il titolo \"Inceste\", poi modificato in \"Le miroir obscene\". Ma nel frattempo il produttore Robert de Nesle aveva costretto Franco a modificare radicalmente il film allo scopo di distribuirlo nelle sale specializzate in cinema erotico. Accadde perci\u00f2 che, se nella versione spagnola fu accorciata solo qualche sequenza per eliminare ogni traccia di nudo, in Francia il film usc\u00ec in una forma che dell'originale non aveva pi\u00f9 quasi nulla: la trama fu completamente stravolta, furono aggiunte lunghe sequenze erotiche con Lina Romay, Alice Arno, Pamela Stanford e Ram\u00f3n Ardid, girate dallo stesso Franco, furono tagliate o spostate intere sequenze e fu sostituita la colonna sonora. Altre brevi scene di nudo, con Emma Cohen, sembrano invece sequenze alternative girate contemporaneamente a quelle destinate alla Spagna.\nIn \"Le miroir obscene\" l'aggiunta di sana pianta del personaggio della sorella della protagonista (interpretato dalla Romay) comport\u00f2 la riduzione ai minimi termini di quella del padre. Al sottile rapporto incestuoso tra padre e figlio si sostituiva cos\u00ec quello palesemente erotico tra sorelle. Altrettanto deleteria fu la sostituzione dell'intensa e tragica colonna sonora originale firmata da Adolfo Waitzman con quella salottiera e sentimentale di Andr\u00e9 Benichou (che tra l'altro Franco ricicler\u00e0 con maggior profitto in \"Les emmerdeuses\"). Quanto alle nuove scene, oltre a non integrarsi nel film, finiscono per spezzarne irrimediabilmente il ritmo.\nMa il calvario non era finito: la versione francese giunse ai distributori italiani, che dopo averla drasticamente accorciata, la infarcirono di brevi sequenze \"hardcore\" per poterla distribuire come film porno. Questa versione italiana, con la quale il regista non ebbe nulla a che fare e che del film originale lascia ben poco, \u00e8 nota con i titoli Lo specchio del desiderio e Lo specchio del piacere.\nIl film, uscito su VHS in tutte le versioni, attende ancora di essere realizzato su DVD.\nRiconoscimenti.\nC\u00edrculo de Escritores Cinematogr\u00e1ficos: Emma Cohen, migliore attrice (1973)"}
{"id": "636393", "revid": "124705721", "url": "https://it.wikipedia.org/wiki?curid=636393", "title": "Gelsomina Verde", "text": "Barbaramente torturata e uccisa a soli ventuno anni nel pieno della cosiddetta prima faida di Scampia, dopo le sevizie il corpo venne dato alle fiamme all'interno della sua auto. Il suo nome ha inoltre designato il processo tenutosi contro alcuni esponenti del clan Di Lauro.\nSi \u00e8 ipotizzato che il cadavere della giovane donna, uccisa con tre colpi di pistola alla nuca dopo ore di torture, sia stato bruciato per nascondere le tracce dello scempio inflittole: l'omicidio di questa giovane, infatti, colp\u00ec notevolmente l'opinione pubblica per le sue modalit\u00e0 efferate e per il fatto che Gelsomina era del tutto estranea agli ambienti criminali. La ragazza lavorava infatti come operaia in una fabbrica di pelletteria e nel tempo libero si occupava di volontariato: la sua unica \"colpa\" era quella di essere stata legata sentimentalmente per un breve periodo a un ragazzo, Gennaro Notturno, entrato in seguito a far parte del cosiddetto clan degli scissionisti di Secondigliano; tale relazione si era peraltro conclusa diversi mesi prima del suo barbaro assassinio.\nLa storia della ragazza \u00e8 stata raccontata nel romanzo \"Gomorra\" di Roberto Saviano, mentre nella prima stagione della serie televisiva omonima \u00e8 presente un personaggio, Manu (interpretato da Denise Perna), a lei ispirato, che appare nel nono episodio intitolato per l'appunto \"Gelsomina Verde\". La tragica vicenda della ragazza \u00e8 narrata anche nel libro \"Nella terra di Gomorra\" di Tonino Scala.\nIl processo.\nLa famiglia di Gelsomina si \u00e8 costituita parte civile nel procedimento penale che si \u00e8 concluso il 4 aprile 2006 con la condanna all'ergastolo per Ugo De Lucia, considerato uno dei pi\u00f9 efferati sicari del clan Di Lauro nonch\u00e9 l'esecutore materiale dell'omicidio, e la condanna a sette anni e quattro mesi per il boss Pietro Esposito.\nSi legge nella sentenza depositata il 3 luglio 2006:\nIl 13 dicembre 2008 Cosimo Di Lauro \u00e8 stato condannato all'ergastolo per l'omicidio di Gelsomina Verde perch\u00e9 ritenuto mandante dell'omicidio.\nL'11 marzo 2010 lo stesso Di Lauro, pur non ammettendo la responsabilit\u00e0 del delitto, ha risarcito la famiglia di Gelsomina con la somma di trecentomila euro, importo che aveva incassato da un premio assicurativo per un incidente occorsogli quando era adolescente. In seguito al risarcimento la famiglia della vittima ha rinunciato a costituirsi parte civile.\nNel dicembre 2010 Cosimo Di Lauro \u00e8 stato assolto dall'accusa di essere il mandante dell'omicidio.\nMemoria.\nNel dicembre 2012 le \u00e8 stata dedicata una aiuola nel quartiere Fuorigrotta a Napoli."}
{"id": "636398", "revid": "1718925", "url": "https://it.wikipedia.org/wiki?curid=636398", "title": "Mosonmagyar\u00f3v\u00e1r", "text": "Mosonmagyar\u00f3v\u00e1r (in tedesco: \"Wieselburg-Ungarisch Altenburg\"; in latino Ad Flexum; in croato Stari Grad) \u00e8 una citt\u00e0 dell'Ungheria nordoccidentale, situata nella provincia di Gy\u0151r-Moson-Sopron ed attraversata dal fiume Lajta (in tedesco: \"Leitha\", un affluente a sud del Danubio. La citt\u00e0 \u00e8 situata a breve distanza dal confine austriaco sull'asse ferroviario e autostradale tra Vienna e Budapest; nel 2017 contava 32.878 abitanti.\nMosonmagyar\u00f3v\u00e1r \u00e8 sorta nel 1939 per effetto della fusione delle due citt\u00e0 di \"Moson\" (tedesco: \"Wieselburg\") e \"Magyar\u00f3v\u00e1r\" (tedesco: \"Ungarisch-Altenburg\"). Entrambe le citt\u00e0 hanno funto, in periodi storici differenti, da capoluogo dell'antico comitato di Moson.\nStoria.\nLa zona ove sorge oggi Magyar\u00f3v\u00e1r fu occupata dai Romani attorno alla seconda met\u00e0 del I secolo d.C. sotto Nerone. Qui sorse nell'ambito delle fortificazioni del limes costituito dal Danubio, un accampamento ausiliario chiamato \"Ad Flexum\", dove soggiorn\u00f2 la \"Cohors II Alpinorum equitata quingenaria\" almeno dal 60 al 154 d.C. Nel corso della rivoluzione ungherese del 1956, il 26 ottobre mattina, la guarnigione della polizia politica della citt\u00e0 spar\u00f2 proditoriamente contro una manifestazione pacifica di 5.000 persone, tra le quali molti giovani, donne e perfino bambini: rimasero uccisi in 52 e feriti in 86. Tra le vittime ragazzi, donne, anche un bambino di 18 mesi."}
{"id": "636401", "revid": "729019", "url": "https://it.wikipedia.org/wiki?curid=636401", "title": "Ferrovia Mori-Arco-Riva", "text": "La ferrovia Mori-Arco-Riva (MAR), in seguito denominata anche \"Rovereto-Arco-Riva\" (RAR), ( ) era una linea ferroviaria a scartamento ridotto (760\u00a0mm) che collegava la ferrovia del Brennero con la riva nord del lago di Garda, in esercizio fra il 1891 e il 1936.\nStoria.\nIl comitato per lo studio della fattibilit\u00e0 di una ferrovia che collegasse la valle dell'Adige con il lago di Garda nacque nel 1870. Dopo alterne vicende e progetti ricusati, il 23 novembre 1889 l'autorit\u00e0 viennese diede la concessione definitiva alla costruzione della ferrovia, accordandola al noto ingegnere ferroviario Rudolf Stummer Ritter von Traunfels. Era prevista anche l'eventuale linea di congiunzione per Rovereto, nonch\u00e9 una prosecuzione da Arco fino alle Sarche passando per Dro: quest'ultima non fu mai realizzata. Nel marzo 1890 iniziarono i lavori. L'8 giugno 1890 Rudolf von Stummer cedette i diritti alla societ\u00e0 per azioni \"Lokalbahn Mori-Arco-Riva\" costituitasi con sede a Bolzano e facente capo al banchiere Sigismund Schwarz (finanziatore anche della ferrovia transatesina e della funicolare del Virgolo). L'inaugurazione della ferrovia si tenne il 28 gennaio 1891.\nNel 1910 si progett\u00f2 una variazione di scartamento, rendendolo normale: il progetto non fu per\u00f2 realizzato. Durante il primo conflitto bellico la ferrovia sub\u00ec vari danneggiamenti. Al termine delle ostilit\u00e0, con l'annessione del Trentino-Alto Adige all'Italia nel 1918, l'esercizio della MAR pass\u00f2 in gestione alle Ferrovie dello Stato italiane, per conto del Ministero della guerra. Si progett\u00f2 l'estensione del tracciato fino a Rovereto. L'amministrazione Ferrovie dello Stato, con convenzione del 6 settembre 1922, diede il permesso per la realizzazione del troncone mancante.\nIn seguito (R.D. L. 27 gennaio 1924 n. 174) la gestione fu unificata, dal 1\u00ba luglio 1924, con quella delle Ferrovie nazionali. La societ\u00e0 concessionaria venne ricostituita con il nome di \"Societ\u00e0 ferrovia Rovereto-Riva\". In questa occasione il Comune di Rovereto acquist\u00f2 la maggioranza delle azioni. L'inaugurazione ufficiale del tratto Mori-Rovereto si tenne il 25 maggio del 1925. La sigla MAR, mut\u00f2 allora in RAR: ferrovia Rovereto-Arco-Riva. Per migliorare i deludenti risultati di esercizio, nel 1929 si progett\u00f2 una elettrificazione della linea, che per\u00f2 non venne mai realizzata. Negli anni successivi la rapida crescita del trasporto automobilistico mise in crisi economica la ferrovia, che dal 1933 fu affiancata da un servizio di autobus e fu definitivamente soppressa il 21 ottobre 1936.\nCaratteristiche.\nIl tracciato originale congiungeva Mori con Riva del Garda, per una lunghezza complessiva di 24,2\u00a0km che venivano percorsi in un tempo compreso tra 75 e 90 minuti, ad una velocit\u00e0 media inferiore ai 20\u00a0km/ora. La pendenza massima era del 28 per mille e il raggio minimo di curva era pari a 50 m. Lo scartamento era il cosiddetto \"scartamento bosniaco\" di 760\u00a0mm. Nel 1925 fu costruita l'estensione fino a Rovereto per altri 4,4\u00a0km."}
{"id": "636405", "revid": "65435", "url": "https://it.wikipedia.org/wiki?curid=636405", "title": "Outrun", "text": ""}
{"id": "636412", "revid": "38120", "url": "https://it.wikipedia.org/wiki?curid=636412", "title": "Hang On", "text": ""}
{"id": "636415", "revid": "339392", "url": "https://it.wikipedia.org/wiki?curid=636415", "title": "Lauropoli di Cassano Ionio", "text": ""}
{"id": "636419", "revid": "767487", "url": "https://it.wikipedia.org/wiki?curid=636419", "title": "Broken Dolls", "text": "Broken Dolls \u00e8 un film del 1999 diretto da Jes\u00fas Franco (come Jess Franco).\nFilm surrealista, girato in video digitale, remake di \"La casa de las mujeres perdidas\" dello stesso Franco del 1982.\nTrama.\nUn'isola semideserta vicina alla costa di Maracaibo \u00e8 popolata solo da uno strana famiglia. Don Martin, il capofamiglia, \u00e8 un ex attore, pazzo furioso, che vive nel ricordo dei suoi lontani trionfi shakespeariani. Da molti anni \u00e8 riuscito a trascinare con s\u00e9 sull'isola, con la promessa di trovarci il paradiso, la moglie Tona, una giovane amante di nome Gina conosciuta in un postribolo, la figlia adolescente Beatriz, avuta da un precedente matrimonio, e infine Herbie, un giovane chitarrista e factotum. Unico collegamento con la terraferma, la barca che porta le provvigioni.\nLe giornate trascorrono tutte uguali. Tona, la moglie di Don Martin, sfoga la sua angoscia picchiando la figliastra e impreca contro un'enorme petroliera a cui attribuisce l'origine di tutte le sue disgrazie. Per sconfiggere la noia, Gina tenta inutilmente di sedurre Herbie, mentre Beatriz spia il padre mentre ha un rapporto sessuale con l'amante. Eppure nessuno osa lasciare l'isola e sottrarsi all'autorit\u00e0 di Don Martin.\nTra Beatriz e Herbie \u00e8 nata intanto una storia d'amore, e il ragazzo segue Don Martin nella speranza di scoprire il fantomatico tesoro che, a quanto si dice, il vecchio patriarca avrebbe nascosto da qualche parte sull'isola.\nUn giorno compare sull'isola un tale Mario che, presentandosi a Don Martin, gli chiede il permesso di sposare Gina. Furibondo, il vecchio attore intima al rivale di partire immediatamente se non vuole che lo uccida con le sue mani, ma quando Mario gli rivela di essere il pi\u00f9 caro amico del grande compositore Peter Kroiler, Don Martin si commuove, lo accoglie nella sua casa, acconsente alle nozze con Beatriz e anzi gli offre la sua camera da letto.\nHerbie ha finalmente scoperto la cassa col tesoro, ma accanto ad una manciata di diamanti, ci trova ogni genere di cianfrusaglie: teschi, bamboline, persino la locandina di un film di Jes\u00fas Franco (\"Le demone\"). Beatriz ha la delusione di scoprire, attraverso alcuni vecchi annunci conservati nel baule, che il padre non \u00e8 stato affatto il grande attore che vanta di essere, bens\u00ec un guitto specializzato in parodie dei grandi classici da recitare in teatrini ambulanti.\nNel frattempo, mentre Mario e Beatriz sono intenti a copulare nella sua camera, Don Martin indossa il costume di scena e ripete le battute mentre si trucca allo specchio, come nel camerino di un teatro. Quindi entra di soppiatto nella stanza degli amanti armato di spada e, imprecando a lungo contro Desdemona, Iago, Ifigenia e Laerte, li trafigge mortalmente con numerosi colpi.\nInfine si immerge nel mare recitando uno stralunato copione. E scompare sotto il volo degli uccelli. Sulla spiaggia, sola, la moglie rimpiange quel pessimo marito, che pure era stato l'unico uomo capace di dirle versi d'amore e cantarle \u00abstupide canzoni romantiche\u00bb. Ormai - lo sa bene - nessuno di loro riuscir\u00e0 pi\u00f9 a fuggire da quell'isola e il loro destino sar\u00e0 uguale a quello di una bambolina trovata tra le rocce della scogliera. Non le resta che rassegnarsi, raccogliere la bambola e portarla al seno.\nEdizioni in DVD.\n\"Broken Dolls\" \u00e8 stato edito in DVD in Spagna nel 2002 dalla Vellavision con il titolo Mu\u00f1ecas rotas. Negli Stati Uniti \u00e8 uscito nel 2004 (NTSC), con il titolo originale, insieme ad \"Helter Skelter\".\nL'edizione spagnola (PAL) \u00e8 l'unica integrale e oltre al doppiaggio inglese include quello spagnolo, di qualit\u00e0 superiore, diretto dallo stesso Jess Franco, nonch\u00e9 i sottotitoli spagnoli e inglesi."}
{"id": "636420", "revid": "287204", "url": "https://it.wikipedia.org/wiki?curid=636420", "title": "Roberto Denti", "text": "Biografia.\nNato a Cremona nel 1924, visse a Milano dal 1946, dove inizi\u00f2 a lavorare come giornalista a \"Il Sole 24 ORE\" e dove, nel 1948, conobbe Gianni Rodari.\nNel 1972, insieme alla moglie Gianna Vitali, fond\u00f2 a Milano la \"Libreria dei ragazzi\", la prima libreria italiana dedicata esclusivamente a bambini e ragazzi, che gest\u00ec per quarant'anni, fino al 28 novembre 2012. Fece parte, con lo staff della libreria, della giuria che assegna ogni anno il Premio Andersen.\nCollabor\u00f2 con giornali (\"il manifesto\", \"l'Unit\u00e0\", \"La Stampa\") e riviste specializzate. Partecip\u00f2 attivamente ad iniziative per la promozione della lettura e per la formazione e aggiornamento di insegnanti e bibliotecari.\nScrisse saggi, romanzi e racconti sia per adulti che per ragazzi. Uno dei suoi romanzi, \"Incendio a Cervara\", venne recensito da Pier Paolo Pasolini.\nA lui \u00e8 stato dedicato, nel settembre 2013, \"EditoRE - Premio Nazionale Editoria per Ragazzi - Roberto Denti\" organizzato a L'Aquila dall'Associazione \"Libris in Fabula\".\n\u00c8 morto a Milano, il 21 maggio 2013."}
{"id": "636421", "revid": "65435", "url": "https://it.wikipedia.org/wiki?curid=636421", "title": "Arcade game", "text": ""}
{"id": "636437", "revid": "729019", "url": "https://it.wikipedia.org/wiki?curid=636437", "title": "Otto von Below", "text": "Tenne posizioni di comando dall'inizio della prima guerra mondiale, contribuendo a molte vittorie sul fronte orientale.\nSi distinse in particolare come comandante in capo delle truppe tedesche e austroungariche nella battaglia di Caporetto, nel 1917, dove raggiunse un grande successo, infliggendo una grave sconfitta all'esercito italiano.\nCarriera militare.\nUno dei pi\u00f9 capaci comandanti militari del conflitto, era cugino di Fritz von Below, anch'egli ufficiale generale (il che caus\u00f2 una certa confusione nei servizi segreti britannici); ricopr\u00ec cariche di comando su differenti fronti e partecip\u00f2 a svariate battaglie del conflitto, fra cui, al comando del I Corpo d'armata della Riserva, la battaglia di Gumbinnen e dei Laghi Masuri, in Prussia Orientale nel 1914; nel 1915 comand\u00f2 l'8\u00aa Armata rilevando il generale von Fran\u00e7ois; fu quindi inviato in Curlandia, a Salonicco e in Macedonia.\nNell'aprile 1917 tenne per un certo periodo il comando della 6\u00aa Armata a Lilla, dopodich\u00e9 fu nominato, il 2 luglio successivo, comandante supremo delle forze austro-tedesche sul fronte italiano. Il suo incarico pi\u00f9 importante, e il suo maggior successo militare, fu nell'ottobre e novembre 1917, al comando delle nove divisioni tedesche e quattro austroungariche formanti la 14\u00aa Armata, nella battaglia di Caporetto contro l'esercito italiano.\nLa battaglia si concluse con una catastrofica sconfitta per gli italiani, con la perdita di oltre 300\u00a0000 uomini (270\u00a0000 prigionieri) e met\u00e0 dell'artiglieria pesante. Il fronte italiano si stabilizz\u00f2 solo all'altezza del Piave. Il successo della sua tattica di infiltrazione gli valse il comando della 17\u00aa Armata sul fronte occidentale. Opponendolo alle superiori forze britanniche nel marzo 1918, durante la grande offensiva di primavera, il comando supremo si attendeva da lui un'altra sorprendente vittoria, come quella di Caporetto.\nLa sua reputazione lo precedeva: il suo successo di Caporetto contribu\u00ec a mettere in allarme l\"'intelligence\" della 3\u00aa Armata britannica circa un imminente attacco, non appena si fu insediato; fu quindi predisposto un piano difensivo. Below doveva avanzare oltre Arras nel marzo 1918; il suo successo parziale vanific\u00f2 la campagna volta alla conquista della Somme nello stesso mese. Al comando della 1\u00aa Armata al termine della guerra, Below pianific\u00f2 la ritirata da Reims su posizioni idonee a un'ultima difesa del territorio tedesco. Nel 1919 si ritir\u00f2 a vita privata."}
{"id": "636441", "revid": "124402433", "url": "https://it.wikipedia.org/wiki?curid=636441", "title": "Badly Drawn Boy", "text": "Damon Gough prende il nome di Badly Drawn Boy dal personaggio principale dello show televisivo \"Sam and his Magic Ball\", visto durante uno spettacolo a Trafford (Manchester) nel 1995. Prima di usare questo nome per s\u00e9, realizz\u00f2 dei biglietti da visita, tutti pezzi unici, con la stampa di un disegno di suo nipote, e un piccolo \"collage\" realizzato da lui stesso. Quindi li fece plastificare e li distribu\u00ec ad amici e avventori di locali di Blackburn e Manchester.\nPrimi EP e singoli.\nLe registrazioni di Damon Gough iniziano nel settembre del 1997 con un vinile di cinque tracce intitolato \"EP1\", distribuito tra amici e familiari. Le 500 copie dell'EP ne fanno oggi una sorta di Santo Graal per i fan di BDB, e le sue quotazioni su eBay arrivano fino a 100 sterline.\nNell'aprile del 1998, Damon Gough fa uscire il suo secondo EP, \"EP2\", contenente quattro tracce e stampato in mille copie. Il brano principale, \"I Love You All\", viene ripreso da un \"carrillon\" che ne suona undici secondi, ed \u00e8 considerato una vera rarit\u00e0 per collezionisti.\nIl terzo EP, \"EP3\", esce nel novembre del 1998 sia in CD che in vinile, primo frutto della lunga collaborazione con la casa discografica XL Recordings. Nello stesso anno collabora con gli Unkle nel loro primo album \"Psyence fiction\". \"Road Movies\" esce come singolo \"live\" con il gruppo di Manchester dei Doves. La B-side \"My Friend Cubilas\" \u00e8 tratta dall'EP3. Per entrambi i brani vengono realizzati i videoclip.\nIl successivo EP \"It Came from the Ground\" esce nel marzo del 1999 su CD e vinile. L'ambiente silvestre \u00e8 il tema di questo lavoro, richiamato sia in copertina che nell'omonimo videoclip. Nello stesso periodo \u00e8 realizzato il singolo \"Whirlpool\". In aprile fa uscire su vinile un brano strumentale.\nL'ultimo EP, \"Once Around the Block\" \u00e8 dell'agosto dello stesso anno, su CD e in due versioni in vinile. Si tratta di un lavoro molto corto, quasi un singolo.\nGli album.\nDopo il successo dei primi EP, il debutto su album avviene con \"The Hour of Bewilderbeast\" nel giugno 2000, accompagnato da quattro singoli (compresa una nuova versione di \"Once Around the Block\").\nL'album \u00e8 acclamato dalla critica, vende 300.000 copie e fa vincere a Damon Gough il Mercury Music Prize per l'anno 2000.\nDopo una breve pausa, Damon Gough lavora alla colonna sonora del film About A Boy dei fratelli Weitz, tratto dall'omonimo romanzo di Nick Hornby. Impressionato dai suoi precedenti, \u00e8 lo stesso Nick Hornby a chiedere la collaborazione di Damon Gough, che si cimenta tutto da solo nel lavoro. Dall'album vengono estratti tre singoli: \"Silent Sigh\", \"Something To Talk About\" e \"You Were Right\".\nNel terzo album, \"Have You Fed the Fish?\" (2002), si fa un uso pi\u00f9 massiccio delle chitarre e il songwriting di Badly Drawn Boy prende la strada di un pop pi\u00f9 orecchiabile che non incontra il favore di tutta la critica. Altri tre singoli e un lungo tour negli Stati Uniti accompagnano l'album.\nDopo la lunga tourn\u00e9e americana, Gough soffre di nostalgia e decide di registrare il lavoro successivo pi\u00f9 vicino a casa. Registrato a Stockport, Manchester, \"One Plus One Is One\" (2004) \u00e8 un ritratto della sua vita privata. Parlando della morte di un caro amico e della perdita del nonno nello sbarco in Normandia, l'album \u00e8 a tratti molto intimista. Non \u00e8 un grande successo commerciale, e Damon risolve il suo contratto con la XL Recordings dopo un solo singolo.\nDue anni pi\u00f9 tardi, con la nuova etichetta discografica, la EMI, esce il nuovo lavoro di Badly Drawn Boy, \"Born in the U.K.\" (2006), che vuole raccontare cosa significa essere nati e cresciuti nel Regno Unito. L'album viene promosso con un breve tour in Inghilterra, il cui ricavato viene devoluto alla Oxfam, un'associazione che \"offre la possibilit\u00e0 a migliaia di persone di usare la musica per raggiungere un obiettivo comune, idea che mi stimola molto\" dice Damon Gough.\nNel 2007 \u00e8 citato nel film \"Suburban girl\", con il suo pezzo \"Cause a Rockslide\" \nNel novembre 2009 sul sito di Badly Drawn Boy l'annuncio \"Damon \u00e8 in studio per gli ultimi ritocchi a un nuovo eccitante progetto che raggiunger\u00e0 i vostri padiglioni auricolari molto presto\". Il nuovo album si intitola \"Is There Nothing We Could Do?\", uscito nel gennaio 2010 e contiene musica tratta dal film TV 'The Fattest Man In Britain' comparso sulla rete itv1."}
{"id": "636446", "revid": "1543377", "url": "https://it.wikipedia.org/wiki?curid=636446", "title": "Hedysarum coronarium", "text": "La sulla (Hedysarum coronarium ) \u00e8 una pianta foraggera appartenente alla famiglia delle Fabaceae.\nEtimologia.\nIl termine \"Hedysarum\" \u00e8 composto dai termini greci \"hedys\" (=dolce) e \"saron\" (=scopa) con cui Teofrasto designava una leguminosa sconosciuta che probabilmente era idonea a essere usata come scopa e probabilmente aveva o un odore o sapore dolce, mentre \"coronarius\" rimanda invece all'idea di una corona, ed \u00e8 riferito al fiore (coronato, fiori a corona). Sulla fa invece riferimento al termine castigliano \"zulla\" usato per indicare la pianta in Spagna, nome che si \u00e8 poi diffuso anche in Italia. In Italia risulta molto diffusa nella Sicilia occidentale, nelle zone della Valle del Bel\u00ecce, con una grossa produzione di seme nei territori di Monreale e Roccamena in provincia di Palermo, ma molto diffusa anche nelle province di Trapani, Agrigento, Caltanissetta ed Enna. \nDescrizione.\nLa sulla \u00e8 una pianta erbacea perenne, emicriptofita, alta 80\u2013120\u00a0cm. Le emicriptofite sono piante perennanti per mezzo di gemme poste a livello del terreno e con asse fiorale allungato, spesso privo di foglie.\nL'apparato radicale risulta essere fittonante e molto sviluppato, unica tra le leguminose nella sua capacit\u00e0 di penetrare e crescere anche nei terreni argillosi e di pessima tessitura, come i terreni pliocenico-argillosi.\nIl fusto \u00e8 quadrangolare, con steli eretti, alti da 0,80 a 150\u00a0cm, piuttosto grossolani e dalla caratteristica di lignificarsi pi\u00f9 o meno leggermente dopo la fioritura cos\u00ec da rendere difficile la fienagione. Si presenta molto ramificato, cavo e fistoloso, di posizione che varia dal quasi prostrato all'eretto.\nLe foglie, leggermente ovaliformi o ellittiche, sono imparipennate, pubescenti al margine e nella pagina inferiore e composte da 4-6 paia di foglioline. Le stipole sono triangolari-acuminate.\nIl fiore, tipico delle leguminose, \u00e8 costituito da un'infiorescenza a racemo ascellare allungato spiciforme, denso e di forma conico-globosa, formata da un asse non ramificato sul quale sono inseriti con brevi peduncoli 20-40 fiori piuttosto grandi e dai peduncoli lunghi. Il calice presenta denti pi\u00f9 lunghi del tubo. La sulla presenta una corolla vistosa rosso porpora, raramente bianca, un vessillo poco pi\u00f9 lungo delle ali e della carena, lunga 11-12mm, foglioline pi\u00f9 o meno grandi e larghe 5\u201335\u00a0mm. Questa leguminosa fiorisce verso la fine della primavera da aprile a giugno. La fecondazione, incrociata, assicurata dalle api e da altri insetti.\nIl frutto \u00e8 un legume definito lomento, nome che deriva dal fatto che a maturit\u00e0 si disarticola in tanti segmenti quanti sono i semi (discoidali, sub-reniformi, di colore giallo e solitamente in numero di 3-5), permettendo cos\u00ec la disseminazione grazie a 2-4 articoli quasi rotondi, ingrosati al margine, tubercolati spinosi e glabri. Il frutto si presenta vestito in un discoide irto di aculei, contenente un seme di forma lenticolare, lucente, di colore giallognolo. 1000 dei suoi semi, che si presentano discoidali, interi pesano 9 g, senza guscio 4,5. Nella sulla \u00e8 caratteristica la presenza spesso di un'alta percentuale di semi duri. La pianta di sulla \u00e8 molto acquosa, ricca di zuccheri solubili e abbondantemente nettarifera, per cui \u00e8 molto ricercata dalle api.\nDistribuzione e habitat.\n\u00c8 pianta originaria del bacino mediterraneo occidentale dal piano fino alla bassa montagna, nei prati erbosi incolti, ma anche ai margini di strade sterrate e fossi, su terreni per lo pi\u00f9 argillosi sino a 1.200 m.\nLa sua domesticazione \u00e8 molto recente: le prime notizie storiche risalgono al 1700 circa, i botanici sostengono che sia scappata alla coltivazione e spontaneizzata in Sicilia. Tuttavia risulta segnalata per la prima volta all'inizio del XVII secolo come pianta ornamentale, proveniente dalla Spagna.\nL'Italia \u00e8 l'unico Paese mediterraneo e della UE, dove la sulla viene coltivata su superfici significative e viene inserita negli avvicendamenti colturali. \u00c8 infatti una leguminosa molto apprezzata sia dal punto di vista agricolo (come migliorante del terreno e della fertilizzazione dello stesso) che botanico in quanto \u00e8 capace di colonizzare terreni argillosi e pesanti (tipici delle colline centro meridionali adriatiche) grazie al fittone di cui dispone.\nAree di nuova diffusione della coltura sono la Tunisia, la Spagna, il Portogallo, la parte occidentale del Nord America, l'Australia e la Nuova Zelanda, dove la specie viene utilizzata per la produzione di insilato, come coltura di copertura per la preservazione del suolo e per la produzione di miele.\nIn Italia la sulla si riviene principalmente in Liguria, Emilia-Romagna, Toscana, Umbria, Marche, Lazio, Abruzzo, Molise, Campania, Puglia, Basilicata, Calabria, Sicilia, Sardegna.\nColtivazione.\nLa sulla \u00e8 una pianta foraggiera ottima fissatrice di azoto, utilizzata per questo scopo da diversi secoli. \u00c8 particolarmente resistente alla siccit\u00e0, ma non al freddo, infatti muore a temperature di 6-8\u00a0\u00b0C sotto lo zero.\nQuanto al terreno si adatta meglio di qualsiasi altra leguminose alle argille calcaree o sodiche, fortemente colloidali e instabili, che col suo grosso e potente fittone, che svolge un'ottima attivit\u00e0 regolatrice, riesce a bonificare in maniera eccellente, rendendole atte ad ospitare altre colture pi\u00f9 esigenti: \u00e8 perci\u00f2 pianta preziosissima per migliorare, stabilizzare e ridurre l'erosione, le argille anomale e compatte dei calanchi e delle crete. Inoltre, come per molte altre leguminose, i resti della sulla sono particolarmente adatti a migliorare la tessitura del suolo e la sua fertilizzazione, specialmente per quanto riguarda l'azoto.\nLa sulla, essendo un'ottima coltura miglioratrice, si inserisce tra gli avvicendamenti di due colture cerealicole, come grano e orzo.\nLa semina di questa leguminosa in passato di solito si faceva in bulatura, in autunno con 80\u2013100\u00a0kg/ha di seme con guscio, o in primavera con 20\u201325\u00a0kg/ha di seme nudo.\nAttualmente una tecnica d'impianto \u00e8 quella di seminare, a fine estate sulle stoppie del frumento, seme nudo. Alle prime piogge la sulla nasce, cresce lentamente durante l'autunno e l'inverno e d\u00e0 la sua produzione al 1\u00b0 taglio, in aprile-maggio. Gli eventuali ricacci verdi, sempre assai modesti, possono essere pascolati dal bestiame prima di lavorare il terreno per il successivo frumento.\nCosa fondamentale \u00e8 l'utilizzo di un batterio azotofissatore che instaura una simbiosi con la sulla. Questo bacillo, solitamente presente nell'ambiente naturale in proporzione, nel sullaio deve essere inoculato sul seme.\nSe il terreno non ha mai ospitato questa leguminosa ed \u00e8 perci\u00f2 privo del rizobio specifico, non \u00e8 possibile coltivare la sulla, che senza la simbiosi col bacillo azotofissatore non crescerebbe affatto o crescerebbe stentata. In tal caso \u00e8 necessario procedere all'\"assullatura\", inoculando il seme al momento della semina con coltura artificiali del microrganismo.\n\u00c8 pur vero che in passato si aveva la consuetudine tradizione di \"assullare\" i terreni, ovvero di portare parte di suolo di fondi nei quali era stata coltivata la sulla l'anno precedente, in suoli dove doveva essere coltivata. Ci\u00f2 ha permesso la diffusione quasi capillare dei microorganismi rizobi, ed \u00e8 assai difficile in Italia centro meridionale trovare suoli con assenza di microorganismi.\nIl sullaio produce un solo taglio al secondo anno, nell'anno d'impianto e dopo il taglio fornisce solo un eccellente pascolo. La sulla produce materiale vegetale molto acquoso (circa 80-85% di acqua) e piuttosto grossolano: ci\u00f2 rende la fienagione difficile, per cui sar\u00e0 necessario dotarsi di particolari accorgimenti per raccogliere al meglio questa leguminosa.\nLe produzioni di fieno sono molto variabili, con medie di 4-5 t/ha. Il foraggio si presta bene ad essere insilato e pascolato. Un buon fieno di sulla ha la seguente composizione:\nAttualmente vi sono quattro variet\u00e0 iscritte al registro nazionale del seme: \"Grimaldi\", \"Sparacia\", \"Bellante\" e \"S. Omero\". Nei Paesi in cui la specie \u00e8 stata introdotta di recente sono stati avviati programmi di miglioramento genetico che hanno gi\u00e0 condotto alla costituzione di nuove variet\u00e0 come ad esempio la \"Necton\" in Nuova Zelanda.\nMiele di sulla.\nLa pianta \u00e8 visitata dalle api per il polline ed il nettare, ed considerata anche ottima mellifera, cos\u00ec che il miele di sulla \u00e8 fra i pi\u00f9 apprezzati e conosciuti, anche se le aree di produzione si stanno riducendo ad aree meridionali mentre .\nIl miele oggi si produce quasi esclusivamente nelle zone collinari e montane di Abruzzo, Molise, Basilicata, Calabria, Sardegna e Sicilia.\nIl colore del miele di sulla va da quasi bianco a giallo paglierino quando \u00e8 liquido se invece \u00e8 cristallizzato il colore \u00e8 da bianco cera a beige. Cristallizza da solo alcuni mesi dopo il raccolto formando una massa compatta, pastosa con granuli fini. L'odore \u00e8 molto tenue, floreale, leggermente di fieno e il sapore \u00e8 dolce, leggermente acido. Contiene fruttosio di alta qualit\u00e0 e grandi quantit\u00e0 di oligoelementi (magnesio, rame, zinco, ferro, manganese). In melissopalinologia, la presenza di polline di Hedysarum viene considerata come indice di provenienza italiana del miele. Fino ad alcuni anni fa, i mieli uniflorali di sulla venivano prodotti abbondantemente dall'Appennino romagnolo alla Sicilia.\nUsi terapeutici e medicinalizzati.\nLa sulla \u00e8 una pianta edule ed \u00e8 usata anche in erboristeria per le note propriet\u00e0 astringenti, vitaminizzanti e contro il colesterolo. Per l'alto valore proteico e il contenuto di tannini viene utilizzata per ridurre le infezioni gastro-intestinali degli animali al pascolo come i bovini o il pollame.\nIn erboristeria \u00e8 usata in preparati astringenti e come ipocolesterolemizzante per via interna.\nIn cucina vengono usate foglie e fiori per insalate crude miste, che hanno propriet\u00e0 nutrienti, per preparare flan, frittate e zuppe varie.\nRappresenta una delle foraggere pi\u00f9 importanti per le regioni del Mediterraneo e tra le leguminose si contraddistingue per le sue elevate qualit\u00e0 alimentari. Nota \u00e8 la sua efficacia di ridurre le infezioni gastro-intestinali negli ovini, grazie al contenuto concentrato di tannini ed all'elevato valore proteico, dimostrato da esperimenti effettuati in Nuova Zelanda.\nAl di fuori del territorio italiano \u00e8 nota la produzione di sulla solo nel Nord Africa.\nInteressante \u00e8 sapere che tutte le leguminose foraggere hanno una grande capacit\u00e0 di azotofissazione nei terreni e per questo possono rappresentare un'interessante alternativa colturale per la conversione dei terreni da destinarsi anche alle produzioni biologiche.\nGeneralit\u00e0.\nSicuramente \u00e8 una pianta prativa in quanto il suo ciclo biologico \u00e8 poliennale, in regime agrario \u00e8 biennale anche se la pianta potrebbe durare tre anni. L'apparato radicale \u00e8 fittonante ed alcuni studiosi come Gian Pietro Ballatore, hanno sostenuto che essendo un apparato radicale molto consistente nel momento in cui esso si decompone crea dei cunicoli che permettono l'aerazione del terreno e quindi ha la capacit\u00e0 di \"arare\" il terreno. Il portamento \u00e8 vario ma in regime agrario si presenta eretto. Il fiore \u00e8 tipico delle leguminose e sia apre con meccanismo a scatto; il colore \u00e8 vario che passa dal rosso ed il bianco anche se il primo \u00e8 nettamente il colore pi\u00f9 diffuso. I semi sono reniformi; l'utilizzo in agricoltura pu\u00f2 essere fatto con la presenza di seme in \"guscio\" o seme \"nudo\". Nel seminare seme nudo abbiamo accortezza di quanto kg*ha\u2212\u00b9 apportiamo ma non si pu\u00f2 effettuare la semina a settembre sulle ristoppie del frumento, cosa che pu\u00f2 essere fatto con il seme vestito perch\u00e9 ha una percentuale maggiore di semi duri. La partita di semi va valutato la resa in sgusciato che deve essere almeno 25%; il problema dei semi vestiti \u00e8 dato dal fatto che alcuni articoli sono vuoti, questo influenza la resa in sgusciato. Il peso di 1000 semi sgusciati \u00e8 di circa 5\u00a0g. Il prato va rotto alla fine del secondo anno perch\u00e9 agronomicamente non conveniente, perch\u00e9 da una densit\u00e0 del 400 piante/m\u00b2 si passa a 180 piante/m\u00b2 e perch\u00e9 la pianta senescente diviene suscettibile alle malattie."}
{"id": "636447", "revid": "21880", "url": "https://it.wikipedia.org/wiki?curid=636447", "title": "Sulla", "text": ""}
{"id": "636457", "revid": "831312", "url": "https://it.wikipedia.org/wiki?curid=636457", "title": "Giro d'Italia 1935", "text": "Il Giro d'Italia 1935, ventitreesima edizione della \"Corsa Rosa\", si svolse in diciotto tappe dal 18 maggio al 9 giugno 1935, per un percorso totale di 3\u00a0577 km. Fu vinto dall'italiano Vasco Bergamaschi, davanti ai connazionali Giuseppe Martano e Giuseppe Olmo.\nNel Giro del 1935 avvenne un vero e proprio passaggio di testimone tra due generazioni di corridori. Quell'anno infatti si registr\u00f2 l'ultima partecipazione di Alfredo Binda, che si conged\u00f2 dal Giro classificandosi sedicesimo a 31'13\" e giungendo secondo in ben quattro tappe; contemporaneamente si rivel\u00f2, alla prima partecipazione, un giovane Gino Bartali, che vinse la settima tappa, da Porto Civitanova all'Aquila staccando tutti sul Passo delle Capannelle, e si aggiudic\u00f2 la classifica del Gran Premio della Montagna.\nLa corsa venne vinta dal regolarista Vasco Bergamaschi che vinse in volata la prima frazione indossando la maglia rosa, che cedette poi a Domenico Piemontesi, Walter Fantini e Giuseppe Olmo. Nella settima tappa torn\u00f2 in testa alla classifica e mantenne la maglia rosa fino al termine della corsa.\nSquadre e corridori partecipanti.\nParteciparono alla corsa 102 ciclisti, 55 \"aggruppati\", in rappresentanza di sette squadre da otto ciclisti l'una (eccetto la Bianchi che ne schier\u00f2 sette), e 47 senza squadra, o \"isolati\". Dei 102 partenti, 62 raggiunsero il traguardo finale di Milano."}
{"id": "636458", "revid": "110157", "url": "https://it.wikipedia.org/wiki?curid=636458", "title": "Chiesa dei Santi Quirico e Giulitta (Campi Bisenzio)", "text": "La chiesa dei Santi Quirico e Giulitta si trova nel centro storico dell'ex castello di Capalle, nella parte settentrionale del territorio del comune di Campi Bisenzio, in provincia di Firenze, diocesi della medesima citt\u00e0\nStoria e descrizione.\nLa chiesa \u00e8 l'unica del vicariato a fregiarsi del titolo di \"Propositura\", residuo del periodo in cui la parrocchia godeva di uno status speciale che la rendeva direttamente sottoposta all'arcivescovo fiorentino.\nAttestata fin dal XIII secolo, la chiesa ha subito nei secoli restauri e rifacimenti e si presenta come un edificio ad un'unica navata coperta a capriate, affiancato da corpi di fabbrica ad uso di canonica.\nLa facciata conserva una parte del paramento lapideo medievale, in alberese con fasce in marmo verde di Prato.\nConserva numerose testimonianze artistiche come un \"Crocifisso\" della fine del '400 e inizio del '500 con i Dolenti opera di Michele Arcangelo Palloni (una delle due sole opere presenti in Italia del pittore campigiano). Nel primo altare a sinistra troviamo \"Sant'Andrea Corsini che distribuisce il pane ai poveri\" di Francesco Curradi, nel secondo altare \"La Madonna del Rosario con Santi\" di Giovanni Nigetti e a seguire l'\"Annunciazione\" di Bernardino Monaldi. \nLa chiesa conserva anche numerose reliquie di santi: Enea, Onorio e Valerio."}
{"id": "636460", "revid": "439868", "url": "https://it.wikipedia.org/wiki?curid=636460", "title": "SS Quirico e Giulitta a Capalle", "text": ""}
{"id": "636465", "revid": "6923", "url": "https://it.wikipedia.org/wiki?curid=636465", "title": "Maria Luisa di Savoia", "text": "Biografia.\nMaria Luisa era la terza figlia di Vittorio Amedeo II di Savoia, duca di Savoia e futuro re di Sicilia, e di sua moglie Anna Maria di Borbone-Orl\u00e9ans, figlia di Filippo I di Borbone-Orl\u00e9ans e Enrichetta Anna Stuart. La sorella maggiore Maria Adelaide spos\u00f2 nel 1697 Luigi, duca di Borgogna e fu la madre di Luigi XV di Francia.\nMatrimonio.\nIl principe francese Filippo di Borbone era stato recentemente incoronato re di Spagna alla morte del senza figli Carlo II di Spagna. Per rafforzare la sua traballante autorit\u00e0 a causa della sua nascita francese, Filippo V decise di mantenere i legami con il duca di Savoia sposando sua figlia Maria Luisa. Il matrimonio era il pegno dell'alleanza conclusa fra il Re Sole e Vittorio Amedeo II, in virt\u00f9 della quale il Duca di Savoia si schierava contro gli Asburgo, che rivendicavano il trono iberico per l'arciduca Carlo d'Asburgo, figlio dell'imperatore Leopoldo I. A met\u00e0 del 1701, Filippo V chiese la sua mano con il permesso di suo nonno, il re Luigi XIV. Il corteo spagnolo giunse a Torino l'8 settembre 1701, guidato dal marchese Carlo Omodei di Castel Rodrigo, grande di Spagna. Si sposarono per procura il 12 settembre 1701, cinque giorni prima del tredicesimo compleanno di Maria Luisa. Arriv\u00f2 a Nizza il 18 settembre dove venne accolta da papa Clemente XI, che il 20 settembre le ha regalato la Rosa d'Oro come dono rituale.\nA Nizza incontr\u00f2 Marie-Anne de La Tr\u00e9moille, moglie del principe Flavio Orsini di Bracciano, che Luigi XIV e Fran\u00e7oise d'Aubign\u00e9, marchesa de Maintenon, moglie morganatica del Re, avevano scelto come sua \"camarera mayor\". Nei piani del Re di Francia, la Principessa \"des Ursins\" (come aveva scelto di firmarsi) doveva garantire che la giovane regina restasse fedele ai propri piani. Il 25 settembre lasci\u00f2 Nizza: da qui avrebbe dovuto raggiungere Barcellona per mare, ma i malori continui causatele dal viaggio la convinsero ad attraversare via terra il Sud della Francia. Nel suo viaggio per raggiungere il marito in Spagna, Maria Luisa fu scortata da un corteo di servitori piemontesi fino a Perpignano, da dove prosegu\u00ec affidata alle cure di dame francesi dirette dalla principessa Orsini.\nL'incontro con Filippo V avvenne a Figueres, dove si celebr\u00f2 una nuova cerimonia nuziale, con un banchetto allestito per met\u00e0 secondo gli usi spagnoli e per met\u00e0 secondo quelli francesi, ai quali la coppia era pi\u00f9 avvezza. La coppia consum\u00f2 il matrimonio 3 giorni dopo la celebrazione. Da quel momento in poi, Filippo avrebbe mostrato una forte dipendenza dal sesso.\nI primi contatti con la societ\u00e0 spagnola e con le sue nuove dame di palazzo non furono positivi, tanto che Maria Luisa pens\u00f2 di far ritorno in Piemonte. Naturalmente, ci\u00f2 avrebbe generato una grave crisi politica tra Torino e Parigi, che nessuna delle due corti auspicava, in una congiuntura internazionale tanto difficile. Nel frattempo, infatti, l'invasione francese dei Paesi Bassi aveva dato il via alla guerra di successione spagnola.\nNell'aprile 1702 Filippo V fu costretto a lasciare la Spagna e a trasferirsi in Italia, dove, nel frattempo, l'esercito imperiale, guidato dal principe Eugenio di Savoia, aveva invaso e conquistato il Ducato di Milano. Maria, a dispetto della giovanissima et\u00e0, fu nominata reggente. A lei spett\u00f2, quindi, il non facile compito di saldare rapporti di fedelt\u00e0 fra la corte e la nuova dinastia appena insediata sul trono che per due secoli era stato degli Asburgo.\nGuerra di successione spagnola.\nLe difficolt\u00e0 per inserirsi in una societ\u00e0 curiale ancora lontana dal modello francese (e sabaudo) non furono poche. Molti, anzi, furono i comportamenti che Maria Luisa interpretava come pure forme di superstizione: dall'atteggiamento rigido del clero alle riserve del personale di corte a svecchiare la moda. La principessa Orsini, peraltro, non si riteneva una semplice agente di Luigi XIV. Il Re Sole avrebbe voluto che ella si lasciasse dirigere dall'ambasciatore francese a Madrid, il cardinale d'Estr\u00e9es, fungendo esclusivamente come anello di trasmissione a corte delle sue decisioni; ma cos\u00ec non fu. La determinazione e l'impegno di Maria Luisa e della Orsini fecero s\u00ec che l'ambasciatore si vedesse rifiutare il diritto di sedere nel Consiglio di Stato, come il Re Sole aveva richiesto con forza. La principessa esigeva libert\u00e0 di manovra e col passare del tempo fin\u00ec per abbracciare la causa di Filippo V pi\u00f9 di quella di Luigi XIV.\nNel 1702 scoppi\u00f2 la lunga e rovinosa guerra di successione spagnola. Maria Luisa dimostr\u00f2 di avere il necessario per essere una grande regina ammirata a Madrid. Inoltre incominci\u00f2 a imporre un certo ordine nella corte e stimol\u00f2 con il suo esempio alcune persone e citt\u00e0 ad aiutare il governo con truppe e denaro.\nTra la fine di settembre e l'inizio di ottobre del 1703 Vittorio Amedeo II abbandon\u00f2 l'alleanza borbonica e pass\u00f2 in quella imperiale. Per Maria fu un duro colpo, cui reag\u00ec con una fermezza degna del padre. I due anni trascorsi in Spagna l'avevano resa sicura di s\u00e9 e del suo ruolo di regina. La determinazione mostrata in tale frangente e l'appoggio dato al marito fecero s\u00ec che nessuno mettesse realmente in discussione il suo ruolo di reggente nelle sempre frequenti assenze del marito, impegnato al fronte.\nIl 1706 fu l'anno peggiore della guerra per le Corone borboniche. Filippo V cerc\u00f2 di reagire all'invasione dell'anno precedente assediando Barcellona, ma le operazioni militari non ebbero l'esito sperato: l'assedio non fu vittorioso e un esercito anglo-portoghese invase la Spagna, conquistando anche Madrid in giugno. Maria Luisa, ormai diciottenne, era stata ancora una volta nominata reggente e si distinse per ardore e forza d'animo nella difesa della capitale, abbandonandola per Burgos solo quando tutto apparve inutile. La sua presenza fu determinante, allora, a convincere Filippo V a non lasciare la Spagna per rifugiarsi in Francia, come gli veniva consigliato da pi\u00f9 parti. Nell'aprile 1707 le truppe spagnole guidate dal maresciallo di Francia James Fitz-James, duca di Berwick, sconfissero quelle anglo-portoghesi nella battaglia di Almanza, consentendo la liberazione di Madrid. Filippo V pot\u00e9 cos\u00ec rientrare nella capitale, dove quattro mesi pi\u00f9 tardi, il 25 agosto, Maria Luisa diede alla luce il loro primo figlio, Luigi Ferdinando, cui altri seguiranno nel giro di pochi anni.\nMolto amata in Spagna, Maria Luisa mor\u00ec di tubercolosi a soli 25 anni il 14 febbraio 1714. Fu sepolta nella Cripta Reale del Monastero dell'Escorial.\nDiscendenza.\nMaria Luisa e Filippo ebbero quattro figli:"}
{"id": "636467", "revid": "339392", "url": "https://it.wikipedia.org/wiki?curid=636467", "title": "Chiesa Ortodossa Russa in esilio", "text": ""}
{"id": "636468", "revid": "1718925", "url": "https://it.wikipedia.org/wiki?curid=636468", "title": "Kom\u00e1rom", "text": "Kom\u00e1rom \u00e8 una citt\u00e0 dell'Ungheria settentrionale situata nella provincia di Kom\u00e1rom-Esztergom, a met\u00e0 strada tra Budapest e Bratislava. Il Danubio la separa dalla citt\u00e0 gemella di Kom\u00e1rno in Slovacchia, con cui in passato formava un'unica conurbazione. Nel 2004 Kom\u00e1rom aveva all'incirca 19.700 abitanti.\nGeografia fisica.\nKom\u00e1rom \u00e8 situata sulla riva destra del Danubio di fronte alla confluenza del fiume V\u00e1h.\nStoria.\nIn epoca romana sorsero nei suoi pressi sia un forte ausiliario (dal 50), sia una fortezza legionaria dal 97 al V secolo, con il nome di \"Brigetio\".\nLa citt\u00e0 non \u00e8 altro che l'antico paese di \"\u00dajsz\u0151ny\", che originariamente costituiva un sobborgo di Kom\u00e1rom al di l\u00e0 del fiume. Il centro storico di Kom\u00e1rom, capoluogo dell'omonimo comitato, era invece situato sulla riva sinistra (a nord) del Danubio, in attuale territorio slovacco.\nNel 1896 \u00dajsz\u0151ny fu inglobato nella citt\u00e0 di Kom\u00e1rom, che cos\u00ec si estese su ambo i lati del fiume. Nel 1920, in seguito alla dissoluzione dell'Impero austro-ungarico e al Trattato di pace del Trianon, il territorio ungherese a nord del Danubio (tra cui il centro storico di Kom\u00e1rom) vennero cedute alla neocostituita Cecoslovacchia, mentre all'Ungheria rimasero i quartieri meridionali (corrispondenti all'antico sobborgo di \u00dajsz\u0151ny), che mantenendo la denominazione di Kom\u00e1rom divennero parte del comitato di Kom\u00e1rom-Strigonio.\nLa citt\u00e0 gemella di Kom\u00e1rno, che ha una popolazione di circa 40.000 abitanti, \u00e8 collegata a Kom\u00e1rom dal \"Ponte Elisabetta\" (\"Erzs\u00e9bet h\u00edd\") e dal 1993 appartiene alla Slovacchia.\nEconomia.\nLa citt\u00e0 di Kom\u00e1rom \u00e8 uno dei pi\u00f9 importanti porti fluviali dell'Europa Centrale e la principale dogana marittima e stazione di smistamento ungherese per i convogli sul Danubio, che per risalire il fiume sono costretti a frazionarsi: la pendenza non permette difatti di avere convogli di pi\u00f9 di quattro navi.\nL'attivit\u00e0 portuale ha trasformato Kom\u00e1rom in un centro industriale. In citt\u00e0 si sono insediate importanti societ\u00e0 operanti nei settori delle telecomunicazioni e della birra.\nAmministrazione.\nGemellaggi.\nKom\u00e1rom \u00e8 gemellata con:"}
{"id": "636471", "revid": "1573940", "url": "https://it.wikipedia.org/wiki?curid=636471", "title": "Chiesa di Santa Maria (Campi Bisenzio)", "text": "Santa Maria a Campi \u00e8 la chiesa parrocchiale dell'omonimo quartiere, situato nella parte occidentale del comune, oltre il fiume Bisenzio.\nStoria e descrizione.\nLe origini della chiesa datano all'XI secolo, anche se di tale antichit\u00e0 restano pochissime tracce, a causa dei numerosi rifacimenti a cui il primitivo edificio fu sottoposto e per le vicende storiche, tanto che nel XIV secolo, dopo alcuni saccheggi e devastazioni, l'edificio fu ricostruito in un'altra collocazione.\nSanta Maria a Campi conserva al suo interno diverse testimonianze artistiche di buon pregio come una \"Madonna con Bambino e santi\" di scuola fiorentina (fine XIV secolo); la Cappella di San Jacopo, completamente affrescata verso il 1420-1440 circa forse da Mariotto di Cristofano, un \"Crocifisso\" ligneo del XV secolo, per cui sono stati fatti i nomi di Benedetto da Maiano e di Baccio da Montelupo, tele seicentesche di Domenico Masuoli e Giovanni Gargiolli."}
{"id": "636474", "revid": "6923", "url": "https://it.wikipedia.org/wiki?curid=636474", "title": "Bovaro del bernese", "text": "Il bovaro del bernese \u00e8 un grande cane appartenente alla categoria dei bovari svizzeri, tricolore a pelo lungo, di grossa taglia, robusto ed agile, con arti vigorosi, originario delle campagne centrali della Svizzera e delle Prealpi Bernesi.\nIn origine cane da guardia, traino e custodia di mandrie nel cantone di Berna, oggi \u00e8 un cane di utilit\u00e0 e da famiglia.\nGi\u00e0 i vasi decorati di epoca romana mostrano un cane che ricorda molto nella forma e nel colore il Bovaro Bernese, che si ritiene quindi essere d'antica origine: \u00e8 molto probabile che il Bernese sia uno dei progenitori del Cane di San Bernardo e di qualche altro molosso, tra cui il moderno Rottweiler.\nL'allevamento in purezza della razza inizia nel 1907 da parte di allevatori della regione di Burgdorf. \nNel 1910, a Burgdorf, in occasione di una mostra cinofila, i contadini della regione riuscirono gi\u00e0 a presentare ben 107 soggetti. \nDa quel momento la razza fu denominata \"Bovaro del Bernese\".\nAlla fine degli anni '40 sono documentati alcuni incroci con dei Terranova per meglio stabilizzare la razza. La durata media della vita di questa razza \u00e8 di soli 7 anni, sebbene - qualora il cane sia tenuto bene - possa arrivare ai 12-13 anni.\nCarattere.\nIl carattere di questo cane \u00e8 molto esuberante ed affettuoso, diffidente con gli estranei ma mai inutilmente aggressivo, diventa molto giocoso e protettivo nei confronti dei bambini, per questo viene anche detto cane \"babysitter\". Lo si pu\u00f2 genericamente definire un cane dalla triplice attitudine (guardia, difesa e compagnia). , indipendentemente dall'et\u00e0, dato che molti bovari scelgono come \"padroni\" dei ragazzini, e dai quali non si vorr\u00e0 mai separare e a cui riserver\u00e0 sempre una pura e semplice fedelt\u00e0 assoluta. Bisogna inoltre riconoscere la sua attitudine all'apprendimento di comandi basilari e difficili. Assieme con altri suoi simili socializza abbastanza bene, tuttavia serve diverso tempo a tutte le razze in generale a socializzare con altri cani.\nCucciolo.\nIl cucciolo di bernese ha un comportamento tutto caratteristico che lo porta a dormire per buona parte della giornata, dedicando le ore di veglia a esplorare l'ambiente, a mangiare, a fare i bisogni e giocare; ai cuccioli bastano pochi minuti di gioco per stancarsi molto, infatti dopo essere stati coccolati ed essersi rotolati per terra, i cuccioli di bovaro del bernese cadono in un profondo sonno per diverse ore. Durante questi lunghi sonni \u00e8 preferibile non svegliarli o prenderli in braccio, in quanto dormendo crescono, irrobustiscono le difese e recuperano molte energie.\nSalute.\nIl bernese \u00e8 un cane da sottoporre regolarmente ad un check up dal veterinario, perch\u00e9 potrebbe sviluppare diversi problemi tra cui displasie all'anca, malattia di Von Willebrand, tumori e patologie gastroenterologiche."}
{"id": "636478", "revid": "2203204", "url": "https://it.wikipedia.org/wiki?curid=636478", "title": "Chiesa di San Piero (Campi Bisenzio)", "text": "La chiesa di San Piero \u00e8 la chiesa parrocchiale dell'omonima frazione del comune di Campi Bisenzio, anche se parte del suo territorio ecclesiastico \u00e8 compresa nel comune di Signa.\nStoria e descrizione.\nLa chiesa, che si trova nel rione del \"Gorinello\", \u00e8 attestata fin dal XII secolo ed \u00e8 dedicata ai santi Pietro e Paolo.\nNonostante il suo buon stato di conservazione storico rispetto ad altre chiese della zona, l'edificio sub\u00ec gravissimi danni in occasione dell'alluvione del 4 novembre 1966 e la maggior vittima fu proprio la sua testimonianza artistica pi\u00f9 preziosa, ossia una \"Madonna con Bambino\" (XIV secolo) per cui in passato fu fatto persino il nome di Cimabue, poi attribuita al Maestro delle Immagini Domenicane. La tavola, rimasta sommersa da oltre tre metri e mezzo di acqua e fango, fu salvata grazie al tempestivo intervento dell'allora assessore Ugo Bacci e del priore di Santa Maria a Campi, Don Giorgio Capaccioli, che si recarono a recuperarla appena fu possibile. La tavola, danneggiatissima, sottoposta ad un delicato restauro, \u00e8 stata solo riportata nella chiesa.\nNella chiesa si conserva inoltre una lunetta in terracotta policroma invetriata proveniente dal portale principale, con la \"Madonna col Bambino tra i santi Pietro e Paolo\", riferita alla bottega dei Buglioni. \nIn occasione della ricorrenza patronale dei santi Pietro e Paolo (29 giugno), ogni anno dal 1974 a cavallo fra giugno e luglio il circolo parrocchiale MCL Il Gorinello ospita la \"Festa dei Patroni\": una sagra i cui piatti principali sono a base di pecora. "}
{"id": "636481", "revid": "767487", "url": "https://it.wikipedia.org/wiki?curid=636481", "title": "Landn\u00e1m", "text": "Landn\u00e1m \u00e8 il termine norreno che indica l'insediamento dei Vichinghi norvegesi in diverse terre a partire dal IX secolo d.C.; in particolare, il termine si riferisce agli insediamenti in Islanda e nelle Isole F\u00e6r \u00d8er.\nUn documento che testimonia la colonizzazione dell'Islanda \u00e8 il \"Landn\u00e1mab\u00f3k\" (che in islandese significa \"Libro dell'Insediamento\"), che alcuni studiosi attribuiscono ad Ari \u00deorgilsson, autore scandinavo del XII secolo, ma che ci \u00e8 pervenuto solo in versioni pi\u00f9 tarde (XIII-XIV secolo) scritte da altri autori (Sturla \u00de\u00f3r\u00f0arson, Haukr Erlendsson, Snorri Mark\u00fasson). Il \"Landn\u00e1mab\u00f3k\" elenca i nomi e la genealogia di oltre 3000 colonizzatori, l'estensione dei loro possedimenti a la storia dei loro feudi. Probabilmente lo scrittore di questa compilazione ha attinto alla tradizione orale, che costituiva il patrimonio di maggiore valore per gli autori del Medioevo, i quali non disponevano di documenti scritti prima dell'introduzione del Cristianesimo in Scandinavia (IX-XI secolo), eccetto le iscrizioni runiche."}
{"id": "636487", "revid": "1573940", "url": "https://it.wikipedia.org/wiki?curid=636487", "title": "Chiesa di San Donnino a Campi", "text": "San Donnino a Campi \u00e8 una delle due chiese della frazione meridionale del comune di Campi Bisenzio; da qualche anno, essa \u00e8 unita nella persona del parroco a quella di Sant'Andrea a San Donnino e fu suffraganea della Pieve di Brozzi fino alla soppressione del comune e del vicariato ecclesiastico di Brozzi.\nStoria e descrizione.\nLa chiesa \u00e8 di origine molto antica, essendo attestata di gi\u00e0 in un documento dell'anno 852 ed anch'essa fu sottoposta, come la maggior parte delle chiese della zona, a numerosi rifacimenti e restauri attraverso i secoli (l'ultimo restauro, infelice, \u00e8 del 1938 e port\u00f2 alla distruzione dell'abside e della cantoria). Ulteriori danni li sub\u00ec in occasione dell'alluvione del 4 novembre 1966.\nAll'interno, tra le opere di valore artistico, si conservano un \"Trittico\" trecentesco di scuola fiorentina (ora al Museo di Arte Sacra), un \"elemosiniere\" del XVII secolo ed un \"Crocifisso\" settecentesco."}
{"id": "636492", "revid": "1451848", "url": "https://it.wikipedia.org/wiki?curid=636492", "title": "75/18 (semovente)", "text": "Il semovente da 75/18 \u00e8 stato un cacciacarri italiano. Fu progettato dalla Fiat-Ansaldo a partire dal 1938 nel quadro del programma di potenziamento deciso dallo stato maggiore del Regio Esercito per le unit\u00e0 corazzate. In base alle esperienze maturate nella guerra civile spagnola nacque un iniziale interesse per lo studio e la sperimentazione di unit\u00e0 d'artiglieria meccanizzata, dato che i carri armati italiani tipo L3, fino ad allora disponibili, erano insufficienti ai bisogni della guerra moderna e il cannone controcarro da 47 mm era scarsamente mobile.\nDopo un primo prototipo di cannone semovente calibro 47\u00a0mm, lo scoppio della seconda guerra mondiale e le successive campagne di Polonia e di Francia fecero riorientare le priorit\u00e0 del Regio Esercito, che cerc\u00f2 allo stesso tempo di colmare rapidamente il divario con gli altri eserciti: fu data la precedenza a un semovente equipaggiato con il pi\u00f9 potente obice 75/18 Mod. 1934/1935, utilizzando gli scafi dei carri medi M13/40 e poi M14/41, allora in piena produzione. Questi cannoni d'assalto furono inizialmente concepiti come unit\u00e0 di accompagnamento alla fanteria e di appoggio ai carri armati nel contesto delle grandi unit\u00e0 corazzate ma, essendosi rivelati formidabili unit\u00e0 cacciacarri, divennero indispensabili per controbattere l'azione dei corazzati nemici e soprattutto dei sempre pi\u00f9 potenti carri di costruzione statunitense, che per primi utilizzarono cannoni da 75 mm.\nNonostante ci\u00f2 le prime ordinazioni furono esigue e solo i risultati favorevoli ottenuti in Libia nella primavera 1942 condussero a una evoluzione della dottrina in seno all'esercito, che fino ad allora considerava l'artiglieria corazzata solo come un miglioramento dell'artiglieria da campagna: tuttavia questo cambiamento non provoc\u00f2 un'immediata riconversione delle linee di montaggio e la graduale trasformazione degli scafi dei carri in scafi per i semoventi pot\u00e9 avviarsi solo nel 1943, quando ormai le sorti del conflitto erano decise.\nStoria.\nSviluppo.\nNel 1938 l'aggravarsi delle tensioni tra gli stati europei mise in luce l'inadeguatezza degli armamenti moderni del Regio Esercito che, perci\u00f2, avvi\u00f2 un programma di potenziamento dei veicoli corazzati. Durante la guerra civile spagnola, infatti, le deficienze offensive dei carri armati italiani rispetto a quelli schierati dall'avversario avevano costretto i leggeri e piccoli L3 a utilizzare pezzi controcarro da 37 mm trainati dai carri stessi: ci\u00f2 limitava sia l'operativit\u00e0 che l'autonomia delle unit\u00e0 corazzate, condizionate dalla lenta messa in posizione dei pezzi trainati, i quali risultavano inoltre inutili contro i carri che venivano prodotti dagli altri maggiori eserciti. Il traino non era poi possibile per il nuovo pezzo controcarro Ansaldo da 47/32; l'azienda propose nel 1939 lo stesso cannone montato su uno scafo modificato di carro L, che tuttavia non ebbe seguito.\nNel 1939, intanto, erano state istituite le prime due divisioni corazzate e il problema di dover adottare armi controcarro semoventi si ripresent\u00f2. La volont\u00e0 era quella di utilizzare il cannone da 75/34 di nuova costruzione ma, anche in questo caso, il progetto proposto dalla Ansaldo di un pezzo da 75/34 montato sullo scafo di un carro da sei tonnellate indicato come M6 rimase allo stadio embrionale, anche perch\u00e9 il carro armato in questione sarebbe entrato in servizio solo nel marzo 1940 come L6/40. Nelle prime fasi della seconda guerra mondiale divennero evidenti i successi ottenuti dagli Sturmgesch\u00fctz III, cannoni d'assalto derivati dai Panzer III e dotati di cannone da 75\u00a0mm; l'Ansaldo propose allo stato maggiore un progetto studiato dal colonnello Sergio Berlese del Servizio Tecnico Artiglieria (S.T.A.)in collaborazione con i tecnici dell'azienda, che prevedeva di installare un obice da 75/18 Mod. 1934/1935 in casamatta sferica, a sua volta collocata sullo scafo del carro armato medio M13/40. Il 24 maggio 1940 il nuovo sottocapo di stato maggiore generale Mario Roatta richiese agli ispettorato interessati (Ispettorato Superiore per i Servizi Tecnici, Ispettorati della fanteria, artiglieria e genio) di sviluppare un mezzo analogo sulla base dello scafo del carro M13/40, di studiare un carro comando per le batterie semoventi e ldi individuare l'automezzo pi\u00f9 idoneo per rifornire di munizioni le batterie. L'Ispettorato S.S.T. realizz\u00f2 quindi i prototipi di un semovente su scafo M13 dotato di cannone 75/18, di un carro-osservatorio su scafo M13 armato solo di una mitragliatrice Breda Mod. 38 da 8\u00a0mm come ripiego al posto di un vero e proprio carro-comando, e di un carro-comando su telaio Fiat-SPA TL37 come mezzo destinato al trasporto personale e mezzi tecnici. Fu anche messo allo studio un semicingolato armato con il pezzo 75/34, rimasto tuttavia in fase di progettazione fino al 1942/43.\nProduzione.\nIl primo prototipo di semovente 75/18 fu pronto all'inizio del febbraio 1941 per le prove di tiro a Cornigliano; ne furono poi ordinati trenta esemplari. Questa prima versione del veicolo fu denominata M40 e armata con un pezzo da 75\u00a0mm fissato in uno scudo a calotta sferica, alloggiato sul lato destro della corazzatura anteriore della camera di combattimento. Con disposizione del 16 aprile 1941 furono costituiti per il 30 dello stesso mese i primi due gruppi dapprima destinati alla 133\u00aa Divisione corazzata \"Littorio\", il IV e VI/133\u00ba Reggimento artiglieria: ciascuno era composto da due batterie di quattro semoventi per un totale di otto semoventi, quattro carri-comando e una riserva di due semoventi e un carro-comando. I due gruppi furono inviati in Africa settentrionale ma qui riassegnati al 132\u00ba Reggimento della 132\u00aa Divisione corazzata \"Ariete\", raggiungendola il reggimento a El-Agheila il 18 gennaio 1942. Questo primo lotto di semoventi fu affiancato il 1\u00ba giugno 1942 da altri trenta esemplari, sempre modello M40. I semoventi ebbero il battesimo del fuoco nella primavera 1942 e rimasero in prima linea sino alla totale distruzione a El Alamein, nel novembre dello stesso anno.\nLa produzione dei semoventi 75/18 conobbe una modifica dopo il 1\u00ba giugno 1942, quando si decise di introdurre il telaio migliorato del carro armato medio M14/41, dando origine al semovente M41. In totale furono fabbricati 162 semoventi 75/18 M41, che costituirono gruppi per le divisioni \"Littorio\", \"Ariete\" e per la 131\u00aa Divisione corazzata \"Centauro\". Naturalmente schierati in Libia e Tunisia, furono numerati da DLI a DLXI e furono via via annientati in combattimento, pur riscuotendo critiche positive e svariati successi. Gli altri restarono nella penisola: si trattava del modello M42 su scafo M15/42, che sostitu\u00ec l'M41 nelle linee di montaggio. Equipaggiarono i nuovi reparti tra i quali il Reggimento \"Lancieri di Vittorio Emanuele II\" (10\u00ba) della rinata Divisione \"Ariete\", grande unit\u00e0 nella quale fu inquadrato anche un battaglione controcarro di semoventi da 75/34. Un altro battaglione carristi dotato dei nuovi M42 fu assegnato alla 12\u00aa Divisione fanteria \"Sassari\", che il 9 settembre affianc\u00f2 la divisione corazzata nel tentativo di sbarrare la strada ai tedeschi verso Roma.\nQuesti semoventi, assieme a quelli del CDXXXIII Gruppo complemento carristi presenti a Parma, agli M41 in Albania e ai nuovi semoventi 75/34 prodotti nei primi mesi del 1943, furono consegnati ai tedeschi dopo l'8 settembre 1943. Gli unici semoventi da 75/18 sopravvissuti nelle file del disfatto Regio Esercito furonogli M42 del DLXI Gruppo lasciato in Sardegna: tuttavia, causa del veto degli Alleati, poterono essere utilizzati solo dopo la conclusione delle ostilit\u00e0.\nImpiego operativo.\nOrganizzazione e dottrina tattica.\nFino all'introduzione di questo mezzo, in Italia non si aveva nessuna esperienza circa le artiglierie semoventi. I due gruppi formati nel 1941 effettuarono il loro addestramento in due fasi: la prima riguardante l'utilizzo dell'artiglieria e la seconda l'uso del mezzo corazzato, per poi essere inviati in combattimento in Africa settentrionale. Il Regio Esercito, peraltro, non aveva neppure ideato una dottrina tattica d'impiego e, nei criteri adottati nell'estate 1941, si limit\u00f2 a suggerire di utilizzare i semoventi in cooperazione con le unit\u00e0 carriste, con compiti di accompagnamento e appoggio. Nel caso di azioni di accompagnamento era sottolineata la necessit\u00e0 di sparare a colpo sicuro, solo a distanze non superiori ai 500-700 metri, mentre per le azioni di appoggio i gruppi semoventi avrebbero dovuto estendere in profondit\u00e0 la loro azione. Nelle azioni difensive avrebbero dovuto assolvere a compiti di difesa di un settore.\nL'esperienza fu comunque acquisita e migliorata sul campo, dove la mancanza di un carro armato pesante (che caratterizz\u00f2 le truppe corazzate italiane) fu in parte colmata dall'impiego dei semoventi in azioni di accompagnamento. Nonostante le mancanze tattiche e materiali, l'impiego dei semoventi ebbe un notevole successo durante la seconda offensiva italo-tedesca, cominciata da El-Agheila nel gennaio 1942, dopo la quale si assistette a una riorganizzazione dei reparti in base alle nuove esigenze.\nIl gruppo semoventi, inizialmente concepito su due batterie, pass\u00f2 a tre (numero comunque limitato di pezzi se paragonato alle unit\u00e0 avversarie) e i semoventi furono inquadrati nei battaglioni carri armati. In questa prospettiva il nuovo impiego tattico previsto dallo stato maggiore nel settembre 1942 suggeriva di assegnare i semoventi d'artiglieria: alle ondate delle divisioni corazzate, in accompagnamento alle divisioni di fanteria speciale ed eventualmente in funzione d'arresto, e in accompagnamento a reparti esploranti corazzati o a divisioni destinate ad affrontare un avversario abbondantemente fornito di carri e armamento pesante. Inoltre i criteri d'impiego prevedevano di utilizzare i semoventi in modo decentrato rispetto alle ondate di carri e muovendo sulle ali e negli intervalli, procedendo con i carri pi\u00f9 avanzati, e infine in azioni di forza, gravitando nell'ondata di testa.\nL'organico delle unit\u00e0 corazzate fu rivisto il 4 ottobre 1942, in funzione alle esigenze della guerra in Africa. I \"battaglioni carri armati\" sarebbero stati formati da un comando di battaglione con quattro carri (due comando, due centro radio), da due compagnie carri composte da sedici mezzi ciascuna e da una compagnia semoventi da 75/18 con nove veicoli e un carro comando. I \"gruppi di artiglieria semovente\" furono organizzati con un comando di gruppo su due carri comando e tre brigate, ciascuna su sei semoventi e un carro comando, per un totale di diciotto semoventi e cinque carri comando. Questi gruppi erano tutti serviti da artiglieri, al contrario dei battaglioni carri che erano serviti da personale carrista. La composizione dei reparti fu perfezionata a fine dicembre dello stesso anno e divenne operativa a fine gennaio 1943; prevedeva l'eliminazione dai battaglioni carri di una compagnia carri a favore di una compagnia semoventi: chiaro segnale delle necessit\u00e0 della guerra nel deserto e della sempre maggiore fiducia riposta dai comandi nel semovente, dimostratosi efficace contro i blindati anglo-statunitensi. Il 75/18 fu considerato migliore rispetto ai carri M in quanto ne colmava i limiti in potenza di fuoco, manovrabilit\u00e0 e minore vulnerabilit\u00e0.\nLibia e Tunisia.\nLa vita operativa dei semoventi da 75/18 si protrasse dalla fine del 1941, data dell'effettiva consegna ai reparti, sino alla fine della guerra. L'impiego pi\u00f9 intenso fu in Nordafrica nei ranghi delle divisioni corazzate \"Ariete\", \"Littorio\" e \"Centauro\", fino alla resa in Tunisia nel maggio 1943. Alla vigilia della loro entrata in azione il loro impiego previsto era quello di appoggiare con il loro tiro il reggimento bersaglieri che costituiva, nell'ambito della divisione corazzata, la fanteria divisionale. In seguito, dopo l'esperienza dei primi combattimenti, fu deciso di impiegarli anche in azioni anticarro. Superlibia, il comando superiore delle forze italiane schierate nella colonia, si espresse in modo positivo sull'utilizzo dell'artiglieria corazzata e, alla data del 6 aprile 1943, fu inviato allo stato maggiore il seguente comunicato: \u00abHa dato ottima prova il semovente 75/18, che unisce alla potenza del colpo singolo migliori requisiti tecnici e migliore manovrabilit\u00e0 [rispetto al carro armato M14/41]\u00bb. Di conseguenza il ministero della Guerra decise di inoltrare un ordine per 163 nuovi esemplari della versione M42, che entrarono in servizio nel maggio 1943.\nItalia.\nFino all'armistizio il 75/18 fu impiegato anche da reparti corazzati e di cavalleria operanti sulla penisola: il DLX Gruppo di artiglieria del 131\u00ba Reggimento di artiglieria corazzata, 135\u00aa Divisione corazzata \"Ariete II\"; e il DLXI Gruppo di artiglieria che, dal 1942 al 1944, fece parte del Reggimento motocorazzato di stanza in Sardegna. Per quanto riguarda i semoventi inquadrati nei battaglioni carri, fino alla data dell'armistizio si trovavano nelle file del Regio Esercito in Italia il XII Gruppo controcarri della \"Sassari\" e sei squadroni appartenenti al Reggimento \"Lancieri di Vittorio Emanuele II\".\nDopo l'8 settembre la \"Ariete II\" fu coinvolta negli scontri con i tedeschi nei dintorni e dentro Roma, in particolare a Cesano, Porta San Paolo e lungo la Via Ostiense ma la maggior parte si ritir\u00f2, per ordine superiore, verso Tivoli e non partecip\u00f2 pi\u00f9 alla difesa della citt\u00e0. I suoi mezzi caddero in mano dei tedeschi e andarono a equipaggiare la 2. Fallschirmj\u00e4ger-Division. In generale, dunque, condivisero il destino di tutto il materiale bellico italiano che i tedeschi ritennero di poter reimpiegare: un certo numero di semoventi da 75/18 fu pertanto ridipinta con le tipiche colorazioni dei mezzi corazzati tedeschi e furono aggregati ai reparti combattenti. Alcuni esemplari furono poi concessi in uso ad alcuni reparti dell'Esercito Nazionale Repubblicano della RSI. Per esempio il Gruppo squadroni corazzato \"San Giusto\" ebbe nel suo Squadrone carri M tre semoventi da 75/18 su scafo M42, un semovente da 75/34 su scafo M42 e quattro carri M dei diversi modelli; il Raggruppamento Anti Partigiani (RAP) - Gruppo Esplorante integr\u00f2 due semoventi da 75/18 su scafo M42 e il Gruppo corazzato \"Leonessa\" schier\u00f2 due carri comando su scafo M42 per la batteria semoventi.\nTecnica.\nI vari modelli di semovente da 75/18 furono tutti ottenuti dagli scafi dei rispettivi modelli di carro armato, ma quello che fu prodotto in pi\u00f9 esemplari fu l'M41. Il gruppo motore, trasmissione, organi di sterzo, frenatura, sospensioni, cingoli e buona parte dello scafo rimasero inalterati e le modifiche (oltre all'eliminazione della torretta) riguardarono il vano di combattimento. Tutta la sezione anteriore fu riprogettata come una casamatta di lamiere corazzate imbullonate in pezzi unici da 50\u00a0mm, anzich\u00e9 da due piastre sovrapposte da 25\u00a0mm. Fu eliminata la postazione del mitragliere a destra mentre, sulla sinistra, il conducente ebbe a disposizione una feritoia con portello corazzato. Al centro della casamatta era installato l'affusto dell'obice su un supporto a sfera corazzato, per permettere il brandeggio. Oltre al conduttore, nello scafo prendevano posto il servente e, sulla destra, il capocarro-cannoniere per il quale erano disponibili un periscopio e altri organi di mira. L'accesso al vano di combattimento avveniva da due portelli superiori, in corrispondenza dei quali si poteva anche posizionare una mitragliatrice. Sul lato sinistro del tetto si trovava il supporto per l'antenna della stazione ricetrasmittente e, sul lato destro, quello per il cannocchiale panoramico destinato all'esplorazione del terreno circostante. L'impianto elettrico differiva da quello dei carri armati poich\u00e9 aveva un singolo gruppo di batterie, sistemato sulla camera motore e riunente quattro batterie tipo 3NF-12-1-24 Magneti Marelli; ciascuna aveva tensione di 6 volt ed erano collegate in serie. Lo scafo incorporava per\u00f2 alcune modifiche, come filtri dell'aria e nuovi silenziatori e la versione M41 fu anzi adattata per accogliere il motore a iniezione SPA 15T in sostituzione dell'8T, che equipaggiava gli M13/40.\nTecnici britannici della Scuola di tecnologia carrista di Cobham esaminarono un semovente M40 catturato in Africa e redassero una relazione lusinghiera, ancorch\u00e9 non facesse cenno all'efficacia dell'armamento. Nonostante la relazione fosse stata influenzata dai progressi posteriori alla realizzazione del semovente, i britannici lodarono la meccanica definendola efficiente e pratica, specie le sospensioni e la sterzatura. Il motore 8T, pur di insufficiente potenza, fu considerato assai compatto e di facile accessibilit\u00e0. Le uniche critiche furono mosse alla blindatura (al di sotto degli standard alleati) e fu lamentata sia l'assenza di protezione antischegge, sia l'esposizione delle sospensioni, particolarmente vulnerabili alle mine terrestri.\nL'armamento principale era costituito dall'obice 75/18 Mod. 1934/1935 in casamatta, accoppiato a un fucile mitragliatore Breda Mod. 30 da 6,5\u00a0mm, che rappresent\u00f2 l'armamento standard del semovente. Il cannone era collegato attraverso degli orecchioni a uno scudo sferico provvisto di due perni verticali. Lo scudo trovava spazio nella parte destra della lamiera della camera di combattimento ed era fissato a questa tramite due supporti imbullonati, sorreggenti i due perni verticali. Il brandeggio consentito era di 20\u00b0 a destra e 18\u00b0 a sinistra, l'alzo copriva da +22\u00b0 a -12\u00b0; il congegno dell'alzo era sistemato sull'orecchioniera a destra dello scudo sferico. Per mantenere ferma la bocca da fuoco durante la marcia del veicolo fu predisposta una barra di collegamento, fissata anteriormente sul supporto dello scudo sferico, che poteva agganciarsi su un apposito supporto a dente fissato sulla bocca da fuoco. Il fucile mitragliatore invece era dislocato sul tetto della camera di combattimento: dotato di supporto verticale con apposito alloggiamento, in caso di scontro a fuoco permetteva di far uscire l'arma e sorreggerla.\nIl munizionamento del cannone era costituito da 44 proietti sistemati in apposite casse sul fondo della camera di combattimento. Inizialmente erano impiegabili granate perforanti da 75\u00a0mm e anche le granate pari calibro del pezzo da montagna \u0160koda 7,5 cm Vz. 1915, dette Mod. 32. In seguito furono introdotti proietti E.P. (\"effetto pronto\") ed E.P.S. (\"effetto pronto speciale\") di maggiore efficacia contro i carri armati. I successi ottenuti, specie con le granate E.P.S. che, da alcuni dati di tiro, risulta riuscisse a perforare a 90\u00b0 di incidenza spessori di 120\u00a0mm, furono tali che ne fecero uso anche i tedeschi contro le forze alleate in Italia per tutta la durata del conflitto.\nPer la guida, l'esplorazione del territorio, la mira e il puntamento del cannone, la camera di combattimento era dotata di un'apertura anteriore rettangolare munita di portellino sul lato sinistro frontale, di due feritoie circolari protette da piastre girevoli (situate ai lati della parete posteriore, di un iposcopio e di un cannocchiale panoramico per la visione indiretta. Quest'ultimo era poi dotato di una graduazione in millesimi per l'osservazione del tiro. Per il puntamento del cannone si provvedeva con l'apposito alzo, modificato nell'asse verticale per garantire l'alloggiamento degli organi di parallelismo e direzione.\nVersioni.\nIl carro comando M40/M41.\nParallelamente al semovente da 75/18 ne fu sviluppata la variante carro comando: un normale M13/40 privo di torretta e dotato delle necessarie attrezzature per la direzione del tiro delle batterie e per i collegamenti radio. Il vano torretta, inizialmente chiuso, era dotato di un accesso superiore con gli stessi due portelli del carro armato originale; durante la produzione di serie furono comunque ricavati quattro sportelli in totale, che consentivano maggiore spazio agli osservatori. Nella camera di combattimento alloggiavano a sinistra il pilota e a destra il mitragliere, sui due seggiolini posteriori prendevano posto il comandante e il goniometrista. Il mitragliere era addetto a due Breda 38 da 8\u00a0mm sull'M40, rimpiazzate da una singola Breda Mod. 31 da 13,2 mm nelle successive versioni; nel vano si trovava inoltre un'altra mitragliatrice Breda da 8\u00a0mm con supporto speciale a bocca di lupo per il tiro contraereo. All'interno del veicolo erano infine distribuite le munizioni, gli apparecchi ottici, gli strumenti di controllo e gli organi di guida. Sulle estremit\u00e0 superiore e posteriore del lato destro del tetto erano posizionati i supporti per le due antenne delle stazioni radiotrasmittenti. Il cannocchiale panoramico era sistemato sull'angolo sinistro del tetto.\nSemovente M42.\nLe ultime ordinazioni di semoventi nell'estate 1942 comprendevano anche 253 mezzi armati con il 75/34 Mod. S.F.: infatti, dopo l'installazione sperimentale del pezzo da 75/32 al posto del 75/18, si prefer\u00ec utilizzare il 75/34 su scafo M42. Di tutti i nuovi M42 ordinati solo una sessantina furono consegnati alle truppe corazzate nell'agosto 1943. Va evidenziato che l'Ispettorato superiore dei Servizi Tecnici Armi e Munizioni, gi\u00e0 dal gennaio 1940, considerava la sistemazione del 75/18 su scafo M13/40 come una \u00absituazione di compromesso per ragioni inderogabili d'urgenza\u00bb e, contemporaneamente, e riteneva che si sarebbe dovuto mettere allo studio un nuovo affusto semovente armato con cannone da 75/34; si prefer\u00ec aspettare due anni per poter usufruire del pi\u00f9 veloce scafo modello M42.\nIl primo modello di M42 fu portato ai collaudi di tiro il 15 marzo 1943 e, grazie alla migliore velocit\u00e0 iniziale del proietto di 618\u00a0m/s, si stabil\u00ec che poteva raggiungere una gittata di metri. L'impostazione del relativo carro comando fu mantenuta molto simile al modello precedente, a parte lo spostamento del portello d'accesso sul lato destro. Unica variante fu la produzione di un carro comando diversamente attrezzato per l'aerocooperazione e, quindi, provvisto della stazione standard RF 1CA e dell'apparato radio RF 3M, di maggiore potenza rispetto all'apparato radio d'ordinanza RF 2CA. L'armamento del carro comando rimase invariato, tuttavia lo spazio rimasto consent\u00ec di trasportare solo venti caricatori con cartucce da 13,2\u00a0mm rispetto ai trentasette tipici dei carri comando M40/41. Il semovente 75/34 poteva caricare 45 proiettili anzich\u00e9 44 e cartucce anzich\u00e9 ; la corazzatura anteriore della casamatta fu per\u00f2 spostata in avanti di 110\u00a0mm per far posto al pezzo, il quale aveva un brandeggio leggermente minore rispetto al 75/18: 18\u00b0 a destra e 18\u00b0 a sinistra.\nGli ultimi 75/18.\nDopo la resa italiana dell'8 settembre 1943 le sopraggiunte autorit\u00e0 tedesche d'occupazione ripresero la produzione del 75/18 con lievi modifiche. Sul retro della sovrastruttura e sulla parte posteriore dello scafo fu aggiunto un secondo rullo di scorta per le candele fumogene (dispositivo montato sui veicoli del Regio Esercito solo dall'estate 1943)e il portello d'accesso superiore destro fu diviso in due pezzi incernierati fra loro. I nuovi 75/18 e 75/34, insieme a quasi tutti i veicoli di produzione Ansaldo, parteciparono sotto le insegne tedesche a tutti i combattimenti della campagna d'Italia fino al 2 maggio 1945.\nEsemplari superstiti.\nDiversi esemplari di 75/18 sono sopravvissuti fino a oggi. Uno dei primi M40 fabbricati (targa RE 4445) \u00e8 all'United States Army Ordnance Training and Heritage Center presso l'Aberdeen Proving Ground (trasferito a Fort Lee (Virginia) e un altro \u00e8 in Francia al Museo dei blindati di Saumur; un carro comando M41 (RE 5707) e un semovente M41 (RE 4475?) sono al Museo storico della motorizzazione militare di Roma. Un M41 (RE 5727) si trova presso la OTO Melara di La Spezia, in ottime condizioni dopo il restauro avvenuto su richiesta della azienda stessa. Diversi M41 sono stati monumentalizzati: uno alla Scuola cavalleria di Lecce, uno al Reggimento artiglieria a cavallo \"Voloire\" di Milano e due in caserme di artiglieria in Veneto. Esistono poi diversi relitti di semoventi da 75/18, come l'M41 senza bocca da fuoco al Museo De Henriquez di Trieste; un probabile M40, con vistosi danni agli organi di movimento, \u00e8 esposto al Museo della battaglia di El Alamein e un M42 (RE 6173) restaurato \u00e8 alla Rocca di Bergamo.\nIn totale sono stati conservati diciotto semoventi e un carro comando. Nella lista seguente gli esemplari indicati in neretto sono meccanicamente funzionanti:"}
{"id": "636499", "revid": "1013865", "url": "https://it.wikipedia.org/wiki?curid=636499", "title": "Francistown", "text": "Francistown \u00e8 la seconda citt\u00e0 del Botswana, con una popolazione di 113.315 abitanti (agglomerato urbano - censimento 2001), ed \u00e8 spesso descritta come la \"capitale del Nord\". Si trova nel Botswana orientale, a circa 400\u00a0km a nord-nordest dalla capitale Gaborone. Francistown si trova alla confluenza dei fiumi Tati ed Inchwe e vicino al fiume Shashe (affluente del Limpopo) ed a 90\u00a0km dal confine con lo Zimbabwe. Francistown era il centro della prima corsa all'oro dell'Africa meridionale, ed \u00e8 tuttora circondata da vecchie miniere abbandonate.\nStoria.\nSebbene le tracce dell'insediamento umano risalgano a circa 80.000 anni fa, le testimonianze scritte sono molto pi\u00f9 recenti. I Ndebele attraversarono la zona negli anni 1820 diretti a Bulawayo, portando con s\u00e9 la loro cultura ed influenzando la zona del Kalanga del Botswana nord-orientale. Secondo la tradizione Nyangabgwe fu il villaggio pi\u00f9 vicino a Francistown ad essere stato visitato dagli Europei, quando fu visitato da Robert Moffat. Moffat fu seguito da un cercatore d'oro, Karl Mauch, che nel 1867 trov\u00f2 l'oro lungo il fiume Tati.\nL'attuale citt\u00e0 fu fondata nel 1897, come insediamento vicino alla miniera di Monarch. La citt\u00e0 prende nome da Daniel Francis, un cercatore d'oro inglese che acquist\u00f2 licenze minerarie nella regione nel 1869. Francis era il direttore della Tati Concessions Company, che possedeva tutte le terre nell'insediamento. Il centro della nuova citt\u00e0 fu creato quando l'azienda vendette 300 lotti nell'agosto di quell'anno. La miniera di Monarch non era l'unica operativa in quel periodo, e si credeva che Francistown sarebbe cresciuta rapidamente.\nAll'inizio la citt\u00e0 consisteva di una strada che correva ad est della ferrovia. In questa strada si trovavano diverse aziende, tra cui un albergo, negozi all'ingrosso ed al dettaglio e tre banche. Dietro di queste vi erano le case dei pochi colonizzatori bianchi. Zone segregate furono create per i \"coloureds\" ed i neri nella township di Satellite e tra la ferrovia ed il fiume, rispettivamente. Dopo l'indipendenza del Botswana nel 1966, Francistown non fu pi\u00f9 segregata.\nSociet\u00e0.\nEtnie e minoranze straniere.\nI Bakalanga, il secondo gruppo etnico del Botswana, sono tradizionalmente distribuiti intorno alla citt\u00e0 ed i dintorni. Recentemente, la citt\u00e0 ha visto un grande afflusso di immigrati clandestini dal vicino Zimbabwe .\nInfrastrutture e trasporti.\nFerrovie.\nLa citt\u00e0 \u00e8 un importante hub dei trasporti. Una linea ferroviaria collega la citt\u00e0 con Harare nello Zimbabwe via Bulawayo. La stessa linea collega Francistown con Gaborone nel sud del paese.\nStrade.\nStrade asfaltate collegano la citt\u00e0 con Lobatse a sud, con Ramokgwebana a nord e con Kazungula via Nata. \nAeroporti.\nLa citt\u00e0 ha anche uno scalo aeroportuale, l'aeroporto di Francistown, di tipologia mista civile e militare, situato a circa 2\u00a0km dalla citt\u00e0 e che permette di collegarsi i principali centri del paese tramite voli di linea regionali. Nel 2003, vi sono transitati 29.223 passeggeri.\nDi notevole rilievo \u00e8 stata la campagna per la costruzione di un ospedale. Portata avanti da Lorenzo Chiusole, missionario italiano particolarmente attivo nella zona, la campagna ha portato alla realizzazione del pi\u00f9 grande e moderno centro ospedaliero del Botswana. Operativo dal 2006 dispone di 2335 posti letto."}
{"id": "636501", "revid": "729019", "url": "https://it.wikipedia.org/wiki?curid=636501", "title": "Schwerer Wehrmachtschlepper", "text": "Lo schwerer Wehrmachtschlepper (sWS) era un veicolo militare tedesco che costitu\u00ec il tentativo di migliorare la quantit\u00e0 di veicoli semicingolati di tipo medio.\nCaratteristiche.\nSe nella linea operativa delle forze armate tedesche i veicoli da 1 e 3 tonnellate (Sd.Kfz. 10 e Sd.Kfz. 11) erano considerati abbastanza validi da restare in produzione cos\u00ec come erano, nel campo dei trattori pesanti la questione era complessa. Se il trattore da 8 t (Sd.Kfz. 7) era abbastanza valido da essere lasciato anch'esso in produzione, il veicolo da 5 t (Sd.Kfz. 6) era un mezzo che non soddisfaceva pi\u00f9 i requisiti bellici, cos\u00ec venne deciso di eliminarlo e di progettare un veicolo medio che fosse un buon mezzo, ma di tipo pi\u00f9 economico perch\u00e9 nel 1941 la macchina da guerra tedesca era in una situazione di sofferenza, mentre le esigenze erano in continuo aumento.\nPensato per essere facile da costruire, il veicolo sWs era costruito con cingoli interamente in acciaio e con un ampio comparto di carico aperto. La funzione tattica del veicolo doveva essere quella di trasportare i rifornimenti fino alle prime linee della fanteria. Teoricamente esistevano notevoli necessit\u00e0 per un veicolo simile, tuttavia sorsero problemi sia di messa a punto sia di produttivit\u00e0 delle ditte che avrebbero dovuto costruirlo, dovuti principalmente ai bombardamenti sulle industrie tedesche. Il primo esemplare era previsto per aprile 1943, ma in realt\u00e0 usc\u00ec dalle linee di montaggio solo in dicembre.\nLa richiesta alle fabbriche era di 7500 veicoli negli anni successivi con una produzione mensile di 150 veicoli, tuttavia al settembre 1944 erano state prodotte solo 381 unit\u00e0.\nVarianti.\nFurono costruite due varianti armate del sWS: \"15 cm Panzerwerfer 42 (Zehling) auf Schwerer Wermachtschlepper\", armato con un Nebelwerfer da 150\u00a0mm a 10 canne e \"3,7 cm FlaK 43 auf Schwerer Wermachtschlepper\", armato con il cannone contraerei 3,7 cm FlaK 43. Entrambi i veicoli erano parzialmente blindati, sia per proteggere l'equipaggio dal tiro nemico sia (nel caso del veicolo che portava il Nebelwerfer) per proteggerlo dalla vampa dei razzi.\nAlcuni esemplari del sWs furono usati dall'esercito cecoslovacco dopo la guerra."}
{"id": "636502", "revid": "29727", "url": "https://it.wikipedia.org/wiki?curid=636502", "title": "Tetrapodi", "text": ""}
{"id": "636507", "revid": "729019", "url": "https://it.wikipedia.org/wiki?curid=636507", "title": "Sd.Kfz. 251", "text": "Il Sd.Kfz. 251 era un veicolo militare da trasporto truppe semicingolato di costruzione tedesca impiegato su tutti i fronti dalla Wehrmacht durante il corso del secondo conflitto mondiale. Fu prodotto in quattro modelli, denominati Ausf. A, B, C e D, utilizzanti lo stesso telaio, ma con carrozzerie diverse, in base all'evoluzione delle esigenze emerse nel corso della guerra. Su questi veicoli base fu costruita una serie notevole di veicoli specializzati per i diversi compiti sul campo di battaglia. Il Sd.Kfz. 251 fu utilizzato principalmente come veicolo da combattimento della fanteria, in quanto dal vano del veicolo la fanteria era in grado di usare le armi di propria dotazione.\nOrigine.\nGi\u00e0 nel corso della prima guerra mondiale apparve chiaro che i carri armati avevano limitazioni di impiego tali da rendere necessaria la loro cooperazione con le altre armi, e per prima la fanteria, sul campo di battaglia. Questo comportava una dotazione di mezzi per la fanteria che la mettesse in grado di operare con la stessa velocit\u00e0 operativa dei carri armati, quindi la fanteria doveva essere meccanizzata o almeno motorizzata. Mentre in Gran Bretagna e Francia l'orientamento era di creare una fanteria motorizzata (portata sul campo di battaglia da veicoli che successivamente restavano fuori dall'area degli scontri) in Germania i teorici della guerra si resero conto abbastanza presto che, per cooperare appieno con i carri armati, la fanteria doveva essere meccanizzata, cio\u00e8 trasportata da veicoli che operavano entro il campo di battaglia, quindi partecipando agli scontri in collaborazione con i carri.\nFin dall'inizio degli studi sul riarmo, quindi, l'esercito tedesco studi\u00f2 mezzi in grado di operare in congiunzione con i carri armati. In base a diverse considerazioni fu deciso di utilizzare veicoli semicingolati, che unissero la capacit\u00e0 fuori strada del cingolo con la facilit\u00e0 di guida dei veicoli ruotati. I primi veicoli semicingolati furono sviluppati come trattori di artiglieria, quindi privi di protezione, fra questi il veicolo Sd.Kfz. 11, un trattore medio da 3 t progettato dalla ditta Hanomag (Hannover) sviluppato nel 1938 ed entrato in servizio nel 1939. Mentre veniva sviluppato il trattore fu studiata anche una sovrastruttura blindata tale da permettere al veicolo di entrare in contatto con le fanterie nemiche, quindi con una protezione limitata al fuoco di armi leggere ed alle schegge di artiglieria.\nLa tecnica.\nIl Sd.Kfz. 251 era dotato, come il Sd.Kfz. 11, del motore Maybach HL 42 da 4170\u00a0cm\u00b3 che sviluppava una potenza di 100 cv a 2800 giri al minuto, cui era accoppiato il cambio Hanomag U50 (4 marce avanti ed una indietro, fornito di riduttore). Le sospensioni per le ruote erano a balestra singola trasversale, mentre il ruotismo dei cingoli era a barre di torsione (una per ogni sistema di ruota). Il sistema delle ruote, come su tutti i semicingolati tedeschi, era a ruote di grande diametro senza ruotino tendicingolo, con 3 coppie di ruote, alternativamente strette e sagomate ad H, con una ruota di trazione anteriore ed una ruota di rinvio posteriore.\nLa struttura blindata fu studiata dalla B\u00fcssing NAG. Nello sviluppo del Sd.Kfz. 251 fu tenuto particolarmente conto della protezione delle truppe trasportate, quindi il vano di trasporto fu realizzato con lamiere di spessore variante da 6 a 14,5\u00a0mm inclinate di circa 30\u00b0 per aumentare la protezione balistica, mentre la parte anteriore del veicolo, comprendente la cabina di guida per il guidatore ed il comandante ed il vano motore, fu completamente protetto anche superiormente. Il vano di trasporto invece era a cielo aperto, e, se questo fatto rendeva le truppe pi\u00f9 soggette ad ingiurie da schegge di artiglieria o granate, d'altra parte permetteva ai fanti di utilizzare le proprie armi, sfruttando comunque la protezione fornita dalla blindatura. L'armamento del veicolo di base era dato da due mitragliatrici MG 34 (sostituite nel corso della guerra da MG42), quella anteriore era scudata, mentre quella posteriore, montata su un piedistallo a candeliere con testa sferica, poteva essere usata anche in funzione contraereri. Le truppe trasportate potevano uscire dal veicolo tramite un portellone posteriore che si apriva sui lati, che seguiva la forma della blindatura. I veicoli erano provvisti di ganci di traino e generalmente avevano cassette per contenere attrezzature varie sui parafanghi posteriori.\nIl primo modello (\"Sd.Kfz. 251 Ausf. A\") era fornito di tre portelli per la visione del campo di battaglia sui fianchi ed aveva l'antenna per la radio sul parafango anteriore destro. Per semplificare la produzione furono eliminati due portelli per la visione laterali, lasciando solo quelli destinati al guidatore ed al comandante del mezzo, realizzando cos\u00ec il \"Sd.Kfz. 251 Ausf. B\". In questo modello furono anche spostati gli agganci per gli attrezzi esterni e l'antenna della radio fu portata a lato del vano di combattimento. Dall'utilizzo sul campo (nelle campagne di Polonia e di Francia) del mezzo furono introdotte modifiche che portarono al \"Sd.Kfz. 251 Ausf. C\" (la versione pi\u00f9 diffusa, costruita dal 1940 alla fine della guerra), la sezione frontale fu riprogettata in modo tale da non offrire trappole per colpi e per permettere un miglior raffreddamento del radiatore del motore e fu ristudiata tutta la protezione del mezzo. Per ridurre i tempi di produzione a partire dal 1943 fu costruito anche il \"Sd.Kfz. 251 Ausf. D\", in cui la parte posteriore (a diedro) era sostituita da una lamiera unica e le fiancate laterali del vano di combattimento erano continue fino al bordo dei parafanghi. Tutti i portelli di visione furono sostituiti da semplici feritoie. Queste modello, anche se di costruzione pi\u00f9 semplice e virtualmente privo di trappole per colpi, tuttavia presentava diverse superfici verticali, quindi perforabili pi\u00f9 facilmente dai proiettili anticarro.\nL'impiego.\nIl \"Sd.Kfz. 251\", dato il suo particolare ruolo tattico, fu usato dalle divisioni \"Panzergrenadiere\" \"(\"fanteria meccanizzata\")\" e dalle unit\u00e0 di altre armi (principalmente genio e servizi) delle divisioni corazzate. Le unit\u00e0 di \"Panzergrenadiere\" operavano sia nell'ambito delle divisioni corazzate, sia in divisioni di fanteria meccanizzata (\"Panzergrenadieredivision\").\nI primi veicoli di questo tipo vennero assegnati all'inizio del 1939, alla \"1. Panzer-Division\", per essere successivamente distribuiti a tutti i reparti meccanizzati dell'esercito tedesco. Nonostante questo obiettivo fosse bene in mente ai pianificatori in realt\u00e0 non fu mai raggiunto, a causa dei limiti della capacit\u00e0 produttiva tedesca. Nell'ambito delle unit\u00e0 a cui fu assegnato il \"Sd.Kfz. 251\" oper\u00f2 su tutti i fronti in cui operarono le forze tedesche, sia sul fronte occidentale sia su quello orientale e su quello mediterraneo.\nLe varianti.\nSul veicolo base descritto sopra venne realizzata una notevole serie di varianti per compiti specializzati, identificate nelle indicazioni tedesche da un numero che seguiva una barra dopo il \"Sd.Kfz. 251\" comune.\nVarianti non ufficiali.\nOltre a quelle indicate sopra \u00e8 documentata una variante (mai entrata in servizio) in cui sul telaio del \"Sd.Kfz. 251\" era montato un cannone 8,8 cm KwK 43, cio\u00e8 lo stesso cannone utilizzato dai semoventi controcarri su una piattaforma brandeggiabile per 360\u00b0. Per l'installazione del cannone era stato necessario eliminare la blindatura del vano da combattimento, l'unico esemplare (costruito nel 1943) era su scafo Ausf. A o B.\nLe modifiche 'non ufficiali' agli \"Sd.Kfz. 251\" erano numerosissime, e comprendevano trasformazioni tali che spesso cambiavano drasticamente il ruolo del mezzo, tuttavia queste modifiche, effettuate sul campo per un numero limitato dei veicoli, non rientravano nella classificazione (destinata essenzialmente alla produzione ed all'inventario logistico) generale, e sono documentate solo in alcuni casi, mentre in altri se ne hanno solo informazioni marginali. Una delle modifiche campali pi\u00f9 diffuse fu di mettere al posto della mitragliatrice anteriore un'arma anticarro leggera, come un fucile anticarro o il cannoncino 2,8 cm sPzB 41 per paracadutisti.\nAlcuni \"Sd.Kfz. 251\" catturati furono modificati ed utilizzati dagli Alleati, in particolare \u00e8 nota una foto di un Sd.Kfz. 251 catturato dagli americani ed usato con un lanciarazzi T34 (quello montato sullo Sherman Calliope). Dato che dalla foto appare chiaramente che il mezzo era privo di cingoli, \u00e8 lecito dubitare sul suo effettivo impiego.\nDopo la guerra.\nLa Cecoslovacchia tenne in servizio i Sd.Kfz. 251 rimasti sul suo territorio per un periodo abbastanza lungo. Nei tardi anni cinquanta i mezzi che le rimanevano furono modificati sostituendo il motore tedesco con un motore diesel Tatra a 6 cilindri raffreddato ad aria e aggiungendo una copertura al compartimento truppe. A partire dal 1963 la Skoda produsse in proprio il veicolo OT-810, indistinguibile esternamente dal Sd.Kfz. 251 Ausf. D. Successivamente fu prodotta anche una versione anticarro armata con un cannone senza rinculo M59A da 82\u00a0mm che poteva essere smontato dal mezzo e usato come un'arma indipendente.\nAlcuni di questi mezzi cecoslovacchi sono stati utilizzati come \"comparse\" in film di guerra di produzione prima esteuropea (negli anni '60 e '70) e poi anche hollywoodiana (es. Saving Private Ryan)."}
{"id": "636510", "revid": "729019", "url": "https://it.wikipedia.org/wiki?curid=636510", "title": "Sd.Kfz. 6", "text": "Tra i semicingolati tedeschi, l'Sd.Kfz. 6 era il mezzo medio da trasporto per artiglierie medie, con una capacit\u00e0 di traino di 5 tonnellate. Entrato in servizio nel 1934, era prodotto dalla B\u00fcssing NAG.\nCaratteristiche.\nIl veicolo poteva portare fino a 11 uomini con una disposizione su 3 file dell'abitacolo, coperto da una struttura di tela. Per quello che riguarda i suoi compiti, esso rimorchiava un obice da 105 mm. Il veicolo venne prodotto fino al 1942 in circa 747 esemplari. I motivi di tale produzione non elevata, sono stati essenzialmente legati al fatto che esso era un mezzo intermedio con una contraddizione di fondo: per trainare un pezzo d'artiglieria leggera era anche troppo pesante, ma per trainare armi pi\u00f9 pesanti era sottopotenziato, cos\u00ec la soluzione era poco efficace e non c'\u00e8 da stupirsi che esso venne di fatto sostituito sia da mezzi pi\u00f9 leggeri che pesanti.\nCon poche modifiche, tra cui l'aumento da 90 a 100\u00a0hp del motore, il mezzo venne usato per tutto il tempo della guerra, incluse 3 versioni porta-armi. Una era la porta-armi da 75\u00a0mm, costruita in appena 3 esemplari nel 1934-35, non venne messo in produzione, mentre 9 mezzi erano del tipo 'Diana', con un cannone da 76 russo usato come pezzo d'artiglieria controcarro e da campagna. Infine vi era un cannone da 3,7 cm FlaK 36 impiegato dal 1937 soprattutto con la Luftwaffe."}
{"id": "636511", "revid": "729019", "url": "https://it.wikipedia.org/wiki?curid=636511", "title": "Sd.Kfz. 7", "text": "A partire dal 1928 vennero studiati i progetti di alcuni semicingolati da parte della Krauss-Maffei, e 10 anni dopo venne omologato un veicolo, l'Sd.Kfz. 7, ennesimo semicingolato tedesco, considerato medio, con una capacit\u00e0 di 8t. di carico trainabile. Il veicolo era un progetto potente, seppure senza corazzature e armi di bordo.\nIl motore era sistemato sul davanti, con un corto albero di trasmissione che azionava una ruota motrice anteriore, con il treno di rotolamento con 5 ruote con struttura a raggiera, sfalsate. Le file di posti a sedere erano 3, per circa una dozzina di posti. Il veicolo venne copiato, con un esemplare catturato, dagli inglesi con la Morris, e venne prodotto dalla Breda come Breda 61. I tedeschi, dal canto loro, riuscirono a produrne una grande quantit\u00e0, tanto che alla fine del 1942 ne erano in servizio 3262. Il mezzo si dimostr\u00f2 molto utile come trattore, potendo trainare fino a 8 tonnellate, e aveva anche un verricello da 3,5t.\nIl veicolo venne costruito fino al 1944 anche in versioni armate. Uno era il cannone quadrinato da 20mm Flakvierling, un'arma micidiale contro gli aerei da attacco a bassa quota. Un'altra versione era quella contraerei con il cannone FlaK 41 da 50mm, ma senza fortuna data anche la bassa resa bellica del cannone. Un'altra versione fu il mezzo di controllo dei lanci delle V-2, apparso nel 1942, con una blindatura protettiva per il personale.Nel dopoguerra molti vennero usati dagli alleati, e cos\u00ec accadde per l'esercito cecoslovacco."}
{"id": "636512", "revid": "29244", "url": "https://it.wikipedia.org/wiki?curid=636512", "title": "Tunicati", "text": ""}
{"id": "636515", "revid": "29244", "url": "https://it.wikipedia.org/wiki?curid=636515", "title": "Urocordati", "text": ""}
{"id": "636516", "revid": "1543377", "url": "https://it.wikipedia.org/wiki?curid=636516", "title": "Live to Tell", "text": "Live to Tell \u00e8 una ballata della cantante americana Madonna, primo singolo estratto dal suo terzo album in studio, \"True Blue\" (1986).\nSi sviluppa sul tema di una colonna sonora composta da Patrick Leonard per il film \"Le cascate del Paradiso\" (\"Fire with Fire\", 1986) ma rifiutata dalla produzione; venne poi fatta sentire a Madonna, che decise di usarla sul film drammatico \"A distanza ravvicinata\", con Sean Penn (all'epoca marito della pop-star) e Christopher Walken.\nMadonna diede vita alla canzone, scrivendo le parole e alcune melodie. Il brano venne usato per accompagnare i titoli di coda del film.\nLa canzone venne in seguito inserita nella prima raccolta di successi della carriera di Madonna, \"The Immaculate Collection\", uscita nel 1990. Successivamente fu inserita nella raccolta di ballate \"Something to Remember\" e nella raccolta \"Celebration,\" uscita nel settembre del 2009.\n\"Live to Tell\" \u00e8 una ballata pop, che include chitarre, tastiere, tamburi e il suono di un sintetizzatore, e il cui testo tratta il tema dell'inganno, della sfiducia e delle ferite dell'infanzia. Il testo invita ad essere forti. In un'intervista, Madonna ha affermato che, durante la fase di scrittura del testo della canzone, si ferm\u00f2 spesso a riflettere sul suo rapporto con la sua famiglia.\nIl video musicale, diretto dal regista di \"A distanza ravvicinata\" James Foley, mostr\u00f2 il primo cambio di immagine della cantante. Madonna abbandonava il trucco forte che aveva usato fino a quel momento, e si presentava con un trucco leggero, con capelli biondi ondulati, e in generale con uno stile ispirato, secondo quanto riferito dalla stessa cantante, all'attrice americana Marilyn Monroe.\n\"Live to Tell\" \u00e8 stata accolta positivamente dai critici musicali, che elogiarono il cambio nella voce della cantante e che, di frequente, si riferiscono a questa canzone come la migliore ballata della carriera della cantante. Dal punto di vista commerciale, la canzone ha avuto un buon successo nelle vendite, diventando il terzo singolo numero uno nella Billboard Hot 100, e il primo numero uno nella Hot Adult Contemporary Tracks. La canzone ha raggiunto la vetta delle classifiche in Canada, Italia e negli Stati Uniti, e le prime posizioni in classifica in Belgio, Irlanda, Norvegia, Paesi Bassi, Regno Unito e Svizzera. Madonna ha presentato la canzone in tre dei suoi tour mondiali: \"Who's That Girl Tour\" (1987), \"Blond Ambition Tour\" (1990) e sedici anni dopo nel \"Confessions Tour\" (2006). In questo ultimo tour, la canzone ha scatenato una polemica, perch\u00e9 Madonna l'ha eseguita indossando una corona di spine, eretta su una croce gigante fatta di specchi. L'esecuzione della canzone allo Stadio Olimpico (Roma) fu condannata come un atto di ostilit\u00e0 verso la chiesa cattolica da vari gruppi religiosi. Inoltre, vari gruppi religiosi incitarono i fans a boicottare i concerti in Germania e in Russia.\nDescrizione.\nDopo aver concluso il \"Virgin Tour\", Madonna chiese ai produttori Patrick Leonard e Stephen Bray di unirsi a lei nella produzione del suo terzo album in studio, \"True Blue\". \"Live to Tell\" nacque, come detto, da una colonna sonora rifiutata di Patrick Leonard, nata per il film \"Le cascate del Paradiso\" (1986). Fu allora che Leonard la present\u00f2 a Madonna, che decise di usarla come tema principale per \"A distanza ravvicinata\", film drammatico con Sean Penn e Christopher Walken, e di dare vita alla canzone.\n\"Live to Tell\" \u00e8 una ballata pop, che include il suono delle tastiere, una chitarra funk e tamburi sintetizzati e reali. Il testo della canzone tratta il tema dell'inganno e della sfiducia. Inoltre, il testo \u00e8 un chiaro riferimento alle ferite d'infanzia ed \u00e8 caratterizzata da un tono emozionale ed estremo. Sal Cinquemani di \"Slant Magazine\" afferm\u00f2 che il verso \u00abIf I ran way, I'd never have the strength to go very far\u00bb riscrisse le regole su come una canzone pop dovesse suonare. Per Scott Kearnan di Boston.com, \u00ab\"Live to Tell\" \u00e8 una canzone matura e melanconica, che esprime il peso del sopportare un segreto e affrontare un passato doloroso\u00bb. Nick Levine, un critico del sito britannico Digital Spy, afferm\u00f2 che la canzone affronta il tema dell'abuso infantile. Madonna, durante un'intervista, ha affermato che \u00abdurante la scrittura del testo della canzone, riflettevo sul rapporto con la mia famiglia e alle bugie che abbiamo continuato a dirci. La canzone invita ad essere forti, e si interroga se puoi essere davvero forte o se semplicemente si sopravvive\u00bb. Questo commento si riflette nelle frasi del ponte: \u00abIf I ran away, I'd never have the strength / To go very far / How could they hear the beating of my heart / Will it grow cold / The secret that I hide, will I grow old / How would they hear / When would they learn / How would they know\u00bb (\u00abSe scappassi, non avrei mai la forza d'andare molto lontano, Come potrebbero sentire il battito del mio cuore, Si raffredder\u00e0? Il segreto che nascondo, Invecchier\u00f2? Come l'ascolterebbero? Quando l'apprenderebbero? Come lo saprebbero?\u00bb)\nIl video.\nNel 1985, Madonna recit\u00f2 nel film \"Shanghai Surprise\". Nel film, la cantante aveva presentato un cambio di stile, ispirato a Marilyn Monroe. Madonna decise di mantenere lo stesso look nel video di \"Live to Tell\". In questo video, il trucco di Madonna \u00e8 leggero, i suoi capelli sono biondi e lunghi fino alle spalle, e il suo vestito consisteva di un semplice abito fiorato stile anni '30. In un'intervista al critico musicale Stephen Holden del \"The New York Times\", Madonna comment\u00f2 il suo nuovo aspetto:\n\u00abDopo un poco, mi sono stancata di indossare tanti gioielli. Vedo il mio nuovo aspetto come innocente, pi\u00f9 femminile e disadorno. Mi fa sentire meglio. Crescendo, ho ammirato molto lo stile di alcune donne bellissime e ricche di stile, da Brigitte Bardot a Grace Kelly. Credo che sia giunta l'ora di far tornare indietro quell'eleganza. Generalmente nella musica pop, le persone hanno un'immagine. Vieni etichettato. Sono abbastanza fortunata per essere riuscita a cambiare ed essere ancora accettata. Se ci pensa, \u00e8 quello che accade nei film; reciti una parte, cambi personaggio, aspetto e attitudini. Credo che io lo faccia per divertirmi\u00bb.\nIl video serv\u00ec da pubblicit\u00e0 per il film \"A distanza ravvicinata\"; il video, infatti, include brevi scene del film, che descrivono il conflitto che sente il giovane uomo protagonista, Sean Penn. Nel video, Madonna canta in uno studio buio e interpreta il ruolo di narratore che, attraverso la canzone, commenta la storia e affronta direttamente i problemi del protagonista della storia, come il coro di una tragedia classica.\nEsecuzioni dal vivo.\nIn una tappa del \"Who's That Girl Tour\" a New York, Madonna dedica la canzone al suo amico scomparso Martin Burgoyne (autore della copertina del singolo \"Burning Up\"). Nel \"Blond Ambition Tour\" la esegue in un medley insieme a \"Oh Father\". In questa performance, Madonna fa uso di simboli e immagini cattoliche. Madonna indossa un caffettano nero e un crocifisso, mentre canta su una panca. Nello sfondo colonne romane e un candeliere piene di candele votive. \nLa canzone \u00e8 stata eseguita anche durante il \"Confessions Tour\" in cui Madonna \u00e8 apparsa appesa ad una croce rivestita di specchietti. La cantante ha dichiarato di farsi crocifiggere allo scopo di simboleggiare l'umanit\u00e0 dell'epoca odierna, letteralmente \"crocifissa\" e \"sottomessa\" da parte dei leader politici e soprattutto oppressa dalle guerre, dalla povert\u00e0 e dalla fame nel mondo e da gravi epidemie quali quella dell'AIDS, come testimonia anche il videoclip che fa da sfondo alla performance (dove vengono mostrati dei bambini resi orfani dall'AIDS e i dati impressionanti sulla fame in Africa). "}
{"id": "636520", "revid": "767487", "url": "https://it.wikipedia.org/wiki?curid=636520", "title": "Piombo e sangue", "text": "Piombo e sangue (in originale \"Red Harvest\"), pubblicato anche come Raccolto rosso, \u00e8 un romanzo giallo \"hard boiled\" dello scrittore statunitense Dashiell Hammett. Apparso in quattro puntate sulle pagine della rivista \"Black Mask\" dal novembre 1927 al febbraio 1928, fu edito per la prima volta in volume unico nel 1929 dalla casa editrice Knopf.\nTrama.\nIl protagonista della vicenda \u00e8 un investigatore privato dell'agenzia Continental di San Francisco, giunto a Personville - una cittadina della remota provincia americana - dietro richiesta di un noto personaggio del luogo, Donald Willsson. Ma Willsson verr\u00e0 assassinato la sera stessa in cui il detective si reca a casa sua per incontrarlo. La moglie di Willsson accoglie il detective ma dopo poco riceve una telefonata ed esce di casa, piantando in asso il suo ospite; dopo un po' la donna rientra sconvolta e con una scarpa sporca di sangue.\nContinental Op inizia le indagini, per scoprire in breve tempo che quella che all'apparenza sembra una tranquilla cittadina \u00e8 in realt\u00e0 una ricca torta spartita fra i numerosi clan di una potente mafia locale. All'origine di tutto c'\u00e8 la scelta del vecchio Elihu Willsson, il padre di Donald nonch\u00e9 \"patron\" del luogo, che pur di reprimere un virulento sciopero, all'epoca delle rivendicazioni delle sue maestranze, fece convergere a Personville loschi personaggi che imposero l'ordine con le cattive maniere. Tuttavia il posto piacque loro ed essi ne fecero il loro feudo. Cos\u00ec il vecchio Elihu dovette tenersi una mafia locale che lui stesso aveva contribuito a creare ma che era sfuggita al suo controllo.\nC'era Pete il Finlandese, contrabbandiere di alcolici; Max Thaler detto \"Bisbiglio\", biscazziere; Noonan, il capo corrotto della polizia locale; ed altri manigoldi minori. Molti in citt\u00e0 sospettano che sia stato proprio il vecchio Elihu a causare la morte del figlio, dal momento che gli aveva affidato la direzione dei giornali locali e quest'ultimo li aveva utilizzati per iniziare una campagna di moralizzazione, che sicuramente aveva potuto infastidire qualcuno dei boss. Ma si tratta di una spiegazione troppo lineare, come scoprir\u00e0 presto Continental Op.\nL'investigatore si imbatte in una sciatta bionda, contesa fra molti uomini, che \u00e8 la chiave dell'omicidio di Willsson. Uno dei suoi amanti, un insospettabile impiegato di banca, ha ucciso Willsson per gelosia: un banale delitto passionale. Il colpo di scena sta nel fatto che, adesso, Continental Op si intestardisce nel voler portare a termine la missione che gli \u00e8 stata assegnata; e cio\u00e8: \"ripulire\" Personville.\nCommento.\n\"Piombo e sangue\" \u00e8 classificabile a pieno titolo nel sottogenere hard boiled della letteratura gialla.\nIl romanzo appartiene al ciclo narrativo che vede come protagonista \"Continental Op\", personaggio che Hammett utilizza in una sua ampia produzione letteraria; investigatore privato dell'agenzia Continental di San Francisco (Op sta per \"Operator\"), questo detective sovrappeso, scaltro e franco di cerimonie rappresenta uno dei protagonisti pi\u00f9 rappresentativi del genere.\nL'omicidio che d\u00e0 l'avvio alla vicenda viene risolto dopo poche pagine ed \u00e8 solo l'innesco che fa esplodere la storia vera e propria.\nUn piccolo trattato sulla mafia locale statunitense degli anni venti; un gioco di scacchi in cui il protagonista \u00e8 sempre sul punto di compiere una mossa sbagliata, forse fatale, riuscendo tuttavia ogni volta a salvare la partita. Continental Op gioca bene le sue carte e la fortuna gli d\u00e0 spesso una mano; le soluzioni trovate da Hammett per realizzare le mosse e le contromosse dei personaggi non sono mai banali o forzate.\nPi\u00f9 greve e meno raffinato rispetto ad altri romanzi di Hammett (ad esempio \"L'uomo ombra\"), \"Piombo e sangue\" mantiene per contro un filo narrativo serrato ed ossessivo, mentre la lunga teoria di delitti incrociati fra i clan, messi l'uno contro l'altro dal detective, procede implacabile e la razionalit\u00e0 stessa di Continental Op si avvelena progressivamente, come la citt\u00e0, ribattezzata oramai da tanti \"Poisonville\"."}
{"id": "636521", "revid": "123259057", "url": "https://it.wikipedia.org/wiki?curid=636521", "title": "Dust Bowl", "text": "Con il termine Dust Bowl (in inglese: \"conca di polvere\") si indica una serie di tempeste di sabbia che colpirono gli Stati Uniti centrali e il Canada tra il 1931 e il 1939, causate da decenni di tecniche agricole inappropriate e dalla mancanza di rotazione delle colture. Il terreno fertile delle Grandi Pianure era infatti esposto ad arature profonde che finivano per distruggere l'erba che ne assicurava l'idratazione. Durante la siccit\u00e0, il suolo si secc\u00f2 diventando polvere, e venne soffiato via verso est, principalmente in grandi nuvole nere. Talvolta queste nuvole di polvere oscuravano il cielo fino a Chicago, e gran parte della terra rimossa si perse completamente nell'Oceano Atlantico. Questo disastro ecologico caus\u00f2 un esodo da Texas, Kansas, Oklahoma, e dalle grandi pianure circostanti, con oltre mezzo milione di americani che restarono senza casa. Molti migrarono ad ovest in cerca di lavoro.\nIl termine pu\u00f2 anche indicare l'area geografica colpita dal fenomeno, corrispondente alla regione compresa tra Texas, Kansas, Oklahoma, Colorado e Nuovo Messico.\nScenario.\n\u00c8 noto il fatto che ci fosse instabilit\u00e0 economica nell'agricoltura durante gli anni 1920, a causa della sovrapproduzione che fece seguito alla prima guerra mondiale. Le forze di mercato nazionali e internazionali durante la guerra avevano fatto s\u00ec che gli agricoltori spingessero lo sfruttamento agricolo oltre i suoi limiti naturali. Terre sempre pi\u00f9 marginali, che oggi verrebbero considerate inadatte alla coltivazione, vennero sfruttate per catturare i profitti derivanti dalla guerra.\nCon le loro terre sterili e le case requisite a causa di debiti non pagabili, molte famiglie contadine si arresero e partirono. La migrazione fu drastica; il 15% della popolazione dell'Oklahoma si spost\u00f2 ad ovest, e i migranti venivano generalmente indicati come \"Okies\", che venissero o meno dall'Oklahoma. Le stime pi\u00f9 alte per il numero di americani dislocati arrivano a 2,5 milioni, ma la cifra pi\u00f9 bassa di 3-400.000, basata sulla popolazione di 2,3 milioni di abitanti dell'Oklahoma all'epoca \u00e8 pi\u00f9 probabile.\nQuesto processo migratorio da allora non si \u00e8 mai completamente arrestato e ha determinato lo spopolamento delle Grandi Pianure degli Stati Uniti d'America.\nL'11 novembre 1933, una tempesta di polvere molto forte strapp\u00f2 via la superficie del terreno dei campi del Dakota del Sud, in una serie di disastrose tempeste di polvere di quell'anno. Quindi l'11 maggio 1934, una forte tempesta di polvere durata due giorni rimosse grandi quantit\u00e0 della superficie del terreno delle Grandi Pianure, in una delle peggiori di queste tempeste nel Dust Bowl. Le nuvole di polvere arrivarono fino a Chicago, dove lo sporco cadeva come neve, scaricando l'equivalente di 1,8\u00a0kg di detriti per ogni abitante della citt\u00e0. Diversi giorni dopo, la stessa tempesta raggiunse alcune citt\u00e0 dell'est, come Buffalo, Boston, New York e Washington DC. Quell'inverno sul New England cadde della neve rossa.\nIl 14 aprile 1935, noto come la \"Domenica Nera\", si ebbe una delle peggiori tempeste nel Dust Bowl, che provoc\u00f2 danni estesi, e trasform\u00f2 il giorno in notte. Testimoni riportarono che in certi punti non si riusciva a vedere a due metri di distanza.\nDurante i primi 100 giorni della presidenza di Franklin D. Roosevelt, vennero realizzati programmi governativi per ripristinare l'equilibrio ecologico della nazione. Il governo statunitense stava istituendo il \"Soil Conservation Service\", l'odierno \"Natural Resources Conservation Service\".\nLa crisi umanitaria venne documentata da fotografi della Farm Security Administration; tra questi la pi\u00f9 famosa fu Dorothea Lange.\nDopo il picco massimo del 1935, per effetto della riduzione dello sfruttamento dei terreni e di una migliore irrigazione, il fenomeno perse di intensit\u00e0 fino a pressoch\u00e9 scomparire.\nRiferimenti nella cultura di massa.\nIl romanzo Furore di John Steinbeck, classico della letteratura statunitense, pubblicato nel 1939, racconta la storia della famiglia Joad, proveniente dall\u2019Oklahoma, costretta a migrare in California in cerca di lavoro dopo i pesanti danni inflitti dalla siccit\u00e0.\nIl film di fantascienza \"Interstellar\" mostra un'America del XXI secolo che \u00e8 di nuovo devastata dalle tempeste di polvere, e gli unici raccolti sopravvissuti sono quelli di granturco. Il regista Christopher Nolan ha preso ispirazione dalle crisi degli anni dal 1931 al 1939, e dal documentario del 2012 \"The Dust Bowl\", per ricavarne ulteriori paralleli.\nLa canzone dei Mumford &amp; Sons: \"Dust Bowl Dance\", tratta dall\u2019album del 2009 \"Sigh No More\", narra proprio la storia di un ragazzo costretto ad abbandonare la sua terra per questi drastici cataclismi."}
{"id": "636526", "revid": "1305772", "url": "https://it.wikipedia.org/wiki?curid=636526", "title": "Capo Gallo", "text": "Le aree protette di Capo Gallo in Sicilia sono:"}
{"id": "636527", "revid": "124531580", "url": "https://it.wikipedia.org/wiki?curid=636527", "title": "Adina (opera)", "text": "Adina, ovvero Il Califfo di Bagdad \u00e8 una farsa in un atto di Gioachino Rossini.\nIl libretto di Gherardo Bevilacqua Aldobrandini \u00e8 a sua volta una riduzione del libretto \"Il califo e la schiava\" di Felice Romani, che venne in seguito musicato da Francesco Basily.\nL'opera, unica tra quelle di Rossini scritta per un teatro non italiano o francese, fu commissionata dall'ispettore dei teatri portoghesi nel 1818 commissionata dal Teatro Nacional de S\u00e3o Carlos di Lisbona e fu composta da Rossini a Bologna dove stava trascorrendo un periodo di convalescenza presso i genitori, fra la met\u00e0 di aprile e la fine di maggio del 1818. A causa della fretta, Rossini compose solo tre numeri, ne abbozz\u00f2 un altro, prese tre numeri dal suo \"Sigismondo\" e affid\u00f2 a collaboratori la composizione degli altri numeri e dei recitativi. Nessun documento pervenutoci attesta una rappresentazione in data anteriore al giugno 1826; in quell'occasione Adina fu allestita con una compagnia di cantanti che comprendeva anche il celebre basso Giovanni Orazio Cartagenova nel ruolo del califfo. La genesi dell'opera presenta molti punti oscuri, tra cui il motivo per cui essa and\u00f2 in scena a Lisbona solo il 22 giugno 1826, otto anni dopo la commissione. Nessun'altra esecuzione \u00e8 documentata fino alla ripresa moderna, avvenuta all'Accademia Musicale Chigiana di Siena nel 1963.\nNel 1981 ha avuto la prima con Ernesto Palacio ed Angelo Romero all'Europauditorium di Bologna in diretta televisiva ed al Teatro Comunale di Bologna.\nAl Rossini Opera Festival va in scena nel 1999, per la prima volta sulla base dell'edizione critica, con l'Orchestra della Toscana, Pietro Spagnoli, Aleksandrina Penda\u010danska, Antonino Siragusa, Roberto De Candia e Massimo Giordano (tenore), direttore e concertatore Yves Abel, regia di Moni Ovadia.\nLa trama.\nIl soggetto ripropone una classica vicenda di ambientazione esotica che, da \"La rencontre impr\u00e9vue\" di Christoph Willibald Gluck a \"Il ratto dal serraglio\" di Wolfgang Amadeus Mozart, da \"Il Turco in Italia\" dello stesso Gioacchino Rossini, \u00e8 ricorsa spesso nell'opera buffa tra Settecento e Ottocento. La scena si rappresenta a Bagdad, nel serraglio del Califfo. Egli vorrebbe sposare la schiava Adina, che gli ricorda i tratti della donna un tempo amata. La fanciulla dapprima acconsente ma in seguito, nel rivedere il giovane Selimo che credeva morto e del quale era innamorata, cerca di fuggire con lui. Alla fine, dopo varie vicissitudini, il califfo scopre che Adina \u00e8 sua figlia e pu\u00f2 quindi acconsentire con gioia alle nozze con Selimo.\nOrganico orchestrale.\nLa partitura di Rossini prevede l'utilizzo di\nPer i recitativi secchi"}
{"id": "636528", "revid": "105911", "url": "https://it.wikipedia.org/wiki?curid=636528", "title": "Sonata per pianoforte n. 16 (Mozart)", "text": "La sonata per pianoforte n. 16 in Do maggiore (KV 545) fu composta da Wolfgang Amadeus Mozart, che la termin\u00f2 il 26 giugno 1788 a Vienna.\nMozart la defin\u00ec \u00ab\u00e0 l'usage des commen\u00e7ants\u00bb (\"ad uso dei principianti\"); si tratta infatti di una sonata (o sonatina) che presenta diverse strutture didattiche, come ad esempio le scale e gli arpeggi presenti nel primo tempo, e presenta per lo pi\u00f9 un'armonia semplice che rappresenta appieno lo stile della forma sonata.\n\u00c8 talvolta definita, in maniera informale, la pi\u00f9 classica delle sonate di Mozart."}
{"id": "636532", "revid": "1926649", "url": "https://it.wikipedia.org/wiki?curid=636532", "title": "Lido Vieri", "text": "Caratteristiche tecniche.\nPortiere dotato di forte personalit\u00e0 e fisico robusto, spiccava per l'eleganza nei movimenti, senza tuttavia rinunciare alla concretezza: aveva infatti una spiccata predisposizione a bloccare il pallone o, in alternativa, a respingerlo lateralmente, per evitare possibili ribattute a rete, e a prodursi in tempestivi interventi in uscita alta.\nCarriera.\nGiocatore.\nClub.\nVenne ingaggiato a soli 15 anni dalle giovanili del Torino: fu uno dei ragazzi sui quali la dirigenza granata punt\u00f2 per ricostruire la squadra ancora prostrata dalla tragedia di Superga.\nA 18 anni, nel 1957, fu inviato in prestito al Vigevano, tornando in maglia granata l'anno successivo ed esordendo in Serie A il 21 settembre 1958 in Torino-Alessandria 6-1. Rimase a difesa della porta granata fino al 1969. Collezion\u00f2 357 presenze (275 in campionato, 46 in Coppa Italia e 36 in Europa), risultando fino ad oggi il quinto assoluto nella storia del Torino. Con i granata vinse la Coppa Italia nel 1968 e nella stagione 1962-1963 vinse il prestigioso \"Premio Combi\" quale miglior portiere della Serie A.\nNell'estate del 1969 fu ceduto all', squadra con la quale vinse lo scudetto nella stagione 1970-1971; nella stessa stagione mantenne la propria porta inviolata per 685 minuti, stabilendo un record per il club nerazzurro (successivamente superato da Ivano Bordon). Con i nerazzurri colleziona 199 presenze (140 in campionato, 36 in Coppa Italia e 23 in Europa).\nDopo la definitiva esplosione di Bordon come titolare, lasci\u00f2 l'Inter nel 1976 per andare a giocare nella , in Serie C. Qui contribu\u00ec alla promozione della squadra in Serie B (1976-1977) e alla salvezza nella stagione successiva. Alla fine della stagione 1979-1980, a 41 anni, si ritir\u00f2 dall'attivit\u00e0 agonistica per intraprendere la carriera da allenatore.\nNazionale.\nIn nazionale esord\u00ec il 27 marzo 1963 nella partita di Istanbul -Italia 0-1, insieme a Giacinto Facchetti, giocando in totale 4 partite fino al 1970 e figurando come terzo portiere sia tra i convocati per il vittorioso casalingo, sia per il in Messico.\nAllenatore.\nDa tecnico, la prima panchina di Lido Vieri fu quella della sua ultima squadra professionistica da giocatore, la Pistoiese, cui fecero seguito, tra le altre, il , la Massese, la e la Juventus Stabia in pi\u00f9 riprese.\nPass\u00f2 poi all'incarico di allenatore dei portieri, che lo vide per molto tempo impegnato nella preparazione degli estremi difensori del Torino (fino al 2005). Luca Marchegiani, portiere del Torino dal 1988 al 1993, spese parole di elogio nei confronti di Vieri, ritenendo il suo apporto fondamentale per il proprio sviluppo tecnico. Con i granata, in pi\u00f9 stagioni, Vieri sedette anche in panchina in sostituzione del primo allenatore esonerato.\nNella stagione 2005-2006 \u00e8 stato allenatore dei portieri del Pontassieve. Ha anche collaborato come istruttore alla Scuola Calcio \"Gabetto\" di Torino.\nNel febbraio 2006, come personaggio dello sport torinese del passato e del presente, ha sfilato allo Stadio Olimpico in occasione della cerimonia d'apertura dei XX Giochi olimpici invernali."}
{"id": "636536", "revid": "125736872", "url": "https://it.wikipedia.org/wiki?curid=636536", "title": "Bacio Perugina", "text": "Il Bacio Perugina \u00e8 un cioccolatino dalla forma irregolare e tondeggiante, farcito con gianduia, granella di nocciola e ricoperto di cioccolato fondente. \u00c8 prodotto dalla Perugina a Perugia.\nLa presentazione e il confezionamento del \"bonbon\" sono opera di Federico Seneca, direttore artistico della Perugina negli anni venti, che, rielaborando la rappresentazione del quadro di Francesco Hayez \"Il bacio\", cre\u00f2 la tipica scatola blu con l'immagine di due innamorati. Fu sempre sua l'idea di inserire i cartigli contenenti le frasi d'amore che ancora oggi caratterizzano lo storico cioccolatino.\nStoria.\nSi dice che il \"Bacio\" sia nato dall'idea di Luisa Spagnoli di impastare, con altro cioccolato, i frammenti di nocciola che venivano gettati durante la lavorazione dei dolciumi. Ne venne fuori uno strano cioccolatino dalla forma irregolare, che ricordava l'immagine di un pugno chiuso, dove la nocca pi\u00f9 sporgente era rappresentata da una nocciola intera. Fu chiamato per questo \"Cazzotto\".\nGiovanni Buitoni, contemporaneamente amministratore delegato della Perugina e presidente della Buitoni, non convinto che fosse una buona idea proporre dei cioccolatini da regalare denominati \"cazzotto\", volle ribattezzarli con un nome pi\u00f9 adatto. Nacque cos\u00ec il \"Bacio\" Perugina. I primi cartigli apparvero negli anni trenta, anche se Federico Seneca, l'allora direttore artistico dell'azienda, non li ritenne inizialmente romantici come quelli che conosciamo oggi.\nUna versione che ha il sapore della leggenda ci racconta che Luisa avesse l'abitudine di scrivere brevi messaggi al suo amante Giovanni Buitoni, avvolgendoli attorno ai cioccolatini che poi gli mandava perch\u00e9 li controllasse. Pare che Federico Seneca ispirandosi alla suddetta inconfessata storia d'amore volle legare per sempre questo dolce pensiero al cioccolatino. Cos\u00ec oggi tra il cioccolatino e l'incarto argentato troviamo ancora un messaggio scritto in varie lingue.\nVersioni.\nNel corso della vita del prodotto, furono realizzate alcune varianti (ad es. nel 1964 una versione con ciliegia e liquore in luogo della nocciola, in un incarto dorato con la grafica rossa anzich\u00e9 argentato con la grafica blu, con la confezione anch'essa rossa), ma lo scarsissimo favore riscontrato presso il pubblico fece regolarmente rientrare ogni tentativo di innovazione. Tale tipo di cioccolatino \u00e8 stato riproposto anche nel 2007, ma solo per pochi mesi. Le varianti disponibili sono:\nCampagne pubblicitarie.\nLa campagna pubblicitaria del 1934, promossa da Aldo Spagnoli, direttore della pubblicit\u00e0 alla Buitoni-Perugina, consistette nello sponsorizzare la trasmissione radiofonica \"I quattro moschettieri\" di Angelo Nizza e Riccardo Morbelli, attraverso la creazione delle celebri figurine disegnate da Angelo Bioletto, tra cui il famoso e introvabile \"Feroce Saladino\".\nPerugina e Alitalia concepirono una divulgazione congiunta per i Baci: il Boeing 747-200 I-DEMF \"Portofino\", che operava sulla rotta Roma-New York, assunse, tra il 1997 e il 1999, una livrea dedicata a questo cioccolatino. In questa livrea il bianco era sostituito dal blu, le bande verdi e rosse da altre argentee. Celebre \u00e8 rimasta la frase scritta sulla fiancata: \"Baci dall'Italia. Baci da Alitalia\".\nNel 2009 la campagna pubblicitaria \"Giovanni Don Giovanni\" dell'agenzia Armando Testa con la direzione creativa di Marco Faccio si aggiudic\u00f2 il prestigioso premio Leone d'Oro al Festival della Pubblicit\u00e0 di Cannes. Si tratta di uno dei primi esempi di diffusione nata sui social network, YouTube e Facebook."}
{"id": "636542", "revid": "17204", "url": "https://it.wikipedia.org/wiki?curid=636542", "title": "Megaman", "text": ""}
{"id": "636546", "revid": "121893808", "url": "https://it.wikipedia.org/wiki?curid=636546", "title": "La Chimera (Dino Campana)", "text": "La Chimera \u00e8 la poesia d'apertura di quella serie di componimenti chiamati \u201cNotturni\u201d che appartengono ai \"Canti Orfici\" di Dino Campana.\nLa poetica di Dino Campana per come emerge da questo testo.\nNotturno: parola-chiave.\nIl termine \"notturno\" \u00e8 una parola chiave dei \"Canti Orfici\" e l'importanza di tale aggettivo \u00e8 testimoniata dall'uso che ne fa l'autore: egli, infatti, si autodefinisce \u00abpoeta notturno\u00bb. Il significato di questa definizione sta nel tentativo che il poeta opera con ostinata assiduit\u00e0 di catturare tutto ci\u00f2 che \u00e8 indecifrabile, come le tenebre e i sogni, che appartengono alla notte, e di trasferirlo o, comunque, di comunicarlo attraverso la composizione poetica.In effetti, anche il volto della poesia \u00e8 notturno. Come traspare dalle poesie di Novalis, ed in particolare negli \"Inni alla notte\", la notte rappresenta il momento pi\u00f9 adatto alla creazione artistica perch\u00e9 i suoi orizzonti sono infiniti e cos\u00ec anche l'immaginazione pu\u00f2 spaziare in tutte le direzioni possibili senza alcun tipo di limitazione.\nNovalis e Campana.\nIl simbolismo romantico e la tensione mistica, che caratterizzano le opere del poeta tedesco Novalis, sono elementi presenti, bench\u00e9 con sfumature diverse, nelle poesie di Campana. Ci\u00f2 determina tutti gli elementi della poesia campaniana che appare oscura ed indefinita, in quanto il sentimento che rappresenta \u00e8 anch'esso connotato da queste caratteristiche.\nLa grande ambizione dei poeti romantici, come nel caso di Novalis, di unire finito e infinito e di trasformare l'indefinito in una melodica parvenza si fonde, in Campana, con la rigorosa plasticit\u00e0 che contraddistingue il cubismo, corrente artistica contemporanea all'autore.\nIl contrasto tra immagini plastiche, quali \"le bianche rocce\" e \"la china eburnea\", e visioni sfocate, come \"pallido viso\" e \"lontananze ignote\", genera una continua alternanza basata sulla differente forza delle sensazioni che originano le varie rappresentazioni.\nPoesia visiva.\nDa questo secondo aspetto deriva quella componente fondamentale che fa della poesia di Campana una \"Poesia visiva\", anche se le immagini, spesso appena accennate, sono totalmente reali poich\u00e9 nascono da singole o brevi percezioni, da profumi o da suoni, o ancora sono immagini della mente, ideali, frutto della fantasia.\nIl poeta stesso cos\u00ec scriveva nelle proprie riflessioni: \u00abad ogni poesia fare un quadro\u00bb. Tale consapevolezza scaturisce dalla naturale capacit\u00e0 di coniugare le parole con le immagini dando vita ad un binomio straordinario. Le poesie nascevano prima come figure e suoni che poi diventavano parole; in questo modo, i versi ed ogni singolo termine sono densi di significati sia letterari sia figurativi.\nPoesia arcana.\nProseguendo in tale direzione, Campana apprezzava moltissimo la filosofia nietzschiana focalizzando il proprio interesse, soprattutto, verso quel concetto di arte fatta di sogno, di ebbrezza e di estasi che egli condivideva sinceramente e che rifletteva nei suoi scritti. La poesia appare, quindi, assai arcana, poich\u00e9 \u00e8 il frutto di un'intuizione soggettiva. Essa assume, cos\u00ec, quel carattere elitario che la caratterizza essendo una poesia esoterica e per certi aspetti criptica in quanto solo pochi iniziati sono in grado di comprenderla pienamente.\nAnalisi formale e contenutistica.\nIl significato di \"Chimera\".\nL'incipit, ed in particolare le prime due parole racchiudono in s\u00e9 il tema fondante dell'intera poesia. \u00abNon so\u00bb, rafforzato dall'anafora ai versi 21 e 24, \u00e8 espressione chiarissima del significato di Chimera e, cio\u00e8 ipotesi assurda, sogno vano, utopia. Essa esprime nitidamente la condizione del poeta: armonia e sicurezza non sono certo prerogative del suo essere. Questo \u00e8 dovuto all'ambiguit\u00e0 della poesia che assume moltissime forme e si presenta al poeta sotto diverse spoglie cos\u00ec che sono la confusione e l'irrequietudine che dominano la sua vita.\nQuesto aspetto avvicina Campana alla figura del poeta \"maudit\", identificabile con Baudelaire. La maledizione che colpisce i poeti \u00e8 la perdita dell'aureola e, in pratica, la perdita di tutti quei diritti e quei privilegi dei quali prima essi potevano godere. Il poeta non \u00e8 altro che un vagabondo cha vaga senza meta e senza pace tra i vicoli della citt\u00e0 passando da un bordello all'altro perch\u00e9 ormai il suo ruolo all'interno della societ\u00e0 si \u00e8 completamente sgretolato.\nLa poesia s'identifica nella chimera ed assume di conseguenza il duplice valore che questa parola possiede. In primo luogo, la chimera, secondo la mitologia etrusca era un mostro col muso di leone, il corpo di capra e la coda di drago e questo si collega all'ambiguit\u00e0 della poesia che pu\u00f2 prendere un'infinit\u00e0 di sembianze. \nLa vanit\u00e0 della poesia.\nIl secondo aspetto riguarda la vanit\u00e0 della poesia, poich\u00e9 non \u00e8 pi\u00f9 possibile una riconciliazione armonica della parte con il tutto, dell'io lirico con il mondo e con la societ\u00e0, e, cos\u00ec, la rivelazione della verit\u00e0 \u00e8 esclusa da ogni possibilit\u00e0 ed anche l'intuizione si fa sempre pi\u00f9 ardua e difficile da operare. Da tale considerazione consegue una progressiva degradazione del ruolo del poeta che non si riconosce pi\u00f9 come parte integrata nella societ\u00e0, ma, \u00e8 costretto ad alienarsi, poich\u00e9 non esistono pi\u00f9 valori che lo rappresentano. Questo inevitabile allontanamento \u00e8 motivo di angoscia e di dolore e si traduce in un ripiegamento forzato su s\u00e9 stesso che il poeta \u00e8 costretto a compiere e in campo letterario in una violenza espressiva inaudita.\nTale furore espressionistico, molto vicino, in campo pittorico a quello di Van Gogh, si compie nell'uso di un linguaggio indefinito e di difficile comprensione a testimonianza dell'estremizzazione del lirismo che scaturisce conseguentemente alla condizione di disadattamento nei confronti della realt\u00e0. Attraverso l'espressionismo Van Gogh non allontana l'esperienza dell'angoscia, causata dal disagio che l'artista prova nei confronti di una realt\u00e0 estranea ed i cui meccanismi appaiono incomprensibili, ma, come nel caso di Campana, la interiorizza.\nQuesto stato esistenziale trova espressione straordinaria nei dipinti del pittore olandese ed \u00e8 rilevabile da alcune caratteristiche tipiche della sua arte: la deformazione e la distorsione delle figure, i colori stridenti, i contorni spezzati e le pennellate serrate sintomatiche dell'impeto compositivo scaturito dal dolore provato dal disagio esistenziale.\nL'espressionismo nella poesia.\nCampana adotta un linguaggio tipicamente espressionista attraverso l'utilizzo del \u00abchiaroscuro\u00bb, reso dall'accostamento di termini che richiamano una lucentezza intensa, come \"fronte fulgente\" e \"stelle vivide\", con parole che esprimono un'opposta dimensione coloristica, \"volto notturno\" e \"l'ombre\".\nIl \u00abse\u00bb ipotetico che segue il \u00abNon so\u00bb d'apertura \u00e8 importante perch\u00e9 rafforza quell'idea di mistero e d'inafferrabilit\u00e0 che pervade l'intero componimento. Lo stato di ipotesi \u00e8 confermato dagli aggettivi \u00abpallido\u00bb ed \u00abignoto\u00bb ripetuti pi\u00f9 di una volta nel testo che si riferiscono a ricordi passati, \u00abfosti\u00bb, \u00abfu\u00bb, dei quali l'antica nitidezza \u00e8 quasi del tutto svanita dal passare del tempo. Il poeta non ha certezze riguardo alla poesia perch\u00e9 il ricordo delle immagini \u00e8 sbiadito: esso non appartiene ad un passato storico ma ad un passato fantastico che trova la propria collocazione spaziale nella sua immaginazione. L'unica possibilit\u00e0 \u00e8 ricordare in modo confusionario e disordinato brevi apparizioni, \u00abm'apparve\u00bb, che costituiscono i singoli frammenti di un immenso mosaico irricomponibile in modo compatto e razionale.\nGrande importanza hanno gli enjambement che, alternati in modo regolare ai segni di punteggiatura, producono un ritmo sostenuto e contribuiscono a dare musicalit\u00e0 ai versi. Inoltre, contribuiscono a dare rapidit\u00e0 alla successione veloce delle immagini che sembrano essere state catturate nei versi per paura di una loro improvvisa fuga dalla mente dell'autore.\n, che riflette nell'accentuato dinamismo delle scene dipinte, la volont\u00e0, il desiderio di afferrare qualcosa che altrimenti pu\u00f2 fuggire via e mai pi\u00f9 pu\u00f2 essere recuperato perch\u00e9 non sono cose reali ma immagini della mente.\nChimera: donna o poesia?\nLa Chimera: figurazione femminile ideale o figurazione della poesia? In effetti, sono richiamate entrambe le interpretazioni, poich\u00e9, esse si sovrappongono e quasi si identificano l'una con l'altra. Questo \u00e8 possibile solo perch\u00e9 sia la donna che la poesia, alla quale il poeta aspira, hanno una matrice comune: il mistero. Esiste una sorta di velo di Maia che rende questi due mondi paralleli incomunicabili con il microcosmo dell'uomo che si sente inevitabilmente solo. Come reagire allora a questo stato di abbandono? La ricerca \u00e8 la sola soluzione, la lotta nonostante tutto che richiama con prepotenza la forza della \u00abginestra\u00bb di Leopardi.\nAl poeta non importa come raggiungere la propria meta ed ogni sacrificio richiesto non lo pu\u00f2 spaventare perch\u00e9 la cosa pi\u00f9 importante \u00e8 continuare a cercare. \u00c8 l'invocazione, dunque, il nucleo fondamentale del componimento, ed in particolare l'invocazione della poesia. Questo processo \u00e8 totalmente differente dall'antica invocazione alle Muse della letteratura greca e latina poich\u00e9 la figura stessa della donna non \u00e8 pi\u00f9 la fonte dalla quale attingere.\nIl rapporto tra donna e poesia \u00e8 fortemente espresso dal verso \u00absuora della Gioconda\u00bb e quindi il rapporto di fratellanza tra le due entit\u00e0 determina la loro grande vicinanza. \u00c8 emblematico che Campana usi la Gioconda come simbolo della donna: essa rappresenta l'enigma per eccellenza, in quanto, non \u00e8 pi\u00f9 lo sguardo salvifico e lucente della donna Angelo dello stilnovismo o raffigurata dalla Beatrice dantesca, ma uno sguardo moderno, problematico che non svela ma nasconde; uno sguardo talmente complesso che va attraversato, contemplato in ogni suo minimo aspetto.\nL'enigma di fronte al quale l'autore pone il proprio pensiero e che la sua arte cerca di descrivere \u00e8 insvelabile. Al soggetto lirico non resta altro che cercare, continuare ad invocare la poesia."}
{"id": "636547", "revid": "746644", "url": "https://it.wikipedia.org/wiki?curid=636547", "title": "Annwn", "text": "Annwn o Annwfn o Annwvyn \u00e8 l'oltretomba nella mitologia gallese, governato da Arawn, divinit\u00e0 celtica legata in origine alla caccia e al ciclo delle stagioni. \nNel Mabinogion e nel ciclo arturiano.\nIl mito pi\u00f9 antico sull'Annwn \u00e8 descritto nel \"Mabinogi di Pwyll\", uno dei quattro racconti mitologici del Mabinogion, in cui Arawn si scambia di posto per un anno e un giorno con Pwyll, un sovrano leggendario del Dyfed, in modo che quest'ultimo possa sconfiggere Hafgan, un re dell'Annwn rivale di Arawn, che pu\u00f2 essere ucciso solo da un essere umano. \nNel folklore gallese Arawn guida la caccia selvaggia in cielo assieme alla moglie e quattro segugi a partire dall'autunno fino all'inizio della primavera. \nI cani da caccia di Arawn sono spiriti dell'Annwn, i Cwn Annwn, grossi segugi dal pelo bianco e le orecchie fulve. \nL'Annwn \u00e8 descritto come un luogo geografico, una terra di delizie ed eterna giovinezza dove le malattie sono assenti e il cibo sempre abbondante, ma in alcune redazioni pi\u00f9 tarde del mito, questo oltretomba celtico acquisisce una connotazione negativa, assente nelle rappresentazioni pi\u00f9 antiche, divenendo un luogo di prigionia per le anime malvagie.\nCollocato a occidente, ma cos\u00ec lontano che neppure Manawydan \u00e8 in grado di raggiungerlo, l'Annwn, tuttavia, pu\u00f2 essere visitato anche dai viventi se in grado di trovarne la porta che sarebbe nascosta presso le foci del fiume Severn.\nIl mito dell'Annwn fa la sua prima comparsa nel ciclo bretone tramite \"Preiddeu Annwfn\" (\"I tesori dell'Annwn\"), un poema simbolico contenuto nel Libro di Taliesin, che narra la cerca, da parte di Art\u00f9 e dei suoi cavalieri, di un calderone magico custodito nell'oltretomba; una ricerca che anticipa la successiva e pi\u00f9 famosa del Graal.\n\u00c8 citato anche in \"Culhwch e Olwen\", un altro poema arturiano contenuto nel Mabinogion, ove il gigante Ysbaddaden, le cui molteplici richieste Culhwch dovrebbe soddisfare per sposarne la figlia, dice che Gwynn ap Nudd \u00e8 stato posto da Dio a guardia dei demoni dell'Annwn che altrimenti distruggerebbero il mondo.\nCollegamenti esterni.\nracconti a cura di Charlotte Schreiber per il \"Project Gutenberg\""}
{"id": "636552", "revid": "767487", "url": "https://it.wikipedia.org/wiki?curid=636552", "title": "Arrangiatevi", "text": "Arrangiatevi \u00e8 un film del 1959, diretto da Mauro Bolognini Il film \u00e8 stato selezionato tra i 100 film italiani da salvare.\nTrama.\nRoma, secondo dopoguerra. Dopo l'omicidio di una giovane pittrice si libera un appartamento che sar\u00e0 dato, in coabitazione, a due famiglie. La prima \u00e8 la famiglia di Peppino Armentano, di professione callista, composta da lui, la moglie, due figlie, due figli e il nonno. La seconda \u00e8 una famiglia originariamente composta da due esuli istriani, il nonno e un figlio. Passano gli anni, e la seconda famiglia cresce arrivando ad avere ben otto figli. Siamo ormai nel 1958 e l'alloggio \u00e8 divenuto troppo stretto per tutti e di fatto la coabitazione impossibile. Ci\u00f2 comporta perci\u00f2 tanti problemi quotidiani e continue discussioni tra le famiglie, che esplodono il giorno della notizia dell'attesa del nono figlio degli istriani. Peppino viene messo dalla moglie di fronte alla propria incapacit\u00e0 di dare una dimora dove poter vivere in santa pace.\nUn giorno Peppino conosce il trafficone Pino Calamai, che gli offre per diecimila lire al mese l'affitto di un alloggio di due piani, dieci camere, tre bagni, telefono, posto nel cuore della vecchia Roma. Prende cos\u00ec appuntamento per vederlo, ma quando viene a sapere che si tratta dell'ex casa di tolleranza della \"sora\" Gina in via della Fontanella, rimane scandalizzato e lascia cadere l'offerta.\nPassano i giorni e ci pensa la moglie a trovare un piccolo appartamento in costruzione, mentre, per i soldi della caparra, si procura l'aiuto del futuro genero, fidanzato di Maria Berta (un pugile). L'incarico di versare i soldi della caparra viene dato al marito. Peppino ha la cattiva idea di \u201caffidare\u201d al truffatore Calamai la somma per raddoppiarla scommettendo sull'esito della fumata bianca nel conclave per l'elezione del nuovo pontefice. Perde la scommessa e, non avendo il coraggio di riferire l'accaduto alla moglie, decide di affittare l'ex casa chiusa. Cos\u00ec dunque avviene il trasloco della famiglia, che nulla sa del passato della casa.\nBen presto il segreto comincia a vacillare nonostante gli sforzi di Peppino. Il primo a intuire la verit\u00e0 \u00e8 uno dei figli; in seguito \u00e8 il nonno a ricordarsi di aver gi\u00e0 \"frequentato\" quella casa; infine la moglie scopre tutto, e la sua reazione \u00e8 furiosa: chiude le finestre dalla vergogna e impone alle figlie di non uscire. Intima quindi al marito di trovare entro due giorni una casa rispettabile, minacciando altrimenti di lasciarlo.\nPeppino va in totale crisi, sentendosi un buono a nulla, fino a pronunciare tra le lacrime la frase: \"Mi dimetto dal ruolo di padre e di marito\". La moglie \u00e8 irremovibile, mentre le figlie passano dalla parte del padre. Scaduto l'ultimatum la moglie sta per andarsene a lavorare come serva in una \"casa perbene\", ma sull'uscio di casa gli eventi si ribaltano: il suo istinto materno esplode dinanzi a un gruppo di militari che hanno scambiato le sue figlie per lavoratrici della casa chiusa, in seguito al fraintendimento di un commilitone che frequenta una delle figlie, convintosi che questa conduca una doppia vita frequentando l'istituto magistrale al mattino e prostituendosi la sera. La moglie in quel momento ha una punta di orgoglio e caccia rabbiosamente i militari assiepati davanti all'entrata di casa e dice che l\u00ec vivono delle persone per bene e non c'\u00e8 pi\u00f9 la Sora Gina con le sue donnine. Il padre, affacciato alla finestra, grida anche lui ai militari presenti che ormai \"quelle\" case le hanno chiuse e, con l'esclamazione \u00abarrangiatevi!\u00bb, da cui prende il titolo, il film si conclude."}
{"id": "636555", "revid": "56620", "url": "https://it.wikipedia.org/wiki?curid=636555", "title": "Tplo", "text": ""}
{"id": "636559", "revid": "6923", "url": "https://it.wikipedia.org/wiki?curid=636559", "title": "Renault 6", "text": "La Renault 6 \u00e8 un'automobile di fascia medio-bassa prodotta dalla casa automobilistica francese Renault fra il 1968 e il 1980 (fino al 1984 in Sudamerica e fino al 1986 nel solo mercato spagnolo).\nStoria.\nGenesi del modello.\nPer capire il perch\u00e9 del lancio della Renault 6 occorre risalire al lancio della Renault 4: questa vettura, che pur sarebbe stata destinata ad un gran successo commerciale, inizialmente stava per\u00f2 suscitando non poche perplessit\u00e0 anche presso il pubblico, perplessit\u00e0 date dalle sue forme inconsuete per l'epoca che sembravano stentare ad essere metabolizzate dalla potenziale clientela. Anche molti concessionari sembravano scettici sulle possibilit\u00e0 commerciali di una vettura come la R4, a tal punto da spingere i vertici Renault ad imbastire un nuovo progetto destinato a dare alla R4 un'erede pi\u00f9 gradita al pubblico. Va inoltre anche considerato che la pi\u00f9 acerrima rivale della Renault in quel segmento commerciale, ossia la Citro\u00ebn, non stava a guardare: la bestseller 2CV stava riscuotendo ampi consensi, pur essendo molto pi\u00f9 datata della R4 come progetto, ed inoltre la Casa del \"double chevron\" aveva gi\u00e0 immesso sul mercato la Citro\u00ebn Ami 6 che poteva creare dei fastidi in pi\u00f9 alla Renault e sembrava non volersi pi\u00f9 fermare, dal momento che stava lavorando anche ad una possibile sostituta della 2CV stessa. Per tutti questi motivi, alla Renault si inizi\u00f2 a lavorare al progetto di una versione pi\u00f9 moderna, elegante e rifinita della R4. Tale progetto, noto come Progetto 118, impose inizialmente poche direttive, anche se tutt'altro che di facile risoluzione: dare luogo ad una vettura che riprendesse i contenuti della R4, ma senza assomigliarle. Si pens\u00f2 quindi ad una vettura che incontrasse maggiormente i gusti del pubblico, ma nello stesso tempo la sua struttura doveva essere funzionale.\nPoco dopo l'avvio del progetto 118 la R4 cominci\u00f2 lentamente a raccogliere consensi, disorientando in parte i responsabili di progetto e gli stessi vertici Renault. Le specifiche del nuovo progetto vennero perci\u00f2 modificate, da una parte perch\u00e9 non si sapeva se e quanto sarebbe durato il successo della R4 e dall'altra perch\u00e9, nel caso in cui quest'ultima fosse rimasta in listino, la vettura nata dal Progetto 118 non le sarebbe stata troppo somigliante e non avrebbe innescato una sorta di concorrenza interna. Le nuove specifiche imposero perci\u00f2 che il corpo vettura doveva essere un po' pi\u00f9 grande, in maniera tale da poter costituire una valida alternativa a modelli come la Ami 6. Il compito non fu facile per l'\u00e9quipe di designer diretti da Jacques Ousset: furono proposti svariati schizzi, tra cui uno con il lunotto bombato, ma nessuno sembr\u00f2 convincere i vertici Renault.\nTra un'incertezza e l'altra si arriv\u00f2 addirittura al mese di febbraio 1966, anno in cui la R4 raggiunse il suo milionesimo esemplare; a questo punto, mentre sul fronte della meccanica gi\u00e0 si era stabilito che la vettura avrebbe utilizzato il pianale della R4 ed una meccanica direttamente derivata da quella della \"quatrelle\", si restava in alto mare per quanto riguardava lo stile. Dopo tante indecisioni che resero la gestazione piuttosto travagliata, si stabil\u00ec che la nuova vettura sarebbe stata, oltre che pi\u00f9 grande, anche pi\u00f9 elegante e con migliori finiture, in modo da poterla collocare un gradino pi\u00f9 in alto anche come prezzo. L'anno prima che queste decisioni fossero finalmente prese, la Renault lanci\u00f2 la Renault 16, una berlina di fascia medio-alta dalle linee originali per l'epoca, una vettura che di l\u00ec a pochi mesi sarebbe stata insignita del titolo di Auto dell'anno per il 1966. L'idea fu quella di riproporre i concetti stilistici che poco tempo prima avevano sancito il successo della R16, adattandoli ovviamente al nuovo tipo di vettura.\nDebutto.\nLa nuova vettura fu presentata nel 1968 al salone dell'automobile di Parigi, in affiancamento alla R4 ed in diretta concorrenza con le Ami 6 e le Citro\u00ebn Dyane: nacque cos\u00ec la \"Renault 6\" (o anche \"R6\"). Il clima della presentazione, al di l\u00e0 dell'eleganza della cornice della kermesse parigina, fu screziato dalle tensioni sociali di qualche mese prima e dalle misure governative attuate alla fine di quell'anno, come la TVA applicata alle vetture di nuova produzione salita al 33.3%, un fatto che penalizzava anche chi aveva in mente di acquistare una vettura di fascia bassa o medio-bassa.\nDesign ed interni.\nLa Renault 6 nacque per porsi un gradino pi\u00f9 in alto rispetto alla R4, simile nell'orientamento alla praticit\u00e0, ma differente nello stile e nelle dimensioni: la R6 era pi\u00f9 lunga di 25\u00a0cm, aspetto che la poneva di fatto in una fascia di mercato superiore, grazie anche alle sue migliori finiture ed all'aspetto pi\u00f9 elegante. Era stilisticamente imparentata con la pi\u00f9 grande \"R16\", in maniera tale da richiamarsi a quest'ultima piuttosto che alla R4, ribadendo quindi la sua appartenenza ad un diverso segmento di clientela, pur privilegiando come la R4 l'aspetto relativo alla praticit\u00e0 e proponendo quindi un corpo vettura pi\u00f9 compatto e pi\u00f9 sviluppato in altezza. Della R16 venivano ripresi numerosi stilemi, come ad esempio la calandra dal disegno elaborato, tagliata in due parti per ospitare centralmente lo stemma della Casa della \"losanga\". Rispetto alla vettura di classe medio-alta, i fari anteriori erano tondi anzich\u00e9 quadrangolari. Il cofano motore era solcato longitudinalmente da una scanalatura come nella R16, anche se in questo caso era meno marcato. La fiancata mostrava anch'essa diversi elementi stilistici riconducibili alla R16, come ad esempio il disegno dei passaruota, gli anteriori di forma leggermente trapezoidale ed i posteriori parzialmente carenati e che lasciavano quindi le ruote leggermente coperte. La coda era caratterizzata dall'ampio portellone apribile, stavolta non pi\u00f9 ad andamento verticale come nella R4, bens\u00ec pi\u00f9 inclinato, in maniera tale da richiamarsi anche in questo caso alla R16. Agli angoli della coda si trovavano i piccoli fari posteriori, mentre in corrispondenza dei montanti posteriori si trovavano delle prese d'aria che servivano per ottimizzare il ricircolo dell'aria all'interno dell'abitacolo. Questa era una delle caratteristiche specifiche della R6, che la differenziava di fatto sia dalla pi\u00f9 costosa R16 sia dalla pi\u00f9 essenziale R4. Tra le altre caratteristiche tipiche c'\u00e8 la linea di cintura dall'insolito andamento discendente verso la coda. L'abitacolo era pi\u00f9 elegante rispetto a quello della R4, grazie agli inserti cromati visibili in vari punti, ed inoltre la dotazione era assai pi\u00f9 ricca poich\u00e9 comprendeva un pi\u00f9 completo sistema di ventilazione interna, il portacenere sulla plancia, due portacenere nei pannelli porta posteriori, lo specchietto retrovisore interno non pi\u00f9 sulla plancia ma fissato in alto, un vano portaoggetti pi\u00f9 elegante, l'amperometro e l'indicatore di carica della batteria, oltre naturalmente alla dotazione presente gi\u00e0 sulla \"sorella\" minore (tachimetro, contachilometri, indicatore livello carburante, ecc). Inoltre, i sedili erano rivestiti in tessuto di buona qualit\u00e0. Lo spazio a disposizione dei bagagli era inferiore rispetto a quello della R4 a causa dell'inclinazione del portellone e dei montanti (390 litri in configurazione a cinque posti contro i 480 litri della R4), ma rimaneva comunque di buon livello per una vettura di quel genere e di quel periodo. In ogni caso, esso poteva essere ampliato ripiegando la panca posteriore in avanti. In questo modo si potevano raggiungere fino a 1.190 litri di capacit\u00e0 totale.\nStruttura e meccanica.\nLa \"R6\" nasceva sul telaio a pianale della R4, una soluzione che comprendeva appunto un telaio a cui venivano fissati i lamierati uniti in un corpo unico, a formare una scocca, ed altri organi di supporto, come il telaietto ausiliario per il supporto di motore, cambio ed avantreno. della quale venivano riprese anche le altre soluzioni tecniche, dalle sospensioni al motore. L'avantreno ed il retrotreno erano entrambi a ruote indipendenti ed ammortizzatori idraulici telescopici, con barre di torsione longitudinali sull'asse anteriore e trasversali su quello posteriore. All'avantreno era inoltre montata anche una barra antirollio. Dalla R4 venivano ereditate anche alcune conseguenti particolarit\u00e0, come quella di possedere due differenti misure di passo sui due lati della vettura, caratteristica dovuta all'impossibilit\u00e0 di allineare le due lunghe barre di torsione posteriori, che quindi venivano fissate in posizione parallela ma asimmetrica di alcuni centimetri. Come risultato, il passo sul lato destro risultava di 4.8\u00a0cm pi\u00f9 lungo rispetto a quello sul lato sinistro. L'impianto frenante era a quattro tamburi, mentre lo sterzo era a cremagliera.\nLa R6 era una vettura dall'architettura \"tutto avanti\", cio\u00e8 con motore anteriore e trazione sull'avantreno, esattamente come la R4 e la R16 (gli intermedi modelli R8 ed R10 seguivano invece una filosofia diametralmente opposta). Il propulsore era sistemato in posizione longitudinale ed apparteneva alla gi\u00e0 attempata famiglia di motori Ventoux ad asse a camme laterale: si trattava in pratica dello stesso motore da 845 cm\u00b3 utilizzato anche sulle R4, ma che in questo caso aveva beneficiato di alcune migliorie che ne portarono la potenza massima da 27 a 38 CV SAE (pari a 34 CV DIN). Le prestazioni migliorarono leggermente, salendo da 110 a 120\u00a0km/h. Il cambio era manuale a 4 marce e si avvaleva di una frizione monodisco a secco.\nEvoluzione.\nLa produzione fu avviata nello storico stabilimento dell'Ile Seguin a Boulogne-Billancourt, unicamente con carrozzeria a cinque porte come nella R4. L'inizio non fu dei pi\u00f9 promettenti: durante i primi due anni di produzione, la Renault 6 venne criticata dalla stampa per la mancanza di potenza del motore direttamente derivato dalla R4. Per questo motivo al Salone di Parigi del 1970 venne presentata la TL, equipaggiata con il motore Cl\u00e9on-Fonte da 1108\u00a0cm\u00b3 (derivato da quello della Renault 8) e con barra antirollio anche al retrotreno. La nuova motorizzazione non fu in realt\u00e0 una novit\u00e0 assoluta, infatti, gi\u00e0 nel 1969, la R6 fece il suo debutto nel mercato argentino con questo nuovo motore. In ogni caso, la \"R6 TL\" fu migliorata anche per quanto riguarda la dotazione di serie: fu infatti dotata di un nuovo cambio, di un migliore sistema di ventilazione interno, di una migliore insonorizzazione e dei freni a disco anteriori. Per il mercato spagnolo fu prodotta una versione con motore da 956\u00a0cm\u00b3, sempre della famiglia Cl\u00e9on-Fonte. Tale scelta fu motivata dal fatto che in Spagna il possesso di veicoli di cilindrata maggiore ai 1040\u00a0cm\u00b3 comportava aggravi fiscali. La versione spagnola fu prodotta in loco dallo stabilimento FASA-Renault di Valladolid. Nel 1971 la produzione fu avviata anche nello stabilimento SOFASA in Colombia dove venne proposta inizialmente con il gi\u00e0 noto motore da 1.1 litri.\nNel maggio 1973 la R6 fu oggetto di un restyling: furono montati nuovi fari anteriori e posteriori, di forma rettangolare, una calandra di plastica grigia, e nuovi paraurti, sui quali furono installate le luci di direzione, che precedentemente si trovavano nello spazio tra le luci di posizione e i paraurti. Le vendite della R6 comunque non raggiunsero mai livelli molto alti e la vettura visse all'ombra della R4, esattamente come la contemporanea Dyane sarebbe vissuta all'ombra della 2CV.\nNel 1976, la versione prodotta in Colombia fu sottoposta allo stesso restyling che interess\u00f2 due anni prima quella europea. Contemporaneamente il 1.1 proposto fu sostituito da un motore da 1.3 litri con 55 CV di potenza. Nello stesso anno in Europa la R6 di base (ancora con motore da 845\u00a0cm\u00b3) fu ribattezzata R6 L.\nNel 1977 la calandra in plastica divenne nera, mentre nel 1978 la R6 argentina vide l'arrivo di una versione mai commercializzata nel Vecchio Continente, una versione spinta dal 1.4 Cl\u00e9on-Fonte gi\u00e0 montato sulle R5.\nLa vendita e la produzione in Francia e nella maggior parte dei Paesi europei terminarono nel 1980, ma in Argentina e in Colombia l'automobile venne prodotta e venduta fino al 1984, anno in cui nel mercato argentino entr\u00f2 in produzione la Renault 9, mentre in Spagna si arriv\u00f2 a produrla fino al 1986. In Europa fu sostituita poco tempo dopo dalla coppia \"R9\"/R11. Il fatto di non essere riuscita ad imporsi come sostituta della R4 non neg\u00f2 tuttavia alla R6 un valido risultato commerciale dal punto di vista dei numeri di produzione: in totale ne furono prodotti infatti 1.674.381 esemplari.\nMotorizzazioni.\nCaratteristiche relative alle versioni comprendenti la gamma \"R6\" in Europa (tranne in Spagna, dove la gamma era differente):"}
{"id": "636565", "revid": "599013", "url": "https://it.wikipedia.org/wiki?curid=636565", "title": "Officina meccanica", "text": "Unofficina meccanica \u00e8 un ambiente di lavoro dove si svolge attivit\u00e0 di costruzione, riparazione e lavorazione meccanica. Nel corso del tempo ha dato origine alla bottega artigianale, al laboratorio e all'officina industriale. La parola viene dal latino \"officina\": laboratorio, bottega.\nStoria.\nLa moderna officina meccanica nasce nell'Ottocento con l'introduzione delle macchine a vapore per generare la forza motrice necessaria a muovere i macchinari utensili, oggi rimpiazzate da motori elettrici.\nDescrizione dei vari tipi di officina meccanica.\nL'officina accoglie banchi da lavoro, piani di riscontro, strumenti di misura, attrezzi, utensili a mano, macchine utensili, minuteria metallica, bulloneria, viteria e altro a seconda dell'indirizzo lavorativo cui \u00e8 orientata: per meccanica pesante, di precisione, automobilistica, ferroviaria, nautica, ecc. Vi lavorano operai e tecnici specializzati tra cui congegnatori, disegnatori, fresatori, tornitori, lappatori, meccanici. \u00c8 organizzata in vari reparti tra cui quelli per i posti di lavoro, per le macchine utensili, per i magazzini del materiale. Ogni posto di lavoro dispone di un banco da lavoro con la morsa e l'attrezzatura necessaria. Gli ambienti moderni sono climatizzati e regolamentati da severe norme di sicurezza e dispongono di dispositivi di protezione individuale.\nDotazione dell'officina.\nStrumenti di misura.\nLa metrologia \u00e8 di massima importanza in officina e usa essenzialmente strumenti di misura basati sui sistemi metrico e imperiale. Le unit\u00e0 pi\u00f9 impiegate per la misura delle distanze sono il millimetro e il pollice e, soprattutto nella meccanica di precisione, le loro frazioni; per la misura degli angoli usa il grado. La metodologia di misura \u00e8 varia ma impiega soprattutto il calibro il micrometro ed il comparatore; altri strumenti sono utilizzati per compiti specifici o di nicchia.\nIl calibro \u00e8 uno strumento alquanto versatile e rappresenta per il meccanico ci\u00f2 che rappresenta il regolo calcolatore per l'ingegnere. Con esso si misurano soprattutto diametri, anche superiori alla massima apertura dello strumento; in tal caso si misura la corda sottesa dal massimo arco abbracciato dai becchi in modo che il suo punto medio tocchi l'asta, poich\u00e9 la distanza tra l'asta e la punta dei becchi \u00e8 nota dai parametri costruttivi del calibro allora si pu\u00f2 calcolare il diametro con semplici proporzioni geometriche a partire dalla misura della corda. Si pu\u00f2 anche risalire al peso di una barra tonda di ferro, poich\u00e9 sul retro dell'asta \u00e8 quasi sempre stampigliata una tabella dei pesi per metro e l'indice del corsoio punta in questa tabella al peso che corrisponde a una barra del diametro misurato tra i becchi e lunga un metro; oppure al diametro della punta da usare per praticare il foro da filettare a un certo diametro, grazie a una seconda tabella stampigliata sull'asta; oppure leggere il peso specifico di vari materiali sulla tabella stampigliata sul corsoio.\nGli angoli si misurano con il goniometro e con la barra sinusoidale. Per misure precise si preferisce il goniometro con alidada e nonio. Per la verifica degli angoli retti si usa la squadretta metallica.\nIl passo delle filettature si misura con il contafiletti. Si procede per tentativi cercando quale lamina intagliata del contafiletti si adatta perfettamente con la filettatura da misurare; la misura del passo \u00e8 stampigliata sulla lamina. Misure pi\u00f9 accurate delle filettature si eseguono con il calibro per filetti oppure con il \"micrometro a punte intercambiabili e capruggine\", che permette di conoscere il diametro medio del filetto e il diametro del nocciolo della vite. Usa due contropunte, la prima \u00e8 la \"punta conica\" che si adatta alla gola del filetto, la seconda \u00e8 la \"capruggine\" che si adatta alla cresta del filetto. Per conoscere il profilo del filetto e per misurazioni molto precise si usano i calibri per filettature, a tampone e ad anelli filettati.\nPer le distanze differenziali tra oggetti si usa il comparatore. Esiste in vari tipi e ha molteplici impieghi, tra cui il controllo della regolarit\u00e0 delle superfici, della perpendicolarit\u00e0, della rotondit\u00e0, del parallelismo. In sostanza misura con la precisione del centesimo di millimetro lo spostamento dell'asta di comando che pu\u00f2 essere a deflessione o a compressione, anche detta \"tastatore\", alla quale si possono collegare diversi accessori (di solito aste) a seconda del tipo di misura da compiere. I comparatori minimetri a tastatore possono raggiungere la precisione del micron e si usano soprattutto montati su stativi per misurare la rugosit\u00e0 delle superfici.\nLa velocit\u00e0 di rotazione e il numero dei giri compiuti da un albero si misurano con il tachimetro e il contagiri, accoppiando il loro alberino all'albero in rotazione tramite giunto elastico, di solito in gomma. La lettura si esegue su quadrante a lancetta per i modelli meccanici, su visore per i modelli elettronici.\nPer le pressioni dei fluidi si usano manometri per gas e per liquidi.\nQuando serve una misura campione si ricorre ai blocchetti di riscontro, parallelepipedi di acciaio a facce perfettamente parallele e levigate disponibili in serie di misure adatte a comporre, sovrapponendoli, una grande variet\u00e0 di misure campione. L'assortimento standard completo \u00e8 composto da 112 pezzi. I loro valori nominali si riferiscono di solito alla temperatura di 20 \u00b0C. Servono soprattutto per la taratura di altri strumenti.\nMisure di estrema precisione di superfici superpulite e ottiche possono eseguirsi in ambienti puliti con interferometri in luce laser e microscopi a forza atomica.\nUtensili e attrezzi a mano.\nIl reparto che costruisce o custodisce gli attrezzi si chiama attrezzeria; il magazzino degli utensili si chiama utensileria. \nOgni officina ha ampia dotazione di attrezzi e utensili di varie misure (metriche, imperiali, ecc.) a seconda degli scopi che si prefigge. Sono raccolti e organizzati per tipologia d'uso e riposti in armadi, cassettiere, carrelli per lavoro, oppure appesi alle pareti su apposite rastrelliere porta utensili. Alcuni, come la morsa, sono fissati al banco di lavoro; altri, come il paranco, sono ancorati al soffitto.\nGli utensili si usano a mano con perizia ed esperienza indossando opportuni indumenti di protezione (tuta, guanti, occhiali, scarpe di sicurezza) per ridurre i rischi d'infortunio. Il risultato del loro impiego dipende in gran parte dall'abilit\u00e0 e dall'esperienza.\nAlcuni utensili abbisognano di manutenzione periodica, per esempio oliatura e ingrassaggio, affilatura, taratura; altri hanno parti soggette a rapida usura e vanno sostituite spesso, come le lame dei taglierini e dei seghetti; altri ancora possono impiegarsi solo in ambienti speciali, per esempio in camera pulita o sotto vuoto. In ogni caso attrezzi e utensili vanno maneggiati con cura e rispetto.\nTipiche lavorazioni di officina.\nPrima di lavorare un pezzo \u00e8 sempre utile procedere con la tracciatura per evidenziare i limiti geometrici entro cui operare e determinare la posizione e la quantit\u00e0 del sovramateriale da togliere. Si esegue nel piano e nello spazio con semplici utensili a mano: compasso, graffietto, marcatore, prisma a V, punzone, squadretta, truschino.Conclusa la tracciatura si procede al banco o a macchina con la sgrezzatura, poi con l'aggiustaggio per sgrossatura lisciatura e rifinitura. Si passa infine ai controlli sul piano di riscontro con blu di Prussia, riga triangolare, compasso, colonnina, traguardo e cassetta luminosa, o alla metrologia. Se necessario si eseguono successive rifiniture sino a raggiungere le tolleranze previste in fase di progetto.\nsecondo un metodo ormai in disuso da decenni. operazioni come la tracciatura sono state ormai sostituite dai moderni centri di lavoro, che permettono di ricavare il pezzo finito partendo dal materiale grezzo eseguendo tutte le lavorazioni che il progetto richiede.\nFondamentali.\nAlesatura.\nCorregge lievemente l'assialit\u00e0 e il diametro dei fori, che \u00e8 chiamato alesaggio, precedentemente realizzati con il trapano. Pu\u00f2 eseguirsi a mano con gli alesatori montati sul giramaschi oppure a macchina con l'alesatrice.\nBrocciatura.\nLavorazione meccanica per la creazione di dentature di fori. Solitamente destinata alla realizzazione di sedi di accoppiamento per ruote dentate e/o alberi di trasmissione.\nViene eseguita con apposite macchine utilizzando specifici utensili detti appunto brocce.\nFilettatura.\nCrea il filetto interno ai fori o esterno ai pezzi cilindrici e conici. Nel primo caso si parla di maschiatura poich\u00e9 il lavoro \u00e8 compiuto da utensili chiamati maschi, nel secondo caso non c'\u00e8 un termine specifico e il lavoro \u00e8 compiuto da utensili detti filiere. Pu\u00f2 eseguirsi a mano oppure a macchina su maschiatrici e filettatrici, o anche con il trapano se in luogo della punta si monta un maschio o un mandrino per filiere. Con il tornio \u00e8 possibile filettare sia gli interni sia gli esterni con lo stesso utensile e produrre filetti a passo variabile o multipli. Un altro metodo per filettare \u00e8 la \"rullatura\", molto usato nella produzione di bulloni di elevata resistenza. Per avere filettature rinforzate si pu\u00f2 inserire un riporto di materiale pi\u00f9 duro, per esempio un helicoil, dopo aver maggiorato il foro e praticato una nuova filettatura adatta ad accogliere l'inserto.\nMaschiatura a mano.\nLa scelta del maschio dipende dal genere di filettatura che si vuol ottenere, dal materiale e dal tipo di foro (cieco oppure passante). Si usano di solito tre maschi di pari misura che differiscono per la cresta dell'elica e per il diametro dell'imbocco: lo \"sgrossatore\", l\"'intermedio\" e il \"rifinitore\", in ordine di passata. Per passi fini si possono usare solo lo sgrossatore e il rifinitore, per passi molto lunghi esistono diverse misure d'intermedi e le passate necessarie possono diventare numerose. Importante \u00e8 la lubrificazione in fase di maschiatura: a seconda del materiale converr\u00e0 usare lubrificanti adatti, per esempio olio da taglio per l'acciaio e petrolio per la ghisa; l'ottone si lavora per\u00f2 a secco.Si comincia forando il pezzo con una punta di opportuno diametro ricavabile da tabelle a seconda della misura e del tipo della filettatura; per misure medio-piccole si pu\u00f2 ricorrere alla comoda tabellina stampigliata sul retro dei calibri a corsoio. In mancanza di tabelle e per filettature non troppo pretenziose si pu\u00f2 calcolare il diametro del foro moltiplicando per 0.8 quello nominale del filetto da farsi. Se la punta della giusta misura non \u00e8 disponibile conviene usare la misura superiore e mai quella inferiore, purch\u00e9 la differenza sia di pochissimi decimi di millimetro. Se il materiale da maschiare \u00e8 di notevole durezza conviene agevolare l'ingresso del maschio praticando sull'imboccatura del foro una lieve svasatura di diametro pari a quello nominale del filetto. Dopo aver accomodato il maschio sgrossatore all'imboccatura si controlla la sua coassialit\u00e0 con l'asse del foro e si procede ruotando lentamente il giramaschi e applicando al contempo una forza longitudinale di spinta per favorire l'impanatura. Per tutta l'operazione il maschio deve restare coassiale al foro, eventuali disallineamenti portano a filettature inclinate o anche alla rottura dell'utensile. Di tanto in tanto \u00e8 utile ruotare di qualche giro al contrario, per agevolare l'evacuazione del truciolo e lo scarico. Conclusa la passata con lo sgrossatore si procede analogamente con l'intermedio e poi con il rifinitore.A fine lavoro si ripulisce il foro con aria compressa accertandosi di eliminare ogni residuo di truciolo, si pulisce il maschio e si ripone nella custodia con l'accortezza di avvolgerlo in un velo d'olio protettivo.\nMaschiatura a macchina.\nMaschiare a macchina \u00e8 facile e rapido ed \u00e8 l'unica strada percorribile nella vasta produzione. Si usa un solo maschio per ogni misura di filetto anzich\u00e9 i tre o pi\u00f9 necessari a mano, grazie alla maggior forza e migliore stabilit\u00e0 che la maschiatrice offre rispetto alla mano dell'uomo. Si distinguono per\u00f2 maschi a gambo lungo, medio e corto e per fori ciechi o passanti, e l'imbocco comprende pi\u00f9 filetti. L'utensile si monta sul mandrino portamaschi che grazie al meccanismo di controllo della coppia assicura di non superare il momento torcente adatto al maschio e al materiale in lavorazione. La velocit\u00e0 di taglio deve regolarsi in rapporto alle dimensioni del filetto e al materiale.\nOltre alla maschiatrice si pu\u00f2 usare per modesti lavori anche il trapano purch\u00e9 disponga d'inversore del moto rotazionale e di regolazione della velocit\u00e0.\nFilettature con filiera a mano.\nLe parti cilindriche per viti bulloni e barre filettate si lavorano con le filiere. Sono queste utensili di forma anulare il cui foro centrale \u00e8 filettato a taglienti paralleli, oppure utensili regolabili composti da blocchetti mobili di acciaio temprato e lavorato a taglienti. Le pi\u00f9 usate sono senz'altro le fisse anulari. Si manovrano con il girafiliere, oppure con la mano nel caso di semplici ripassate per ravvivare filettature lievemente rovinate.\nIl lavoro di filettatura a mano si esegue con il girafiliere ben impugnato e mosso con movimenti omogenei e il pi\u00f9 possibile uniformi. Di tanto in tanto conviene girare al contrario per agevolare lo scarico del truciolo. Per il resto valgono le stesse precauzioni dette sopra circa la maschiatura a mano.\nFilettatura con filiera a macchina.\nImpiega filiere automatiche o a scatto costituite da pettini radiali o tangenziali o circolari, i pettini sono regolabili e taglienti. Per agevolare il veloce ritorno automatico a operazione conclusa i pettini si allargano a scatto, disimpegnandosi dal filetto appena creato. Queste filiere vengono azionate da macchine simili alle maschiatrici.\nRullatura.\nImpiega rulli filettati che incidono il materiale per rifollatura grazie alla deformazione plastica. Per filettature di scarsa qualit\u00e0 possono impiegarsi piastre anzich\u00e9 rulli. Crea filetti di diametro maggiore di quello del gambo iniziale ed \u00e8 utilizzata soprattutto nella produzione di bulloni.\nFilettatura al tornio.\nAl contrario dei metodi precedenti il filetto al tornio si ottiene per rotazione del pezzo e non del tagliente. Grazie alla traslazione non lineare dell'utensile si possono intagliare filetti a passo variabile o conici o a profondit\u00e0 variabile. Per le normali filettature cilindriche a passo costante il carrello portautensile avanza ad ogni giro del pezzo di una quantit\u00e0 costante e pari al passo.\nForatura.\nServe per praticare fori, di solito per accogliere viti passanti oppure per essere filettati. Si esegue con il trapano o con il tornio.\nLa foratura ha subito notevoli cambiamenti a seguito delle sempre pi\u00f9 pressanti esigenze produttive delle aziende moderne.\nRidurre il concetto a una semplice punta e un trapano, \u00e8 puramente riduttivo.\nPartiamo dal presupposto che si tratta di una delle operazioni meccaniche in cui utensile e lubrificante sono maggiormente sollecitate per le pressioni fatte dalla macchina sulla punta e la resistenza dei materiali impiegati sempre maggiore.\nI sistemi di foratura sono anche detti bta, a cannone e vengono effettuati su centri di lavoro a cnc, foratrici, ricordando che da manuale i parametri di taglio devono essere rispettati, mai pi\u00f9 di 7 volte il diametro si pu\u00f2 forare.\nFresatura.\n\u00c8 la lavorazione pi\u00f9 utilizzata nelle aziende meccaniche che si basa sull'asportazione di trucciolo.\nServe per ricavare pezzi con forme geometriche specifiche.\nAll'interno di un pezzo fresato ci possono essere altre lavorazioni di fresa quali cave, ribassi, smussi,\nraggi ecc.\nLappatura.\nPerfezionamento delle superfici successivo alla raschiatura e alla smerigliatura ed eseguito con polveri abrasive finissime, a mano oppure a macchina con la lappatrice. Consente di raggiungere precisioni estreme e creare \"superfici a bassissimo grado di rugosit\u00e0\".\nLimatura.\n\u00c8 una delle lavorazioni pi\u00f9 tipiche dell'aggiustaggio, serve per eliminare il sovraspessore residuo attorno ai limiti segnati dalla tracciatura e si esegue con le lime.\nSaldatura.\nLa saldatura \u00e8 una fusione (che avviene tramite corrente sviluppata da macchinari chiamati saldatrici o tramite fuoco miscelando ossigeno e acetilene) di materiale ferroso o leghe chiamato \"Elettrodo\" su due parti divise che dovranno essere unite.\nTaglio.\nServe per ricavare il pezzo da una barra o da una lastra o da un blocco. Si esegue a mano con il seghetto o a macchina con la segatrice, oppure a mano con le cesoie se la lastra \u00e8 sufficientemente sottile; nel primo caso si parla di segatura, nel secondo di tagliatura.\nTornitura.\nLa tornitura \u00e8 un processo di produzione industriale ottenuta per asportazione di truciolo. La tornitura viene definita da un moto rotatorio del pezzo e un moto per lo pi\u00f9 rettilineo dell'utensile (nella fresatura e nella foratura l'utensile possiede invece un moto rotatorio). Il tagliente dell'utensile penetra nel materiale del pezzo e ne rimuove la parte in eccesso, chiamata \"sovrametallo\", che allontanandosi dal pezzo forma un truciolo. \nLa macchina utensile usata per la tornitura \u00e8 detta \"tornio\".\nLa tornitura viene utilizzata ampiamente nella lavorazione di metalli, ma anche per legno e pietra. Gli aspetti descritti nel seguito si riferiscono principalmente alla realizzazione di pezzi in metallo.\nLa tornitura di un pezzo fissato tra le punte esige che si verifichi la coincidenza fra l'asse del pezzo e quello del tornio, mediante la regolazione della posizione della controtesta.\nEsempio di una tornitura cilindrica esterna.\nSi debba tornire un pezzo del diametro di 25\u00a0mm al diametro 20 h8\nL\u2019indicazione h8 permette di ricavare la tolleranza della quota 20, infatti consultando le tabelle delle tolleranze (o calcolando l\u2019ampiezia dell\u2019intervallo con la formula relativa e ricordando lo scostamento relativo alla lettera, nullo nel caso della \"h\") si trova che per quota 20\u00a0mm, corrisponde l\u2019intervallo di accettabilit\u00e0 compreso tra 19,967 e 20,000\u00a0mm.\nSi tratta quindi di una lavorazione relativamente precisa che richiede diverse passate sempre pi\u00f9 leggere e il controllo dei diametri che di volta in volta si ottengono.\nProcedimento:\nil soprametallo del pezzo in lavorazione \u00e8 uguale a (25-20)/2=2.5mm.\nCon un utensile diritto per sgrossare si esegue una prima passata di sgrossatura fino a ridurre il soprametallo a circa 0,8-1mm\nSi controlla quindi il diametro ottenuto (per esempio con un calibro a corsoio) e si eseguono ulteriori passate di finitura con utensili idonei a questa lavorazione, misurando il diametro dopo ogni passata e terminando appena si \u00e8 scesi sotto il diametro massimo accettabile (nel nostro esempio 20,000\u00a0mm). Per questo motivo tecnologico gli alberi hanno tendenzialmente una dimensione reale pi\u00f9 vicina a quella massima e viceversa i fori hanno una dimensione reale pi\u00f9 vicina a quella minima. \nSi noti come questo fatto pu\u00f2 essere apprezzato se si considera che il rodaggio iniziale e in generale l\u2019usura dei pezzi portano gli alberi a diminuire leggermente la loro sezione e viceversa ad aumentare leggermente la grandezza dei fori, compensando cos\u00ec il suddetto lieve squilibrio dovuto al processo tecnologico\nAl banco.\nLa lavorazione al banco comprende le operazioni che si eseguono sul banco di lavoro, in particolare sul banco d'aggiustaggio e alla morsa, con attrezzi e utensili a mano: morsa, lima, tracciatore, punzone, graffietto, maschio, filiera, ugnetto, scalpello, raschietto, bedano, seghetto, trapano, pinza, chiave, giravite, tronchese, piano di riscontro, blu di Prussia e altri. Tra le principali vi \u00e8 l'aggiustaggio che contempla segatura, scalpellatura raschiatura e soprattutto limatura, la quale comprende a sua volta sgrossatura lisciatura e finitura.\nComplesse.\nLo spettro dei lavori possibili in una buona officina ben attrezzata \u00e8 amplissimo, di seguito alcuni esempi.\nCostruzione d'ingranaggi.\nGli ingranaggi, anche detti \"ruote dentate\", sono componenti di eccezionale importanza in ogni meccanismo tra cui i riduttori di velocit\u00e0. Molte officine sono dedite alla loro esclusiva costruzione.\nCostruzione di utensili.\nSi pensi che fino agli anni 50-60 tutti gli utensili di uso comune ad esempio martelli, falci, roncole, scalpelli, accette, chiodi, pinze, zappe e coltelli erano tutti prodotti dai fabbri che, lavorando duramente, creavano questi oggetti. Ad esempio, per una falce si partiva da una barra di acciaio ben scaldata sulla forgia che veniva appiattita e sagomata tramite incudine e martello. In seguito si creava l'innesto per il manico ed infine veniva temprata. Dopo la tempra veniva limata e infine affilata. Con la nascita delle industrie le falci, le zappe, e i martelli fatti a mano costavano troppo rispetto a quelli industriali di miglior prestanza, quindi l'unico compito del fabbro divenne quello di ripararli o di riaffilarli."}
{"id": "636568", "revid": "122790959", "url": "https://it.wikipedia.org/wiki?curid=636568", "title": "Busento", "text": "Il Busento \u00e8 un fiume calabrese che nasce dal versante ovest del Monte Serratore (m 1233 s.l.m.), tra i comuni di Malito (nel quale ricade la cima del monte) e Domanico. Giunto a valle, percorre la citt\u00e0 di Cosenza dove, alla quota di 228 metri s.l.m., sfocia nel fiume Crati.\nLetteratura.\nLa morte di Alarico.\nRe Alarico I, dopo il sacco di Roma, scese in Italia meridionale; quindi mor\u00ec, per ignote ragioni, nel 410 d. C. a Cosenza, e qui, secondo l'usanza visigota, fu sepolto insieme all'immenso tesoro sottratto a Roma proprio nel letto del Busento, che per l'occasione fu deviato dal suo corso tramite un complesso lavoro di ingegneria idraulica e sfruttando il lavoro di centinaia di schiavi, i quali, dopo aver ricondotto il fiume nel suo letto naturale, furono trucidati dallo stesso esercito di Alarico per preservare la segretezza del luogo della sepoltura.\nLa leggenda di Alarico e della sua sepoltura nel Busento ha ispirato la poesia di August Graf von Platen \"Das Grab im Busento\" con una rappresentazione romantica della morte e della sepoltura di Alarico. La poesia \u00e8 stata tradotta in italiano da Giosu\u00e8 Carducci con il titolo \".\nVersione in musica.\nEsiste una versione in musica della poesia \" inserita nella raccolta di leggende italiane del gruppo musicale folk Murmur Mori. "}
{"id": "636571", "revid": "57342", "url": "https://it.wikipedia.org/wiki?curid=636571", "title": "Alessandro Paganessi", "text": "Carriera.\nProfessionista dal 1980 al 1987, Paganessi fa i suoi primi passi nel mondo del ciclismo nella societ\u00e0 \"San Marco-Vertova\", famoso vivaio di numerosi campioni bergamaschi (tra cui Paolo Lanfranchi, Giuseppe Guerini, Paolo Savoldelli e molti altri). Tra i dilettanti si mise in luce nelle corse a tappe, vincendo il Giro della Valle d'Aosta e terminando secondo al Giro d'Italia dilettanti, ma, una volta approdato nel professionismo, riusc\u00ec solo a tratti a confermare quanto di buono fece nelle categorie giovanili. Dopo qualche piazzamento nel 1981 (terzo alla Coppa Sabatini e secondo nella Tre Valli Varesine) e nel 1982 (terzo al Giro del Lazio), visse la miglior annata professionistica nel 1983: ottenne infatti quattro vittorie, conquistando la Tre Valli Varesine, la tappa del Giro d'Italia con arrivo ad Arabba e due tappe al Giro di Svezia.\nInoltre si piazz\u00f2 terzo al Gran Premio Citt\u00e0 di Camaiore valido per l'assegnazione della maglia di campione italiano. Grazie a questi risultati venne convocato per i campionati del mondo di Altenrhein per fare da gregario a Giuseppe Saronni, ma non riusc\u00ec a portare a termine la gara.\nDopo questa buona annata non riusc\u00ec a confermarsi in modo continuo: nel 1985 si aggiudic\u00f2 una tappa del Tour de Romandie, l'anno successivo disput\u00f2 un buon Giro d'Italia dove si piazz\u00f2 terzo in una tappa e termina dodicesimo in classifica generale, mentre nel 1987 vinse una tappa al Giro di Svizzera.\n In ambito amatoriale ha saputo imporsi per due volte (1997 e 1998) nella prestigiosa Gran Fondo della Maratona delle Dolomiti."}
{"id": "636583", "revid": "180559", "url": "https://it.wikipedia.org/wiki?curid=636583", "title": "Carlo Bocchio", "text": "Attivit\u00e0.\n\u00c8 stato un illustratore di carte collezionabili e manuali di GdR fantasy, e autore di storie a fumetti \"pittoriche\" per le riviste statunitensi \"Frank Frazetta Fantasy Illustrated\", \"Heavy Metal Magazine\" e per la rivista italiana \"Blue\". Realizza anche copertine di romanzi. \u00c8 uno dei docenti della \"Scuola romana del fumetto\".\nLe sue illustrazioni sono caratterizzate da un'atmosfera surreale e inquietante. Lavora attualmente alle pi\u00f9 importanti serie GdR statunitensi e italiane: \"World of Warcraft\" (Blizzard/Upperdeck), \"Dungeons &amp; Dragons\" (Wizards of the Coast), \"A Games of Thrones\" (in Italia \"Il Trono di Spade\"), \"Call of Cthulhu\" (in Italia \"Il Richiamo di Cthulhu\"), \"Runebound\" (Fantasy Flight Games), \"Nephandum - Creature del terrore\", \"Empyrea\" (Asterion Press). "}
{"id": "636584", "revid": "124339425", "url": "https://it.wikipedia.org/wiki?curid=636584", "title": "Verdi colline d'Africa", "text": "Verdi colline d'Africa (\"Green Hills of Africa\", 1935) \u00e8 un romanzo autobiografico dello scrittore statunitense Ernest Hemingway.\nRacconta del primo safari in Africa Orientale a cui Hemingway e la moglie Pauline Pfeiffer parteciparono nel dicembre del 1933, con la guida del leggendario Philip Percival. Quasi tutta la storia si svolge nella regione del Lago Manyara, fra Kenya e Tanzania. L'opera fu pubblicata per la prima volta a puntate su \"Scribner's Magazine\", dal maggio al novembre del 1935, con illustrazioni di Edward Shenton.\nIl safari del 1933 fu anche ispirazione per due racconti brevi di Hemingway: \"La breve vita felice di Francis Macomber\" e \"Le nevi del Chilimangiaro\". Il secondo safari di Hemingway, compiuto fra il 1953 e il 1954, \u00e8 narrato in \"Vero all'alba\" (\"True at First Light\").\nIl romanzo fu accolto tiepidamente dai critici, che peraltro in un passaggio del libro chiamava \"pidocchi che strisciano sulla letteratura\". Edmund Wilson lo defin\u00ec il \"solo libro veramente debole\" di Hemingway e Bernard de Voto disse di ritenerlo \"un libro proprio piccolo per essere scritto da un grande uomo\". Hemingway dichiar\u00f2 di ritenere ingiusti questi giudizi. Ormai prossimo alla morte, nel novembre del 1958, Hemingway offr\u00ec i diritti della traduzione polacca di \"Verdi colline d'Africa\" come premio per il miglior romanzo polacco del 1959.\nTrama.\nIl libro \u00e8 un diario in forma romanzata del safari compiuto dal protagonista-autore in Africa. Vi trovano ampio spazio le colorate descrizioni sia della caccia grossa che del paesaggio africano. In diversi momenti dell'opera Hemingway introduce digressioni sul mestiere dello scrittore e sulla storia della letteratura, in particolare statunitense.Durante una conversazione che avviene tra l'autore e Kandinsky, che \u00e8 colui che organizza il reclutamento degli indigeni, i due parlano di libri e di scrittori e quando Kandinsky chiede a Hemingway quali siano i buoni scrittori, egli risponde che tutta la Letteratura Americana moderna deriva da \"Le avventure di Huckleberry Finn\" di Mark Twain."}
{"id": "636585", "revid": "818367", "url": "https://it.wikipedia.org/wiki?curid=636585", "title": "Asio flammeus", "text": "Il gufo di palude (Asio flammeus ()) \u00e8 un uccello della famiglia Strigidae.\nDescrizione.\nInsieme al gufo reale ed al gufo comune \u00e8 \nuno dei tre gufi pi\u00f9 conosciuti sulla terra.\nLungo sui 37 cm, pesa tra i 200 g e i 500 g. Presenta sul dorso una colorazione del piumaggio fulvo chiara alternata a macchie quasi nere; le parti inferiori sono chiare con striature scure sul collo e due bande orizzontali sulla punta della coda. In volo le ali sono lunghe e molto simili a quelle di un falco, con il quale viene spesso confuso; la colorazione tende al bianco con una grossa macchia nera sulle punte. Il disco facciale \u00e8 ben evidenziato dal colore chiaro del piumaggio, bianco attorno al becco, paglierino alle estremit\u00e0 del disco. Possiede due ciuffi di piume corti ai lati del disco che ricordano un paio di orecchie. Gli occhi sono gialli, circondati da una sorta di mascherina nera; il becco \u00e8 scuro, molto adunco e robusto.\nBiologia.\nIl gufo di palude conduce prevalentemente una vita solitaria; solo d'inverno, con l'arrivo della neve, si appollaia in gruppo sugli alberi per non disperdere calore. Il resto dell'anno riposa a terra. Questo uccello durante le sue ricognizioni possiede un lento volo poco battuto mentre, quando caccia, si muove a pochi metri da terra, sbattendo le ali lentamente senza rischiare lo stallo, proprio come fa una farfalla.\nVoce.\n\u00c8 un uccello poco vocifero. Il suo verso, un suono delicato dai timbri bassi, si sente di rado. In compenso riesce a produrre un suono intenso, udibile a grande distanza, battendo rapidamente le ali sotto il corpo.\nAlimentazione.\nIl gufo di palude evidenzia abitudine diurne e crepuscolari e quindi tecniche di caccia diverse da quelli di altri Strigiformi. Gli studi condotti sulla sua dieta evidenziano una preferenza verso piccoli roditori, in particolare arvicole del genere \"Microtus\". Pu\u00f2 alimentarsi anche di piccoli conigli, uccelli e rettili. Cattura le sue prede sorvolando con un volo radente il suolo e ghermendo le medesime con piccole picchiate negli incolti erbacei o comunque in spazi aperti e non boschivi. \nRiproduzione.\nIl nido \u00e8 una buca scavata dalla femmina tra l'erba di zone aperte, campi coltivati, brughiere o pianure. Caso raro fra gli strigiformi, la femmina talvolta costruisce un vero e proprio nido all'interno della fossa, accumulando ramoscelli e erba secca. Depone 3-14 uova a seconda della disponibilit\u00e0 di cibo; L'incubazione \u00e8 fatta dalla femmina per 20 giorni circa, nutrita dal maschio, che caccia per la famiglia anche dopo la schiusa delle uova. I nidacei volano a 30 giorni d'et\u00e0.\nSpostamenti.\nNelle zone pi\u00f9 settentrionali del suo areale, \u00e8 migratore parziale. Si sposta in gruppo per raggiungere nuovi luoghi di caccia quando le risorse del proprio territorio vengono a mancare. Si muove anche quando scopre una zona pi\u00f9 ricca di cibo, nonostante non scarseggi nella propria.\nDistribuzione e habitat.\nLa specie \u00e8 diffusa in Europa (dalla Scandinavia alle coste del Mar Mediterraneo), Africa settentrionale, Asia (dalla Russia all'India e l'Indocina), nel Canada, negli USA, in tutto il Sud America centro-occidentale, nelle Hawaii, nei Caraibi e nelle Isole Galapagos. In Italia erano note riproduzioni sino agli anni '60 del secolo scorso, ma nel corso del 2018 questa specie \u00e8 tornata a nidificare in Italia con un nido rinvenuto in provincia di Parma. Alcuni studi in Italia hanno evidenziato che vi sono aree maggiormente vocate alla sua presenza. Le lagune venete e dell'Emilia Romagna, le aree costiere della Toscana e del Lazio ma anche la Sicilia registra molte presenze nel periodo invernale. \nVive in zone paludose, pianure, lande, brughiere e zone aperte.\nSistematica.\nSono note le seguenti sottospecie:\nConservazione.\nLa a \"IUCN Red List\" classifica \"Asio flammeus\" come specie a basso rischio (\"Least Concern\")."}
{"id": "636593", "revid": "1543377", "url": "https://it.wikipedia.org/wiki?curid=636593", "title": "Nazionale di calcio della Birmania", "text": "La nazionale di calcio della Birmania (birmano: \u1019\u103c\u1014\u103a\u1019\u102c\u1037\u101c\u1000\u103a\u101b\u103d\u1031\u1038\u1005\u1004\u103a\u1018\u1031\u102c\u101c\u102f\u1036\u1038\u1021\u101e\u1004\u103a\u1038) \u00e8 la rappresentativa calcistica nazionale della Birmania, posta sotto l'egida della federazione calcistica birmana (\"Myanmar Football Federation\") e affiliata all'AFC e all'ASEAN.\nTra gli anni '60 e '70 fu tra le squadre egemoni del Sud-est asiatico, vincendo cinque volte il torneo calcistico dei Giochi del Sud-est asiatico (1965, 1967, 1969, 1971 e 1973). Partecip\u00f2 inoltre alle Olimpiadi di Monaco di Baviera del 1972. A partire dagli anni '70, non ha ottenuto nessun risultato di rilievo, non partecipando a molte competizioni ufficiali, sino al 1993, quando ha vinto la medaglia d'argento ai Giochi del Sud-Est asiatico. Nel 1996 si \u00e8 qualificata per la prima volta al Campionato di calcio dell'ASEAN, competizione alla quale a continuato a partecipare ininterrottamente sino al 2004, edizione durante la quale ha raggiunto la semifinale della competizione. Dopo aver mancato la qualificazione nelle edizioni del 2007 e del 2008, \u00e8 tornata a disputare il torneo nel 2010, venendo nuovamente eliminata al primo turno. Nell'edizione del 2016 del campionato del Sud-est asiatico ha conquistato la medaglia di bronzo.\nIl miglior risultano in Coppa d'Asia risale al secondo posto del 1968, tuttavia dall'edizione successiva sino a quella del 1992 non ha pi\u00f9 partecipato alla competizione. Dal 1996 al 2004 \u00e8 tornata a disputare le qualificazioni, senza riuscire mai a qualificarsi alla fase finale. A causa dell'istituzione dell'AFC Challenge Cup, tra il 2007 e il 2015 non ha pi\u00f9 partecipato alla Coppa delle nazioni asiatiche. A causa dell'allargamento di quest'ultima competizione da 16 a 24 squadre e della conseguente abolizione della Challenge Cup, la nazionale birmana \u00e8 tornata a disputare le qualificazioni per l'edizione del 2019, durante le quali ha sfiorato la qualificazione giungendo alle spalle di e a pari punti.\nA causa di mancate partecipazioni, ritiri e squalifiche, ha esordito nelle qualificazioni al campionato del mondo solamente nel 2007. Finora non \u00e8 mai riuscita a qualificarsi alla massima competizione calcistica mondiale.\nOccupa il 136\u00ba posto nel Ranking FIFA.\nRosa attuale.\nLista dei 23 giocatori convocati per le partite di Qualificazioni al campionato mondiale di calcio 2022.\n! colspan=\"9\" align=\"left\" |\n \n! colspan=\"9\" align=\"left\" |\n! colspan=\"9\" align=\"left\" |\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "636600", "revid": "818367", "url": "https://it.wikipedia.org/wiki?curid=636600", "title": "Dendrocoptes medius", "text": "Il picchio rosso mezzano (\"Dendrocoptes medius\" ()), \u00e8 un uccello della famiglia dei Picidae.\nDistribuzione e habitat.\nIl picchio rosso mezzano \u00e8 distribuito in Eurasia; in Italia nidifica sulle montagne meridionali, in boschi di latifoglie. In Calabria, nei boschi della Sila, \u00e8 situato il limite estremo meridionale per la riproduzione di questa specie.\nBiologia.\nRiproduzione.\nNidifica in primavera inoltrata.\nSistematica.\nIl Picchio rosso mezzano ha 4 sottospecie:"}
{"id": "636602", "revid": "1610933", "url": "https://it.wikipedia.org/wiki?curid=636602", "title": "Picchio rosso mezzano", "text": ""}
{"id": "636604", "revid": "1508898", "url": "https://it.wikipedia.org/wiki?curid=636604", "title": "Lorenzo Lotti", "text": "Biografia.\nFu allievo del grande Raffaello e spos\u00f2 la sorella di Giulio Romano, conosciuta tramite il proprio maestro. \nA Pistoia, nella chiesa di San Iacopo, complet\u00f2 la sepoltura e la statua del cardinale Niccol\u00f2 Forteguerri, iniziata da Andrea del Verrocchio nel 1477. Partecip\u00f2 come scultore e architetto alla Cappella Chigi, da lui sono state scolpite le statue di Giona (su disegno di Raffaello) e di Elia, e alla fabbrica di San Pietro a Roma, durante il pontificato di papa Paolo III. Realizz\u00f2 la campana \"Apostolica\" del campanile di Giotto a Firenze, fusa nel 1516. Vasari gli attribu\u00ec il disegno del Palazzo Vidoni Caffarelli. Sempre a Roma gli viene attribuita la realizzazione del cortile del palazzo Della Valle.\nRealizz\u00f2 poi, nel 1520 la Madonna del Sasso nella tomba del maestro Raffaello, nel Pantheon. Al Ponte Sant'Angelo scolp\u00ec un \"San Pietro\"."}
{"id": "636605", "revid": "29244", "url": "https://it.wikipedia.org/wiki?curid=636605", "title": "Lorenzo di Lodovico di Guglielmo", "text": ""}
{"id": "636606", "revid": "29244", "url": "https://it.wikipedia.org/wiki?curid=636606", "title": "Lorenzetto", "text": ""}
{"id": "636607", "revid": "2233425", "url": "https://it.wikipedia.org/wiki?curid=636607", "title": "Dryobates minor", "text": "Il picchio rosso minore (\"Dryobates minor\" )) \u00e8 un uccello della famiglia dei Picidae; \u00e8 il pi\u00f9 piccolo picchio europeo\nAspetto.\nPiccolo rispetto agli altri picchi (dimensioni 14-15 cm, apertura alare 25-27 cm), pesa 18-22 g . Corpo corto e grassottello, capo arrotondato e becco appuntito, barre bianche e nere sul dorso; il maschio presenta una macchia rossa sulla testa. L'adattamento arboricolo si evince dalle dita delle zampe, due davanti ed una dietro, con unghie arcuate ed usano la coda come puntello per arrampicarsi sui tronchi.\nDistribuzione e habitat.\nIl picchio rosso minore pu\u00f2 essere osservato in Eurasia ed Africa del nord, nidifica in buona parte dell'Italia, a quote pi\u00f9 basse degli altri picchi rossi, in habitat anche pi\u00f9 antropizzati. Predilige boschi con alberi a legno tenero quali il pioppo bianco, il salice, il castagno.\nBiologia.\nAlimentazione.\nSi ciba prettamente di insetti, in particolare larve, insetti xilofagi, formiche e coleotteri.\nVoce.\nHa un richiamo breve e acuto e delimita il territorio sia tamburellando con il becco che con il canto. I suoni che emette sono una serie di note stridule \"piit piit piit piit piit piit piit, piit \" ed ha un tambureggiamento piuttosto debole di quasi due secondi. Durante la stagione degli amori tambureggia con il becco sui tronchi cavi in cui nidifica.\nRiproduzione.\nNidifica in primavera (maggio-giugno) all'interno di cavit\u00e0; l'incubazione dura 12-14 giorni e vengono deposte 4-6 uova. I giovani si involano 18-20 giorni dopo la nascita . Il nido ha un foro d'accesso di 3,2 ed \u00e8 spesso scavato su rami secondari .\nSistematica.\nIl picchio rosso minore \u00e8 stato descritto da Linneo nel 1758 nella decima edizione del Systema Naturae con il nome \"Picus minor\" . Successivamente, il naturalista tedesco Carl Koch lo ha spostato nel genere \"Dendrocopos\" . In tempi pi\u00f9 recenti \u00e8 stato inserito nel genere Dryobates .\nIl nome del genere \"Dryobates\" deriva dal greco antico \"druos\", che significa bosco, e \"bat\u0113s\" che significa camminatore.\n\"Dryobates minor\" ha 13 sottospecie:"}
{"id": "636608", "revid": "1610933", "url": "https://it.wikipedia.org/wiki?curid=636608", "title": "Picchio rosso minore", "text": ""}
{"id": "636609", "revid": "1543377", "url": "https://it.wikipedia.org/wiki?curid=636609", "title": "Nazionale di calcio della Malaysia", "text": "La nazionale di calcio della Malaysia (\"Pasukan bola sepak kebangsaan Malaysia\") \u00e8 la rappresentativa calcistica nazionale della Malaysia, posta sotto l'egida della \"Football Association of Malaysia\" ed affiliata all'AFC.\nNon ha mai preso parte ad un mondiale, riuscendo a qualificarsi per\u00f2 alle Olimpiadi di Mosca del 1980 ma a cui non partecip\u00f2, aderendo al boicottaggio degli Stati Uniti a causa dell'invasione sovietica dell'Afghanistan. La qualificazione alle olimpiadi sovietiche \u00e8 stata raccontata nel 2016 con il film Ola Bola.\nTuttavia gli anni migliori del calcio malese sono gli anni settanta, con la partecipazione alle Olimpiadi di Monaco di Baviera del 1972 in cui la nazionale ottenne una vittoria di consolazione contro gli per 3-0 dopo le sconfitte con e .\nIn quegli anni Malesia e dominavano la scena calcistica dell'Asia orientale, temendosi l'un l'altra. Ma al contrario dei sudcoreani, il calcio malese inizi\u00f2 un periodo di declino dal quale non si sarebbe pi\u00f9 ripreso, facendo s\u00ec che gli appassionati malesi perdessero interesse nel calcio nazionale concentrandosi di pi\u00f9 sui campionati stranieri, in particolare quelli europei.\nLa Federcalcio malese cre\u00f2 una Super Lega nel 2004 per tentare di tornare ai lustri passati ma senza successo. La classifica FIFA dell'agosto 2006 releg\u00f2 la squadra al 148\u00ba posto dietro a nazionali molto meno prestigiose come o causando l'ira dei fan che hanno iniziato a chiedere a gran voce lo scioglimento della federazione, fatto che \u00e8 addirittura divenuto oggetto di discussione all'interno del Parlamento.\nSi trova al 154\u00ba posto di questa graduatoria.\nRosa attuale.\nLista dei 23 giocatori convocati per le partite di Qualificazioni al campionato mondiale di calcio 2022 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 ai Giochi olimpici visionare la pagina della Nazionale olimpica."}
{"id": "636610", "revid": "818367", "url": "https://it.wikipedia.org/wiki?curid=636610", "title": "Dendrocopos leucotos", "text": "Il picchio dorsobianco (\"Dendrocopos leucotos\" ()), \u00e8 un uccello della famiglia dei Picidae.\nDistribuzione e habitat.\n\u00c8 possibile osservare il picchio dorsobianco in Eurasia, in Italia, nidifica nei boschi di latifoglie dell'Abruzzo e del Gargano.\nBiologia.\nRiproduzione.\nNidifica in primavera inoltrata."}
{"id": "636611", "revid": "1610933", "url": "https://it.wikipedia.org/wiki?curid=636611", "title": "Picchio dorsobianco", "text": ""}
{"id": "636612", "revid": "22475", "url": "https://it.wikipedia.org/wiki?curid=636612", "title": "For Men", "text": "For Men Magazine \u00e8 un periodico mensile italiano dedicato al benessere e alla cura del corpo maschile in cui vengono trattati temi come sessualit\u00e0, salute, alimentazione, hobby, sport e cultura popolare.\nStoria.\nFondato nel 2003 e inaugurato ad aprile con il primo numero al prezzo di 1,90 euro, \"For Men Magazine\" \u00e8 diretto da Andrea Biavardi, gi\u00e0 direttore di \"Men's Health\" ed ha sede a Milano. Viene pubblicato dal gruppo \"Cairo Communication\" di Urbano Cairo.\nCalendari.\nSin dalla fondazione, \"For Men Magazine\" realizza annualmente un calendario di nudo femminile, che viene generalmente distribuito come supplemento al numero del mese di novembre dell'anno precedente. Con l'edizione 2018 \u00e8 stato inoltre aperto dalla rivista un profilo sul social network \"Instagram\" dedicato al calendario.\nPer gli anni 2005, 2006 e 2008 sono state realizzate due versioni del calendario, cos\u00ec come per il 2019, dove oltre all'edizione venduta in aggiunta al numero di novembre dell'anno precedente \u00e8 stata commercializzata una edizione \"Gold\", realizzata per i 15 anni del giornale e distribuita come supplemento dell'edizione di dicembre.\nCollegamenti esterni.\n__INDICE__"}
{"id": "636613", "revid": "486946", "url": "https://it.wikipedia.org/wiki?curid=636613", "title": "Telemilano cavo", "text": ""}
{"id": "636621", "revid": "119719694", "url": "https://it.wikipedia.org/wiki?curid=636621", "title": "La mia Africa (romanzo)", "text": "La mia Africa (dan. \"Den afrikanske farm\", ingl. \"Out of Africa\") \u00e8 un romanzo autobiografico della scrittrice danese Karen Blixen, in cui si raccontano le vite di un gruppo di coloni in Kenya all'inizio del XX secolo.\nPubblicato per la prima volta nel 1937, \u00e8 stato tradotto in molte lingue e ripubblicato innumerevoli volte in tutto il mondo. Un celebre adattamento cinematografico, con Meryl Streep e Robert Redford, ha avuto un grande successo nel 1985, vincendo nell'anno successivo ben 7 Premi Oscar.\nTrama.\nIl romanzo ripercorre gli anni in cui Blixen visse in una fattoria in Kenya (1914-1931) insieme a suo marito, il barone Bror von Blixen-Finecke. Il rapporto fra Blixen e il marito viene inizialmente descritto come una sorta di accordo sociale; la famiglia di Blixen era infatti ricca mentre quella del barone poteva vantare un lignaggio aristocratico. Nonostante questo, Blixen sviluppa gradualmente un sentimento romantico nei confronti del marito.\nLa fattoria si trova alle pendici delle colline Ngong, nei pressi di Nairobi. L'attivit\u00e0 principale della fattoria \u00e8 la coltivazione di caff\u00e8; una parte del terreno, non coltivato, ospita una comunit\u00e0 di indigeni, principalmente di etnia Kikuyu, che vivono presso la fattoria e lavorano nei campi. Nei dintorni ci sono altri indigeni, fra cui Masai e Somali.\nIl barone si mostra pi\u00f9 interessato alla caccia grossa che al buon andamento della fattoria, che rimane quasi completamente affidato alla Blixen, che si occupa anche della popolazione locale gestendo una scuola serale. \nIl romanzo ripercorre incidenti avvenuti durante la permanenza di Blixen in Africa. Molti di questi episodi riguardano la vita degli indigeni, che Blixen impara gradualmente a conoscere e comprendere. Altri riguardano incontri con altri europei, fra i quali spicca la figura di Denys Finch Hatton, un cacciatore, con cui Blixen vive una relazione romantica (mai descritta in termini espliciti).\nIl tema dominante che viene sviluppato dall'opera \u00e8 il sentimento profondo che viene a legare Blixen all'Africa, alla popolazione locale, e alla natura. L'amore di Blixen per il popolo Kikuyu viene raccontato anche attraverso la figura di Kamante, un ragazzo indigeno che Blixen cura e che diventa un suo braccio destro nella fattoria; il rapporto idilliaco con la natura africana, analogamente, \u00e8 simboleggiato soprattutto da Lulu, un'antilope addomesticata da Blixen. Complessivamente, Blixen suggerisce che l'Africa sia superiore all'Europa in quanto pi\u00f9 pura e pi\u00f9 vicina al mondo che Dio aveva preparato per gli uomini."}
{"id": "636628", "revid": "1543377", "url": "https://it.wikipedia.org/wiki?curid=636628", "title": "Nazionale di calcio del Libano", "text": "La nazionale di calcio del Libano (, in francese: \"\u00e9quipe du Liban de football\") \u00e8 la rappresentativa calcistica nazionale del Libano. Attiva dal 1933, \u00e8 posta sotto l'egida della Federazione calcistica del Libano (LFA), affiliata all'AFC e alla FIFA.\nLa nazionale calcistica del Libano esord\u00ec nel 1935 contro la squadra rumena (TAC), ma la partita non \u00e8 riconosciuta dalla FIFA. L'esordio del Libano riconosciuto dalla FIFA risale, invece, al 1940 contro il . Ha partecipato a tre fasi finali della Coppa d'Asia, la prima volta nel 2000 da nazionale del paese ospitante. Ha partecipato solo una volta, nel 1998, ai Giochi asiatici, chiudendo con un'eliminazione al secondo turno. Prende parte con regolarit\u00e0 alla Coppa araba, che ha ospitato nel 1963, terminando al terzo posto, per poi ottenere il quarto posto nelle edizioni del 1964 e del 1966. Il Libano ha raggiunto inoltre il terzo posto ai Giochi panarabi nel 1957 e nel 1997 ed \u00e8 giunto quarto nell'edizione del 1961 del torneo. La squadra partecipa anche al campionato WAFF, una competizione calcistica organizzata dalla WAFF, la federazione che racchiude tutte le associazioni calcistiche nazionali dei paesi dell'Asia Occidentale. Il Libano non si \u00e8 mai qualificato alla fase finale della Coppa del mondo. Nelle qualificazioni alla Coppa del mondo 2014 raggiunse momentaneamente il quarto posto nel girone per la prima volta nella propria storia, grazie ad una vittoria casalinga per 2-1 contro la nel 2011, ma non riusc\u00ec a qualificarsi al mondiale, terminando il girone all'ultimo posto.\nNella classifica mondiale della FIFA, istituita nell'agosto 1993, ha ottenuto quale miglior piazzamento il 77\u00ba posto nel settembre 2018, mentre il peggior piazzamento \u00e8 il 178\u00ba posto occupato da aprile a maggio 2011. Al 7 aprile 2021, occupa il 93\u00ba posto della graduatoria. Dopo un calo costante di posizioni nel ranking dal 1998 al 2016, il Libano \u00e8 salito di 66 posizioni (dal 147\u00ba posto nel 2016 all'81\u00ba posto nel 2018) e ha raggiunto nel settembre 2018 il posizionamento pi\u00f9 alto, il 77\u00ba posto, dopo aver registrato una striscia di imbattibilit\u00e0 di 15 partite, dal 24 marzo 2016 all'11 ottobre 2018, in cui il Libano ha vinto otto incontri e ne ha pareggiati sette.\nI giocatori della squadra, il cui simbolo \u00e8 il cedro, emblema nazionale, sono conosciuti come \"i Cedri\" (in arabo: \u0631\u062c\u0627\u0644 \u0627\u0644\u0623\u0631\u0632) dai tifosi e dai media. La maglia di casa \u00e8 rossa e quella di trasferta bianca, con chiaro riferimento alla bandiera nazionale. Lo stadio di casa \u00e8 lo Stadio Citt\u00e0 dello Sport Camille Chamoun di Beirut, ma la squadra gioca talvolta anche in altri impianti quali lo Stadio Internazionale di Sidone.\nStoria.\n1933-1957: esordi.\nIl Libano fu una delle prime nazioni del Medio Oriente a istituire un organo amministrativo per il calcio. Il 22 marzo 1933, i rappresentanti di 13 squadre di calcio si riunirono nel distretto di Minet El Hosn a Beirut per formare la federazione calcistica del Libano (LFA). Hussein Sejaan fu il primo presidente della LFA. La LFA entr\u00f2 a far parte della FIFA nel 1936 e della Asian Football Confederation (AFC) nel 1964.\nIl 3 febbraio 1934, 22 giocatori di Beirut furono convocati in un ritiro dalla LFA in vista di un'amichevole contro la squadra rumena (TAC); i giocatori si divisero in due squadre e giocrono l'uno contro l'altro sul campo dell'universit\u00e0 americana di Beirut (AUB). La partita contro il TAC, in programma il 18 febbraio, fu annullata a causa di disaccordi finanziari tra la LFA e l'AUB, che aveva organizzato l'incontro. La nazionale di Beirut (Beirut XI) alla fine gioc\u00f2 contro il TAC il 21 novembre 1935 sul campo dell'AUB, perdendo 3-0. Il Beirut XI, in rappresentanza del Libano, gioc\u00f2 la prima partita contro la (Damasco XI) nel 1939 allo stadio Habib Abou Chahla; la partita si concluse con una sconfitta per 5-4. La squadra gioc\u00f2 16 partite non ufficiali contro l'undici di Damasco fino al 1963, vincendone sette, pareggiandone due e perdendone sette.\nLa prima partita ufficiale della nazionale fu una sconfitta per 5-1 contro il il 27 aprile 1940. Camille Cordahi, su assist di Muhieddine Jaroudi, segn\u00f2 per il Libano nel secondo tempo, diventando il primo marcatore ufficiale della nazionale. Il Libano gioc\u00f2 la prima partita ufficiale contro la Siria il 19 aprile 1942; allenato da Abed Traboulsi, il Libano perse 2-1 a Beirut. Nel 1947 il Libano gioc\u00f2 altre due amichevoli contro la Siria: una sconfitta per 4-1 a Beirut il 4 maggio e una sconfitta per 1-0 ad Aleppo il 18 maggio.\nAll'inizio degli anni '50, il Libano era allenato da Vinzenz Dittrich e Ljubi\u0161a Bro\u0107i\u0107. La squadra gioc\u00f2 quattro partite ufficiali tra il 1953 e il 1956, in particolare ospitando l' nel 1956. Il Libano perse la partita 4-1, con l'ungherese Ferenc Pusk\u00e1s che segn\u00f2 due gol. La squadra gioc\u00f2 anche partite non ufficiali contro club europei di alto livello come il , e nel 1957. Il Libano gioc\u00f2 contro l' lo stesso anno nella partita di apertura dello stadio Citt\u00e0 dello Sport Camille Chamoun. La partita fin\u00ec 1-0 per il Libano grazie a un gol di Joseph Abou Murad.\n1957-1989: sviluppi.\nDal 19 al 27 ottobre 1957 il Libano ospit\u00f2 la seconda edizione dei Giochi panarabi. Inserito in un girone con , e , pareggi\u00f2 per 1-1 contro i sauditi e i siriani, poi sconfisse per 6-0 i giordani grazie a due doppiette di Joseph Abu Murad e Mardek Chabarian e ai gol di Robert Shehada e Levon Altonian, concludendo cos\u00ec il girone al primo posto. In semifinale perse per 4-2 contro la . Grazie al ritiro del dalla finale di consolazione, concluse il torneo al terzo posto.\nNel 1958 fu nominato allenatore Joseph Nalbandian. Fu uno dei commissari tecnici pi\u00f9 vincenti della storia libanese, con a 8 vittorie in 22 march ufficiali nei suoi undici anni in carica. Sotto la sua gestione il Libano ospit\u00f2 i Giochi del Mediterraneo del 1959, dove trov\u00f2 nel girone le selezioni amatoriali di Italia e Turchia. Fu sconfitto quattro volte dalle due squadre europee, chiudendo il girone all'ultimo posto.\nNel 1963 il Libano ospit\u00f2 la Coppa araba. Nel girone con Tunisia, Siria, e Giordania, vinse per 6-0 contro il Kuwait grazie alla tripletta del capitano Levon Altonian (uguagliata la vittoria pi\u00f9 larga mai ottenuta dalla nazionale, un 7-1 contro l'Arabia Saudita), poi batt\u00e9 la Giordania, ma fu sconfitto da Siria e Tunisia, finendo terzo nel girone.\nPartecip\u00f2 per la prima volta alle eliminatorie della Coppa d'Asia in vista dell'edizione del 1972, sotto la guida dell'allenatore Joseph Abou Murad. Al primo turno perse contro il Kuwait per 0-1, ma sconfisse poi la Siria per 3-2 e si qualific\u00f2 per il secondo turno. In una decisiva semifinale contro l' perse per 1-4 e fu eliminato. Malgrado lo scoppio della guerra civile libanese, la squadra partecip\u00f2 alle qualificazioni alla Coppa d'Asia 1980 che si tennero ad Abu Dhabi, dove fu sconfitto dalla Siria e fu eliminato.\n1993-2004: dopo la guerra civile.\nFinita la guerra civile, la prima partecipazione del Libano alle eliminatorie del campionato del mondo risale alle qualificazioni a , sotto la guida del CT Adnan Al-Shargi. Con 2 vittorie, 4 pareggi e 2 sconfitte il Libano si piazz\u00f2 secondo nel proprio girone e fu eliminato.\nSotto la guida del gallese Terry Yorath, primo CT straniero dopo la fine della guerra civile, la squadra prov\u00f2 a qualificarsi alla Coppa d'Asia 1996. L'obiettivo fall\u00ec: pur avendo vinto per due volte contro il , chiuse il girone un punto dietro il Kuwait capolista e fu eliminato.\nNelle qualificazioni al fu inserito in un girone con Kuwait e , ancora sotto la guida di Yorath. Ottenne solo 4 punti in 4 partite, ma il gallese in due anni di gestione ottenne 13 vittorie su 27 partite disputate, risultando tra i pi\u00f9 vincenti CT del Libano.\nL'occasione del riscatto giunse due anni dopo, quando il Libano organizz\u00f2 la Coppa d'Asia 2000 e fu dunque ammesso d'ufficio alla fase finale del torneo. Nonostante qualche iniziale riserva della FIFA per la condizione degli stadi, il torneo si svolse regolarmente nel paese dei cedri. Sotto la guida del croato Josip Skoblar, la squadra, capitanata da Jamal Taha, fu inserita nel girone A con , e e ottenne due soli punti, chiudendo all'ultimo posto nel proprio gruppo.\nNelle qualificazioni al , allenato dal tedesco Theo B\u00fccker, affront\u00f2 nel girone il , lo e la Thailandia. La squadra, votata all'attacco con giocatori come Roda Antar, Haitham Zein, Wartan Ghazarian e Gilberto dos Santos, riusc\u00ec a chiudere il girone al secondo posto con 26 gol segnati in 6 partite (record per il Libano nelle eliminatorie mondiali), ma non avanz\u00f2 al turno successivo.\nSotto la guida del francese Richard Tardy, fu impegnato nel gruppo D delle qualificazioni alla Coppa d'Asia 2004. Prima della partita di Pyongyang contro la la squadra libanese fu ospitata in un hotel in condizioni di disagio e si allen\u00f2 su un campo dove prima erano transitate capre e pecore. Chiuse al terzo posto il girone, con 4 punti.\nNel secondo turno delle qualificazioni AFC al se la vide con , e . L'allenatore Mahmoud Hamoud guid\u00f2 i suoi al secondo posto nel girone, non ottenendo la qualificazione.\n2006-2011: fallite qualificazioni e partite truccate.\nLe qualificazioni alla Coppa d'Asia 2007 videro il Libano impegnato nel gruppo D con , e Kuwait. Buddy Farah, calciatore australiano di origini libanesi, dichiar\u00f2 di voler tornare a far parte della nazionale libanese in vista della partita tra Australia e Libano. Il 1\u00ba agosto 2006, prima della partita con il Bahrein, prevista per il 16 agosto, la FIFA accett\u00f2 la richiesta avanzata dal Libano di ritirarsi dal match a causa dello scoppio della seconda guerra del Libano, che costrinse vari giocatori a lasciare le loro case per sfuggire al conflitto.\nNel 2007 il Libano trov\u00f2 l' al primo turno delle qualificazioni AFC al . Vinse per 4-1 in casa all'andata e pareggi\u00f2 per 2-2 al ritorno in trasferta (doppietta del libanese Mohammed Ghaddar), avanzando cos\u00ec al terzo turno. Inserito nel girone con Arabia Saudita, Singapore e , al terzo turno il Libano chiuse ultimo, senza ottenere alcun punto in 6 partite.\nNell'aprile 2008 Libano e , le due squadre asiatiche peggio piazzate nel ranking FIFA (dopo il ritiro di e , erano rimaste le sole due squadre impegnate nel turno preliminare), si affrontarono per stabilire la qualificata al secondo turno delle qualificazioni alla Coppa d'Asia 2011. Il Libano ottenne la qualificazione battendo per 4-0 in casa gli avversari e per 1-2 nella sfida di ritorno. Il Libano fu poi inserito nel girone D con , e e chiuse all'ultimo posto.\nSotto la guida del CT Emile Rustom, di ritorno nel ruolo di allenatore della nazionale, al secondo turno delle qualificazioni AFC al il Libano elimin\u00f2 il (vittoria per 4-0 a Beirut il 23 luglio 2011 e sconfitta per 2-0 a Dacca cinque giorni dopo). Al terzo turno, nel girone con , e , perse l'allenatore Emile Rustom, che si dimise una settimana dopo l'inizio degli impegni nel girone, adducendo problemi di gestione amministrativa tra le motivazioni della decisione.\nIl 4 agosto 2011 Theo B\u00fccker fu nominato nuovo CT della nazionale libanese, tornando alla guida della squadra dopo nove anni. Il 6 settembre, in una partita del terzo turno delle qualificazioni AFC al , il Libano rimont\u00f2 un gol di svantaggio contro gli e vinse per 3-1 (gol libanesi di Mohammed Ghaddar, Akram Moghrabi e Roda Antar, nominato uomo-partita).\nL'11 ottobre seguente il Libano pareggi\u00f2 per 2-2 contro il Kuwait a Beirut, di fronte a 32.000 spettatori accorsi allo Stadio Citt\u00e0 dello Sport Camille Chamoun per la prima volta dal 2005, quando la federcalcio libanese aveva bandito l'ingresso dei tifosi allo stadio a causa del comportamento contrario alle norme. L'arbitro giapponese Masaaki Toma dovette tuttavia fermare il gioco in varie occasioni, a causa dei fuochi d'artificio accesi dai sostenitori di casa. L'11 novembre il Libano batt\u00e9 i kuwaitiani per 0-1 con gol di Mahmoud El Ali al 57\u00ba minuto di gioco allo Stadio della Pace e dell'Amicizia di Kuwait City. Fu la prima sconfitta del Kuwait in casa contro i libanesi.\nIl 15 novembre 2011 il Libano ospit\u00f2 la allo Stadio Citt\u00e0 dello Sport Camille Chamoun di Beirut di fronte a 40.000 spettatori. Andato in vantaggio al quarto minuto di gioco con Ali Al Saadi, sub\u00ec all'11\u00ba minuto il gol del pari su calcio di rigore, ma al 30\u00b0, per atterramento in area di rigore di Mahmoud El Ali, benefici\u00f2 di un penalty, segnato da Abbas Ali Atwi. La partita fu vinta per 2-1 dai libanesi, al primo successo contro i quotati avversari. Grazie alla vittoria il Libano si qualific\u00f2 al turno finale delle qualificazioni AFC al mondiale per la prima volta nella propria storia.\nNel girone A del quarto round delle qualificazioni AFC al se la vide con Corea del Sud, , e . L'11 settembre 2012, con gol di Roda Antar al 28\u00ba minuto di gioco sconfisse per 1-0 gli iraniani a Beirut. \nIl 26 febbraio 2013 i nazionali libanesi Ramez Dayoub e Mahmoud El Ali furono coinvolti nello scandalo del calcio libanese. Furono accusati di aver scommesso illegalmente su vari match di massima serie libanese e sui match della nazionale, al fine di manipolarne poi i risultati e ottenere guadagni illeciti. Entrambi i calciatori furono multati di 15.000 dollari e banditi a vita dalla federcalcio libanese per illecito sportivo.\nDopo una sconfitta casalinga contro l'Uzbekistan (0-1), nel maggio 2013 le speranze di qualificazione al mondiale erano ridotte al lumicino, ma nella gara successiva il Libano si port\u00f2 in vantaggio in casa contro la Corea del Sud e mantenne il margine sino al 97\u00ba minuto di gioco, quando un gol sudcoreano tagli\u00f2 le gambe ai libanesi, lasciandoli fuori dalla lotta per un posto a .\nIl Libano fu inserito nel gruppo B delle qualificazioni alla Coppa d'Asia 2015, con Iran, Thailandia e Kuwait. Al posto del tedesco B\u00fccker subentr\u00f2, nel luglio 2013, l'italiano Giuseppe Giannini. L'italiano esord\u00ec un mese dopo, alla terza giornata del girone, con un pari contro il Kuwait (1-1 con gol di Mohammad Ghaddar). Alla fine delle eliminatorie, pur trovandosi con gli stessi punti della Cina nella graduatoria delle terze classificate, il Libano fu penalizzato da una differenza reti sfavorevole per un solo gol, lasciando cos\u00ec ai cinesi la qualificazione alla fase finale della Coppa d'Asia. La campagna di qualificazione alla Coppa d'Asia fu comunque molto positiva per i libanesi, la migliore dopo quella del 1996.\nDal 2014 la federcalcio libanese, sul modello di quanto fatto dalla federcalcio belga per il , rinforz\u00f2 la nazionale creando un modello basato sullo sviluppo di giovani talenti di origini libanesi sparsi per il mondo, provenienti da Stati Uniti d'America, Colombia, Germania, Danimarca e Norvegia e invitati a giocare per la nazionale libanese.\nL'8 settembre 2014 il Libano gioc\u00f2 una partita amichevole (non riconosciuta dalla FIFA) contro la nazionale olimpica brasiliana a Doha e pareggi\u00f2 per 2-2, con il gol del pareggio brasiliano viziato da palese posizione di fuorigioco. Questa partita fece guadagnare alla nazionale molti elogi, ma una pesante sconfitta (0-5) contro il , port\u00f2 all'esonero di Giannini.\n2014-presente: storia recente.\nNel maggio 2015 fu ingaggiato il montenegrino Miodrag Radulovi\u0107, per guidare la nazionale nelle eliminatorie del . Inserita nel girone con , , e , la nazionale libanese affront\u00f2 per la seconda volta sudcoreani e kuwaitiani nelle qualificazioni al mondiale. La squadra riusc\u00ec a ottenere il secondo posto, che non consent\u00ec ai \"cedri\" di avanzare al turno successivo per un posto in Coppa del mondo, ma diede loro la qualificazione al turno successivo delle eliminatorie della Coppa d'Asia 2019.\nNel girone B con , e , il Libano ottenne 5 vittorie e un pareggio, vincendo il girone da imbattuto e riuscendo cos\u00ec a qualificarsi alla Coppa d'Asia per la prima volta nella storia, se si esclude la qualificazione d'ufficio alla Coppa d'Asia 2000 (in quanto paese ospitante). Hassan Maatouk, che eredit\u00f2 la fascia di capitano da Roda Antar nel 2016, fu un giocatore chiave per ottenere lo storico risultato, avendo segnato 5 gol in 6 partite. Nel girone il Libano di avvalse del contributo di vari giocatori di origine libanese cresciuti all'estero, tra cui Hilal El-Helwe, Joan Oumari e Omar Bugiel in Germania, Soony Saad negli Stati Uniti d'America, Samir Ayass in Bulgaria e Adnan Haidar in Norvegia.\nPur non essendo riuscito a qualificare la squadra al , Radulovi\u0107 riusc\u00ec dunque a ottenere l'accesso alla Coppa d'Asia 2019, diventando il primo allenatore montenegrino a qualificare una nazionale alla fase finale di un grande torneo internazionale. Egli ottenne anche una striscia di 15 partite consecutive senza sconfitte, dal 24 marzo 2016 all'11 ottobre 2018, con 8 vittorie e 7 pareggi. In questo periodo il Libano raggiunse, nel settembre 2018, il proprio miglior piazzamento di sempre nella classifica mondiale della FIFA, il 77\u00ba posto. La squadra, nonostante sia stata la sua migliore prestazione alla rassegna continentale, non fu in grado di superare la fase a gironi. Sconfitta per 2-0 dal e dall', vinse per 4-1 la terza partita contro la e concluse al terzo posto nel proprio raggruppamento, ma non entr\u00f2 tra le migliori quattro terze classificate dei sei gironi: a parit\u00e0 di punti (3), differenza reti (-1) gol fatti (4), gol subiti (5) con il , fu beffata dalla regola del fair-play per aver subito in totale 7 cartellini gialli contro i 5 dei vietnamiti, andando quindi incontro all'eliminazione.\nIl 3 giugno 2019 l'incarico di CT fu affidato al rumeno Liviu Ciobotariu. Le sue prime partite da allenatore furono in occasione del campionato dell'Asia Occidentale 2019, in cui il Libano fu sorteggiato con (ospiti), , e : una vittoria, due pareggi e due sconfitte determinarono l'eliminazione della squadra ai giorni..\nPer il secondo turno di qualificazione al campionato mondiale 2022 il Libano fu sorteggiato con la Corea del Sud, per la terza volta consecutiva, la Corea del Nord, che il Libano aveva affrontato sia nelle qualificazioni che nella fase finale della Coppa d'Asia del 2019, il Turkmenistan e lo Sri Lanka. Il Libano gioc\u00f2 cinque partite (due vittorie, due pareggi e una sconfitta) tra settembre e novembre 2019, prima che le restanti gare fossero rinviate il 9 marzo 2020, a causa della pandemia di COVID-19 in Asia.\nIl 17 giugno 2020 l'ex capitano della nazionale Jamal Taha fu ingaggiato come CT. Dalla defezione della Corea del Nord, che si ritir\u00f2 dalle qualificazioni nel maggio 2021 con conseguente annullamento delle partite da essa disputate, il Libano trasse giovamento, avendo guadagnato un solo punto in due partite contro i nordcoreani. La squadra libanese affront\u00f2 le ultime tre partite delle eliminatorie nel giugno 2021, contro Sri Lanka, Turkmenistan e Corea del Sud, con la necessit\u00e0 di ottenere almeno sei punti per qualificarsi al terzo e ultimo turno senza dover fare affidamento su altri risultati. Dopo una sofferta vittoria per 3-2 sullo Sri Lanka, il Libano si fece rimontare dal Turkmenistan negli ultimi cinque minuti di gara, perdendo per 3-2. In Corea del Sud pass\u00f2 in vantaggio nel primo tempo, prima che la squadra di casa ribaltasse il risultato nel secondo tempo, vincendo per 2-1. Malgrado le due sconfitte subite, la squadra, grazie a risultati favorevoli nelle partite degli altri gironi, riusc\u00ec a figurare tra le migliori seconde classificate, qualificandosi alla Coppa d'Asia 2023 e al terzo turno di qualificazione del .\nColori e simboli.\nLa squadra nazionale usa tradizionalmente il rosso come colore principale e il bianco come colore secondario. Le scelte si rifanno al cromatismo della bandiera nazionale del Libano (rosso, bianco e verde), con il verde solitamente riservato al portiere. In casa il Libano di solito indossa una maglietta rossa e pantaloncini e calzettoni rossi con dettagli bianchi o dorati; i colori della maglia di trasferta sono l'inverso di quelli di casa, con un completo bianco accompagnato da dettagli rossi (o oro).\nIn occasione della sua prima partita non ufficiale giocata nel 1935, il Libano indoss\u00f2 una maglia bianca con il cedro del Libano e il nome della federcalcio locale sul petto, calzoncini neri e calzettoni bianchi. Il portiere indoss\u00f2 una maglia nera e pantaloni bianchi. Nel 1940, in occasione della loro prima partita ufficiale contro il , il Libano indoss\u00f2 una maglia bianca con un colletto nero, pantaloncini neri e calzini a righe. Durante gli anni '60, il Libano indoss\u00f2 una maglia rossa con una fascia orizzontale bianca al centro, con un cedro verde al centro; i pantaloncini erano bianchi e i calzini erano a righe bianche e rosse.\nNella fase finale della Coppa d'Asia del 2000 il Libano indoss\u00f2 una maglietta rossa fornita da Adidas con dettagli bianchi sui lati e un colletto bianco, calzoncini bianchi e calzettoni rossi. Nell'edizione del 2019 il Libano indoss\u00f2 una maglia rossa (prodotta da Capelli Sport) con dettagli bianchi e colletto bianco. Il cedro libanese, simbolo nazionale del paese, \u00e8 presente sotto il logo della squadra in una tonalit\u00e0 di rosso pi\u00f9 scuro. La divisa nazionale \u00e8 prodotta da Capelli Sport dal 2015, mentre tra i precedenti fornitori tecnici figurano Diadora, Adidas, e A-Line.\nI giocatori del Libano sono conosciuti come \"i Cedri\" (\u0631\u062c\u0627\u0644 \u0627\u0644\u0623\u0631\u0632) dai fan e dai media, dal momento che il cedro \u00e8 l'emblema nazionale del paese.\nEvoluzione della divisa.\nLe seguenti sono alcune divise casalinghe indossate dai calciatori del Libano:\nStadi.\nLa nazionale libanese di calcio disputa le proprie gare interne allo Stadio Citt\u00e0 dello Sport Camille Chamoun di Beirut, costruito dal 1954 al 1957 sotto la presidenza di Camille Chamoun. \u00c8 lo stadio pi\u00f9 grande del paese con i suoi 49.500 posti a sedere. Fu inaugurato nel 1957, quando la nazionale gioc\u00f2 contro l'Energia Flacara Ploie\u0219ti e vinse per 1-0 con gol di Joseph Abou Murad. And\u00f2 distrutto nel 1982 durante la guerra del Libano sotto i bombardamenti dell'aviazione israeliana.\nLa nazionale gioca occasionalmente anche in altri stadi quali lo Stadio Internazionale di Sidone, costruito a poca distanza dal mare e capace di contenere 22.600 persone. Insieme allo Stadio Citt\u00e0 dello Sport Camille Chamoun, \u00e8 stata sede delle partite della fase finale della Coppa d'Asia 2000, ospitata dal Libano.\nAltri stadi che hanno ospitato la nazionale libanese sono lo Stadio municipale di Tripoli e lo Stadio municipale di Beirut.\nRecord individuali.\nTabella aggiornata al 12 novembre 2020.Il grassetto indica giocatori ancora in attivit\u00e0 in nazionale.\nCapitani storici.\nQuesto elenco comprende i calciatori che per un determinato periodo hanno vestito stabilmente la fascia di capitano.\nCommissari tecnici.\nDati aggiornati al 19 novembre 2019.\nRosa attuale.\nLista dei 23 giocatori convocati per le partite di qualificazioni al campionato mondiale di calcio 2022 contro , e del 5, 9 e 13 giugno 2021.\n\"Presenze, reti e numerazione aggiornate al 9 giugno 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "636633", "revid": "729019", "url": "https://it.wikipedia.org/wiki?curid=636633", "title": "SS-Standarte Kurt Eggers", "text": "L'SS-Standarte Kurt Eggers fu una sezione delle \"Waffen-SS\" formata nel gennaio 1940 come SS-Kriegsberichter-Kompanie o \"Compagnia delle SS dei corrispondenti di guerra\".\nPartecipazione al conflitto.\nInizialmente i suoi quattro plotoni furono aggregati a quattro unit\u00e0 delle SS combattenti, prendendo parte alla campagna occidentale del 1940 e dei Balcani nel 1941.\nSuccessivamente, nell'agosto 1941 venne denominata \"SS-Kriegsberichter Abteilung\", per poi assumere la sua denominazione definitiva nel dicembre 1943, in onore del corrispondente della rivista delle SS, \"Das Schwarze Korps\", che era rimasto ucciso vicino Kharkov il 13 agosto 1943, mentre era aggregato alla 5. SS-Panzer-Division \"Wiking\".\nI soldati di tale reparto erano tutti volontari ed erano stati addestrati a Berlino-Zehlendorf. Vi facevano inoltre parte molti volontari stranieri, tra cui due cittadini statunitensi, Martin James Monti e Peter Delaney, tre cittadini inglesi, Railton Freeman, Dennis John Leister e Francis Paul Matton, e un neozelandese, Roy Nicholas Courlander.\nAlcuni di questi entrarono poi a far parte del Britisches Freikorps.\nIl comandante dell'unit\u00e0 era l'\"SS-Standartenf\u00fchrer\" Gunter d'Alquen ed ebbe a disposizione una forza di 141 uomini nel dicembre 1943 e di 1.180 uomini nel giugno 1944."}
{"id": "636635", "revid": "666668", "url": "https://it.wikipedia.org/wiki?curid=636635", "title": "Olivetti Lettera 22", "text": "La Lettera 22 \u00e8 una popolare macchina per scrivere meccanica portatile realizzata dalla societ\u00e0 Olivetti. Fu uno dei prodotti Olivetti di maggior successo negli anni cinquanta e ricevette premi sia in Italia (Premio Compasso d'oro 1954) sia all'estero (miglior prodotto di design del secolo secondo l'Illinois Institute of Technology nel 1959). Il Triennale Design Museum custodisce ben 6 modelli di Lettera 22 in tre collezioni diverse compresa la collezione permanente, inoltre \u00e8 esposta nella collezione permanente di design al Museum of Modern Art di New York. Veniva prodotta nello stabilimento Olivetti di Agli\u00e8 (Torino).\nStoria.\nFu disegnata nel 1950 dall'architetto e designer Marcello Nizzoli, collaboratore dell'azienda di Ivrea dal 1938, su progetto dell'ingegnere Giuseppe Beccio. La Lettera 22 fu il secondo modello di macchina da scrivere portatile prodotto dalla Olivetti e sostitu\u00ec il modello Olivetti MP1, uscito nel 1932 e progettato da Riccardo Levi, con design di Aldo Magnelli. La linea ideata da Nizzoli traeva spunto dal lavoro di ricerca a cui questi partecip\u00f2 per la realizzazione della Olivetti Lexicon 80.\nCaratteristiche.\nLa tastiera \u00e8 incorporata nella carrozzeria in alluminio. Il rullo \u00e8 incastrato senza sporgenze, ad eccezione della manopola, rispetto al piano orizzontale della macchina; la leva dell'interlinea \u00e8 emergente ma pi\u00f9 compatta nel corpo della macchina rispetto alla Lexikon, per rispondere alle esigenze di trasportabilit\u00e0 e di limitato ingombro. La macchina per scrivere misura 8,3 \u00d7 29,8 \u00d7 32,4\u00a0cm, risultando, nonostante il peso di circa 4 kg, estremamente funzionale al trasporto per i canoni dell'epoca. L'unit\u00e0 della carrozzeria \u00e8 ottenuta nonostante la divisione della scocca in due parti per consentire la pulizia dei martelletti, la sostituzione del nastro di scrittura e un pi\u00f9 facile accesso agli altri dispositivi. Viene venduta accompagnata da una valigetta in cartone o similpelle con maniglia in modo da agevolarne il trasporto.\nLa Lettera 22 \u00e8 una macchina per scrivere con leve di scrittura a pressione. Ogni volta che viene premuto un tasto, il martelletto corrispondente, tramite il cinematico, va a battere sul nastro con inchiostro rosso o nero dietro al quale si trova il foglio di carta, sul quale viene cos\u00ec impresso il simbolo corrispondente. Una piccola leva situata in alto a destra della tastiera pu\u00f2 essere usata per controllare la posizione del nastro e selezionare se battere in colore nero, in colore rosso o senza inchiostro (in caso di copie con la carta carbone o per la preparazione di \"matrici a inchiostro\" per il \"ciclostile\").\nIl movimento del nastro, che si ha a ogni pressione, cambia direzione automaticamente quando il nastro \u00e8 finito su entrambe le ruote. Due sensori meccanici, vicino a ogni ruota, si spostano quando il nastro si tende (ci\u00f2 indica che sta finendo) e fissano la ruota giusta al meccanismo di trasporto del nastro staccando l'altra. La tastiera \u00e8 del tipo QZERTY, impostazione tipica delle macchine per scrivere italiane (a differenza delle moderne tastiere per computer). Oltre ai \"tasti di scrittura\" la tastiera include una \"barra spaziatrice\", due \"tasti delle maiuscole\", un \"tasto fissamaiuscole\", il \"tasto di ritorno\" e un \"tasto di tabulazione\". Di questi solo il \"tasto di ritorno\" ha indicato un simbolo su di s\u00e9 (una freccia rivolta a destra), mentre gli altri cinque citati vengono lasciati vuoti.\nL'insieme dei \"tasti di scrittura\" ha alcune evidenti mancanze; ad esempio non \u00e8 presente il tasto col numero 1, che si deve scrivere premendo la lettera l (\"elle\") minuscola oppure la I (\"i\") maiuscola. Allo stesso modo non \u00e8 presente lo zero, che si ottiene con la O (\"o\") maiuscola. Sebbene questo oggi possa sembrare strano, era invece piuttosto comune nelle vecchie macchine per scrivere. Mancano anche i tasti per le vocali accentate maiuscole usate nella scrittura della lingua italiana, e per accentare una vocale maiuscola si doveva battere dopo di essa un apostrofo. \nSono molti i personaggi famosi che hanno trovato nella Lettera 22 uno strumento di lavoro ideale: tra di essi i giornalisti Cesare Marchi, Enzo Biagi ed Indro Montanelli ed il giudice Carlo Biotti (che non se ne separarono mai)."}
{"id": "636637", "revid": "125796857", "url": "https://it.wikipedia.org/wiki?curid=636637", "title": "Nazionale di calcio del Qatar", "text": "La nazionale di calcio del Qatar \u00e8 la rappresentativa calcistica nazionale del Qatar, posta sotto l'egida della Federazione calcistica del Qatar e affiliata all'AFC.\nAttiva ufficialmente dal 1970, la nazionale qatariota parteciper\u00e0 per la prima volta alla fase finale di un Mondiale in occasione dell'edizione del 2022, di cui sar\u00e0 nazione ospitante, mentre la sua selezione Under-20 ha ottenuto il secondo posto al Mondiale Under 20 del 1981, battuta in finale dalla .\nHa vinto una Coppa d'Asia (nel 2019) e 3 Coppe delle Nazioni del Golfo (nel 1992, nel 2004 e nel 2014). In Coppa d'Asia ha raggiunto inoltre per due volte i quarti di finale: la prima volta nel 2000 (eliminata dalla ) e la seconda nel 2011 da rappresentativa del paese ospitante (eliminata dal ).\nNella classifica mondiale della FIFA, istituita nell'agosto 1993, il Qatar ottenne il proprio piazzamento pi\u00f9 alto di sempre nell'agosto e nell'ottobre 1993, con il 51\u00ba posto, mentre il peggiore piazzamento \u00e8 il 113\u00ba posto del novembre 2010. Occupa attualmente la 52\u00aa posizione della graduatoria.\nStoria.\n1940-1970: gli albori del calcio qatariota.\nIl calcio in Qatar si diffuse in seguito all'insediamento europeo nella zona di Dukhan, dove nel 1939 fu scoperto un giacimento di petrolio che inizi\u00f2 ad essere sfruttato nel 1950.\nFu proprio dagli anni '40 che il calcio inizi\u00f2 ad essere praticato con sempre maggiore diffusione. Nel 1948 si tenne nel paese la prima partita di calcio tra lavoratori europei insediatisi in Qatar.\nNel 1960, con la fondazione della federcalcio locale, fu dato impulso alla pratica calcistica in tutto il paese e nel 1970 la federazione si affili\u00f2 alla AFC.\nIl Qatar fu invitato dalla Federazione calcistica del Bahrein a partecipare al dibattito intorno al varo di una competizione calcistica aperta alle nazionali degli stati del golfo Persico e organizzata dal Consiglio di cooperazione del Golfo. Il disegno si concretizz\u00f2 con l'istituzione della Coppa delle nazioni del Golfo, la cui prima edizione si tenne nel 1970.\n1970-1980: gli esordi della nazionale del Qatar.\nIl 27 marzo 1970 il Qatar esord\u00ec ufficialmente, giocando la sua prima partita contro il padrone di casa della prima edizione della Coppa del Golfo. Il gol qatariota di Mubarak Faraj non bast\u00f2 ad evitare la sconfitta (2-1). La squadra ottenne solo un pari (1-1) nell'ultimo match contro l', uscendo dal torneo al primo turno.\nNella Coppa del Golfo 1972 il Qatar usc\u00ec di nuovo al primo turno, dopo tre sconfitte. Alla Coppa del Golfo 1974 le cose andarono meglio per il Qatar, capace di vincere per 4-0 contro l' e di giungere in semifinale, dove fu sconfitto dall' prima di cogliere il terzo posto, vincendo ai tiri di rigore contro gli .\nLa prima partecipazione del Qatar alle qualificazioni alla Coppa d'Asia risale al 1975, in vista dell'edizione del 1976. Nel girone del Qatar furono Iraq e Arabia Saudita ad aggiudicarsi i due posti disponibili, ma la nazionale qatariota riusc\u00ec poi a classificarsi terza alla Coppa del Golfo 1976, disputata come nazionale del paese ospitante.\nL'esordio del Qatar nelle qualificazioni al campionato del mondo risale, invece, al 1977. L'11 marzo di quell'anno avrebbe dovuto giocare contro gli Emirati Arabi Uniti, che tuttavia si ritirarono all'ultimo momento dalle eliminatorie, posticipando di fatto il debutto del Qatar a due giorni pi\u00f9 tardi, quando l'incontro con il Bahrein si concluse con una sconfitta per 2-0 a Doha.\n1980-1990: crescita in ambito continentale.\nQualificatasi alla Coppa d'Asia 1980 sotto la guida del CT Evaristo de Macedo dopo aver vinto il girone con e , la nazionale qatariota usc\u00ec subito dalla fase finale, con due sconfitte, un pareggio e una vittoria nel girone.\nIl Qatar perse contro l'Iraq nella fase finale della Coppa del Golfo 1984, ma si piazz\u00f2 secondo nel torneo, miglior risultato della nazionale fino al 1992.\nFallito l'accesso all'ultima fase delle qualificazioni AFC al e al , il Qatar si qualific\u00f2 sia alla Coppa d'Asia 1984 che alla Coppa d'Asia 1988. Nel 1984 sfior\u00f2 l'accesso alla semifinale, sfumato a causa di un gol segnato all'88\u00ba minuto dal saudita Mohaisen Al-Jam'an contro il Kuwait. Anche nel 1988 fu sfiorato l'accesso alla semifinale, in un'edizione della Coppa d'Asia in cui il Qatar fu comunque in grado di sconfiggere per 3-0 il .\n1990-2000: anni proficui.\nIl Qatar visse una proficua fase negli anni '90. Al momento dell'istituzione della classifica mondiale della FIFA, nell'agosto 1993, la squadra ottenne il proprio piazzamento pi\u00f9 alto di sempre nella graduatoria (51\u00ba posto). Il Qatar disput\u00f2 un'ottima prima parte di qualificazioni al , vincendo il proprio girone, ma non riusc\u00ec a qualificarsi al campionato mondiale, piazzandosi dietro a Emirati Arabi Uniti e nel turno finale delle qualificazioni.\nNella Coppa del Golfo 1990 la nazionale qatariota raggiunse il secondo posto, avendo il Kuwait vinto le due partite conclusive del torneo. Due anni dopo vinse la competizione in casa per la prima volta, sotto la guida del CT Sebasti\u00e3o Lapola, malgrado una sconfitta per 1-0 contro l'Arabia Saudita subita nell'ultima partita. A questa vittoria si aggiunse il secondo posto ottenuto nella Coppa del Golfo 1996.\nNelle eliminatorie del il Qatar riusc\u00ec a raggiungere il turno finale e and\u00f2 vicino all'accesso alla rassegna in programma in Francia. Dopo aver vinto contro e , disput\u00f2 l'ultimo match contro l'Arabia Saudita. Malgrado alla nazionale qatariota bastasse un punto per qualificarsi, furono i sauditi a qualificarsi al mondiale grazie alla vittoria per 1-0.\nAlla Coppa araba 1998, organizzata in casa, il Qatar si piazz\u00f2 secondo dietro l'Arabia Saudita, vittoriosa per 3-1 in finale.\n2000-2010: la crisi.\nIl Qatar si qualific\u00f2 poi alla Coppa d'Asia 2000, che si disput\u00f2 in Libano. Qui super\u00f2 la fase a gironi grazie al terzo posto nel proprio raggruppamento, poi usc\u00ec ai quarti di finale contro la .\nNel 2001 raggiunse nuovamente la fase finale di qualificazione al Mondiale, ma a qualificarsi al fu la Cina di Bora Milutinovi\u0107. Sulla panchina qatariota arriv\u00f2 dunque il francese Philippe Troussier, che fall\u00ec nella Coppa d'Asia 2004 e non riusc\u00ec a qualificare il Qatar al Mondiale di .\nIl bosniaco D\u017eemaludin Mu\u0161ovi\u0107 guid\u00f2 i qatarioti alla vittoria della Coppa del Golfo 2004 e alla medaglia d'oro ai Giochi Asiatici 2006. Si dimise dopo aver raccolto solo due punti in tre partite di Coppa d'Asia 2007.\nTocc\u00f2 a Jorge Fossati tentare di qualificare il Qatar per . La squadra super\u00f2 il primo e il secondo turno e vinse i primi due match del terzo turno, ma l'uruguaiano dovette rinunciare all'attivit\u00e0 per un intervento chirurgico allo stomaco. Nel settembre 2008 la federcalcio decise quindi di interrompere la collaborazione con il tecnico, asserendo che i tempi di recupero dall'operazione fossero troppo lunghi. Al suo posto subentr\u00f2 Bruno Metsu, sotto la cui guida il Qatar non and\u00f2 oltre il quarto posto nel girone, fallendo la qualificazione al mondiale.\n2010-2019: i progressi e la vittoria della Coppa d'Asia 2019.\nNel dicembre 2010 fu annunciato che l'edizione 2022 del campionato mondiale di calcio sarebbe stata ospitata dal Qatar.\nAlla Coppa d'Asia 2011 il Qatar si present\u00f2 come squadra del paese ospitante. La formazione di casa inizi\u00f2 male il torneo, facendo il suo esordio con una sconfitta contro l' (2-0). Successivamente due vittorie significarono comunque qualificazione ai quarti di finale, dove i qatarioti furono eliminati dalla competizione perdendo per 3-2 contro il di Zaccheroni, poi vincitore del torneo. Fu solo un gol di Masahiko Inoha all'89\u00ba minuto di gioco a condannare i qatarioti.\nNel 2014 la nazionale del Qatar si aggiudic\u00f2, da compagine del paese ospitante, il campionato dell'Asia Occidentale battendo in finale la per 2-0. La competizione fu giocata per lo pi\u00f9 da giovani e riserve. Il Qatar era allenato da Djamel Belmadi, allenatore della nazionale B, che in virt\u00f9 dell'ottimo risultato conseguito sostitu\u00ec dopo il torneo Fahad Thani sulla panchina della nazionale A.\nDieci mesi pi\u00f9 tardi, nella Coppa del Golfo 2014, Belmadi condusse i suoi alla vittoria finale. Dopo tre pareggi nella fase a gironi, il Qatar ebbe accesso alla fase di eliminazione diretta, dove batt\u00e9 per 3-1 l' in semifinale e per 2-1 contro l', che giocava in casa.\nL'anno solare 2014 si concluse con una sola sconfitta, ma nella fase finale della Coppa d'Asia 2015, disputata in Australia, il Qatar del tecnico algerino Djamel Belmadi deluse e fu eliminato al primo turno. Sconfitto per 4-1 dagli all'esordio, perse anche contro (1-0) e (2-1), chiudendo il girone all'ultimo posto. Quella nazionale annoverava vari calciatori cresciuti in Qatar (ma nati in paesi del Nord Africa, dell'Africa subsahariana o del Medio Oriente) e naturalizzati, come Boualem Khoukhi (nato in Algeria), Trsor Kangambu (Repubblica Democratica del Congo), Karim Boudiaf (Francia) e Mohammed Muntari (Ghana).\nIl Qatar ha cercato di aumentare il valore della propria rosa sfruttando le regole della FIFA, che consentono di naturalizzare e rendere eleggibili per la nazionale calciatori che per cinque anni consecutivi hanno giocato nel paese interessato dopo il compimento dei 18 anni (prima del 2008 erano addirittura solamente due anni), e che non hanno mai preso parte a partite ufficiali con la precedente nazionale maggiore.\nNel 2015, dopo il fallimento in Coppa d'Asia e delle politiche di naturalizzazione, la federcalcio vir\u00f2 sulla formazione di una nazionale pi\u00f9 autoctona, composta cio\u00e8 da calciatori che, anche se naturalizzati, si erano trasferiti in Qatar da giovanissimi grazie alle opportunit\u00e0 offerte dalla futuristica accademia calcistica Aspire Academy, fondata nel 2004 a Doha, come ad esempio il programma di scouting in Africa, Asia e America Latina denominato \"Football Dreams\". A tale opera di reclutamento era affiancato l'inserimento dei migliori giocatori naturalizzati, che inizialmente continuavano a formare la parte pi\u00f9 importante dell'intelaiatura della squadra.\nIl tecnico uruguaiano Jos\u00e9 Daniel Carre\u00f1o, subentrato nel giugno 2015, per le qualificazioni al mondiale di richiam\u00f2 nel ruolo di prima punta il connazionale Sebasti\u00e1n Soria, oltre ai brasiliani Rodrigo Tabata e Luiz Junior, il portiere francese Claude Lecomte e il difensore portoghese R\u00f3-R\u00f3. Tutti loro, assieme ai reduci della Coppa d'Asia del 2015, Boudiaf e Muntari, andavano a formare un undici quasi totalmente \"straniero\", per certi versi pi\u00f9 vicino ad una squadra di club che a una nazionale tradizionale. Nel novembre 2015 la squadra si qualific\u00f2 alla Coppa d'Asia 2019 vincendo il girone C delle eliminatorie.\nL'inizio della campagna di qualificazione al campionato del mondo di fece ben sperare, con il raggiungimento, nel novembre 2015, del primo posto nel girone C di terzo turno davanti alla pi\u00f9 quotata , con sette vittorie e una sola sconfitta (giunta all'ultima giornata proprio in Cina, ma a qualificazione gi\u00e0 avvenuta). La vittoria del girone valse la qualificazione alla fase finale della Coppa d'Asia 2019 e al quarto round delle qualificazioni al mondiale di . Nel girone di quarto turno, per\u00f2, il rendimento del Qatar non fu positivo: il Qatar perse all'esordio contro l' per 2-0 (entrambe le reti furono segnate nel recupero del secondo tempo) e successivamente contro l' per 1-0 con gol subito solo all'86\u00ba minuto.\nI passi falsi indussero la federazione ad esonerare Carre\u00f1o nel settembre 2016 e richiamare dopo otto anni il connazionale Jorge Fossati, che era tornato in Qatar nel 2015, come allenatore dell'. Sotto la gestione di Fossati i risultati migliorarono, ma le speranze di qualificarsi alla Coppa del mondo rimanevano comunque minime. Nel giugno 2017 l'uruguaiano, di comune accordo con la federazione, a due giornate dalla fine delle qualificazioni, dopo la vittoria contro la , decise sorprendentemente di lasciare la guida della squadra, che fu affidata allo spagnolo F\u00e9lix S\u00e1nchez Bas, precedentemente alla guida della nazionali Under-19 e Under-23 del Qatar. \nLa sostituzione di Fossati non era motivata unicamente dai risultati deludenti, ma era parte di un progetto pi\u00f9 ampio della federazione, desiderosa di dare maggior spazio in nazionale ai talenti cresciuti in Qatar, escludendo quasi del tutto i naturalizzati. S\u00e1nchez Bas inizi\u00f2 a formare una squadra completamente cresciuta in casa e pi\u00f9 giovane (con il solo portoghese R\u00f3-R\u00f3 come giocatore naturalizzato). Tra la fine di agosto e i primi di settembre del 2017 arrivarono due sconfitte nelle ultime due partite di qualificazione, contro (3-1) e Cina (2-1), e la squadra si piazz\u00f2 ultima nel proprio raggruppamento, con un bilancio di 2 vittorie, un pareggio e 7 sconfitte, ma la decisione aveva segnato comunque l'inversione di rotta decisiva per il futuro calcistico del Qatar.\nAlla Coppa del Golfo 2017-2018, tenutasi in Kuwait dal dicembre 2017 al gennaio 2018, il Qatar vinse all'esordio contro lo per 4-0, ma perse per 1-2 contro l' e poi pareggi\u00f2 per 1-1 contro il . Il terzo posto nel girone B con quattro punti non consent\u00ec alla squadra di avanzare al turno successivo.\nIl primo posto nel girone di terzo turno delle eliminatorie AFC del campionato mondiale russo aveva consentito al Qatar di qualificarsi automaticamente alla fase finale della Coppa d'Asia 2019. Qui il Qatar di S\u00e1nchez Bas ottenne il miglior risultato della propria storia, cogliendo uno storico successo. Superato il girone da prima classificata grazie a tre vittorie (2-0 al , 6-0 al e 2-0 all'), agli ottavi di finale la nazionale qatariota elimin\u00f2 l' (1-0) e ai quarti di finale la (1-0), approdando ad una storica semifinale, dove batt\u00e9 nettamente gli padroni di casa (4-0). Il Qatar si present\u00f2 dunque alla finale contro il dopo essere riuscita a mantenere la porta inviolata in tutto il torneo, impresa di grande rilievo. Nell'atto conclusivo, ad Abu Dhabi, ha prevalso con il punteggio di 3-1 sui nipponici. Nella circostanza l'autore del primo gol della partita, Almoez Ali, \u00e8 divenuto il primatista di gol in una singola fase finale della Coppa d'Asia con 9 reti, staccando l'iraniano Ali Daei, autore di 8 gol nell'edizione del 1996.\nLa nazionale qatariota partecip\u00f2 quindi alla Coppa America 2019 come nazionale asiatica invitata insieme al . Dopo aver pareggiato per 2-2 all'esordio contro il in rimonta, sub\u00ec due sconfitte contro e , uscendo al termine della fase a gironi.\nAlla Coppa del Golfo 2019, giocata in casa, la squadra fu sconfitta all'esordio (1-2) dall', ma super\u00f2 la fase a gironi con due vittorie contro (6-0) ed (4-2). In semifinale fu sconfitta per 1-0 dall' ed eliminata.\n2020-oggi.\nInvitato a partecipare all'edizione 2021 della CONCACAF Gold Cup in qualit\u00e0 di ospite della competizione, debutt\u00f2 nel torneo (insieme al ) concludendo al primo posto il proprio girone, grazie al pareggio per 3-3 contro il e alle vittorie per 4-0 contro il e poi per 2-0 contro l'. Sconfisse quindi per 3-2 l' ai quarti di finale, ma la sua corsa si arrest\u00f2 in semifinale contro gli , vittoriosi per 1-0; il Qatar fu la quinta squadra ospite della competizione a raggiungere le semifinali, dopo il nel 1998, il nel 2000, la nel 2002 e la nel 2005.\nQualificata d'ufficio al in quanto nazionale del paese ospitante la competizione, la nazionale qatariota partecip\u00f2 alla Coppa araba FIFA 2021, rassegna disputatasi proprio in Qatar, e raggiunse il terzo posto nel torneo.\nRosa attuale.\nLista dei giocatori convocati per la CONCACAF Gold Cup 2021, torneo al quale la nazionale \u00e8 stata invitata nel luglio 2021.\n\"Presenze e reti aggiornate al 30 luglio 2021, al termine della sfida contro gli Stati Uniti.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nRecord aggiornati al 30 luglio 2021.\nIn grassetto i giocatori ancora in attivit\u00e0 con la maglia della nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "636639", "revid": "1318658", "url": "https://it.wikipedia.org/wiki?curid=636639", "title": "Patrimoni orali e immateriali dell'umanit\u00e0", "text": "I patrimoni orali e immateriali dell'umanit\u00e0 sono espressioni della cultura immateriale del mondo che l'UNESCO ha inserito in un apposito elenco, per sottolineare l'importanza che esse hanno secondo tale organizzazione. I capolavori immateriali si affiancano ai siti patrimonio dell'umanit\u00e0: mentre questi ultimi rappresentano cose tangibili (come un parco naturale, una citt\u00e0 o un complesso archeologico), i primi rappresentano antiche tradizioni che spesso non hanno una codificazione \"scritta\" ma sono tramandate oralmente nel corso delle generazioni. L'UNESCO si \u00e8 posta il problema di salvaguardare questi capolavori per evitarne la scomparsa, allo stesso modo di come \u00e8 gi\u00e0 stato fatto per i beni materiali.\nListe.\nLa prima selezione di patrimoni, denominata \"capolavori del patrimonio orale e immateriale dell'umanit\u00e0\", venne fatta nel 2001 e comprendeva 19 voci, cui se ne sono aggiunte altre 28 nel 2003. Un ulteriore elenco \u00e8 stato reso pubblico il 25 novembre 2005.\nLa 32\u00b0 conferenza generale dell'UNESCO tenutasi a Parigi dal 29 settembre al 17 ottobre 2003 ha stabilito una Convenzione per la salvaguardia del patrimonio culturale immateriale che definisce il concetto in maniera pi\u00f9 rigorosa. Vengono istituite la generica \"Lista rappresentativa del patrimonio culturale immateriale dell'umanit\u00e0\", la \"Lista del patrimonio culturale immateriale che necessita di essere urgentemente salvaguardato\" per i patrimoni a rischio di estinzione e la lista dei \"Programmi, progetti e attivit\u00e0 per la salvaguardia del patrimonio culturale immateriale\", ovvero le iniziative locali che meglio riflettono i principi della Convenzione e che riceveranno l'assistenza internazionale.\nA partire dal 2008 gli elenchi sono stati adeguati alla Convenzione e nuovi elementi sono stati aggiunti regolarmente ogni anno; i patrimoni gi\u00e0 proclamati nel 2001-2005 sono stati tutti inseriti per primi nella Lista rappresentativa nel 2008, senza pregiudicare i criteri richiesti per le iscrizioni successive.\nA dicembre 2012 l'elenco \u00e8 arrivato a comprendere 257 patrimoni, pi\u00f9 31 patrimoni inclusi nell'elenco di quelli che necessitano di salvaguardia urgente. 10 elementi figurano tra i programmi, progetti e attivit\u00e0 per la salvaguardia.\nDefinizione.\nL'art.2 della Convenzione definisce cos\u00ec i patrimoni culturali immateriali:\nSi precisa inoltre come tali prassi devono essere compatibili con i diritti umani, il rispetto reciproco tra le persone e lo sviluppo sostenibile.\nViene presentata inoltre una casistica, tipica ma non esaustiva, dei possibili patrimoni:\nCriteri.\nOgni capolavoro viene proposto da uno o pi\u00f9 paesi. Altri sono proposti da un paese solo ma con il sostegno di uno o pi\u00f9 altri paesi.\nI criteri di selezione e le procedure di iscrizione sono stati rivisti all'assemblea generale del giugno 2010. Tutti i criteri devono essere presenti contemporaneamente affinch\u00e9 un patrimonio possa essere proposto per l'iscrizione.\nCriteri di iscrizione nella \"Lista rappresentativa del patrimonio culturale immateriale dell'umanit\u00e0\":\nCriteri di iscrizione nella \"Lista del patrimonio culturale immateriale che necessita di essere urgentemente salvaguardato\":"}
{"id": "636640", "revid": "131962", "url": "https://it.wikipedia.org/wiki?curid=636640", "title": "Silent Hill 4", "text": ""}
{"id": "636650", "revid": "123849245", "url": "https://it.wikipedia.org/wiki?curid=636650", "title": "Upega", "text": "Upega (\"\u00dcpega\" in dialetto brigasco), dal preligure \"che sta in alto\", \u00e8 una piccola frazione del comune di Briga Alta in provincia di Cuneo. \u00c8 un caratteristico paesino di montagna (1.297 m) sito in alta valle Tanaro, e pu\u00f2 essere considerato come uno dei centri principali della cultura brigasca. Il comune di cui fa parte \u00e8 uno dei meno popolosi d'Italia e del Piemonte (40 residenti) e si caratterizza per le sue case in pietra addossate l'una all'altra quasi a sembrare grattacieli in miniatura.\nStoria e cultura.\nUpega fa parte, con altre localit\u00e0 montane adiacenti, della Terra brigasca, zona alpina di cultura e tradizioni Liguri a cavallo fra Italia e Francia.\nIn seguito al trattato di pace del 1947, i Comuni di Briga Marittima e di Tenda passarono alla Francia mentre parte dei territori brigaschi rimasti italiani si costituirono in un nuovo comune chiamato appunto Briga Alta. In realt\u00e0 Briga Alta non esiste come paese in s\u00e9, ma come comune formato da tre frazioni, Piaggia, Carnino e Upega appunto, isolate l'una dalle altre nella stagione invernale, ma collegate dai pascoli di alta montagna (anche verso l'attuale versante francese), che un tempo i pastori percorrevano abitualmente a piedi. Nonostante l'appartenenza alla provincia di Cuneo, la popolazione fa parte di una minoranza etno-linguistica chiamata brigaschi, fortemente influenzata dalla vicina Liguria e la cui parlata, foneticamente e morfologicamente ligure, risente anche dell'influsso nizzardo-occitano e pi\u00f9 limitatamente di quello piemontese. L'insediamento umano in queste vallate risale al 900 d.C. e fu conseguenza all'invasione dei Saraceni nel basso Piemonte, quando la popolazione cerc\u00f2 e trov\u00f2 scampo nelle valli pi\u00f9 impervie dell'interno vivendo di pastorizia (allevamento della pecora brigasca) e di coltivazione di orzo, segale, avena, miglio e patate. Sono ancora oggi visibili le tracce dell'estremo tentativo dell'uomo di strappare alla montagna ogni metro di terra coltivabile creando terrazzamenti che arrivano fino agli estremi pendii rocciosi che sovrastano il paese. Da allora (sino ai primi anni del XX secolo questa frazione contava 1.000 abitanti) si \u00e8 assistito a un graduale ma inesorabile spopolamento (fino alle poche anime che oggi popolano questa borgata) che ha colpito molti territori montani ricchi di fascino e bellezza ma limitati per attivit\u00e0 produttive e fortemente penalizzati dalle vie di comunicazione.\nLa strada provinciale oggi percorsa venne realizzata negli anni 50 dall'impresa Feltrinelli in cambio dello sfruttamento del legname presente in grande quantit\u00e0 nei boschi delle Navette e nel Bosco Nero. Prima di allora l'accesso all'abitato avveniva attraverso una vecchia mulattiera ancora oggi visibile lungo lo spettacolare \"orrido\" delle Fascette (in alcuni passaggi con tratti ferrati).\nDurante la Guerra di Liberazione, Upega fu sede conclusiva di un grande rastrellamento da parte dei tedeschi; in tale occasione, il 17 ottobre 1944, caddero oltre venti partigiani tra cui Silvio Bonfante \"Cion\", M.O.V.M., Francesco De Marchi \"Dinaste\", M.A.V.M. e Libero Briganti, \"Giulio\", M.A.V.M. Altri sei, catturati e condotti presso il Comando tedesco a Saorge, vennero trucidati il 22 e il 24 dello stesso mese.\nGeografia fisica.\nIl comprensorio alpino di Upega e delle altre frazioni (Piaggia e Carnino) fa parte delle cosiddette Alpi Liguri, massicci montuosi di una certa entit\u00e0 ma limitrofi alle vallate dell'entroterra ligure, quindi non distanti dal mare. Erroneamente considerate parte delle Alpi Marittime, le Alpi liguri hanno recentemente assunto la propria dignit\u00e0 di massicci montuosi con particolari caratteristiche oro-morfologiche e vegetali. Il clima marino influenza queste valli in modo e determinante permette la crescita di specie vegetali tipicamente costiere ad altitudini comprese tra i 1.200 e i 1.700 m di altezza.\nDa vedere.\nIl \"Bosco delle Navette\", un tempo inesauribile riserva di pregiato legname, \u00e8 uno splendido bosco che ospita tappeti rossi di rododendri all'ombra di larici e abeti bianchi, con varie specie arboree e numerose orchidee spontanee. Il bosco si estende per 2.770 ettari sopra l'abitato di Upega, nel comune di Briga Alta, ed \u00e8 uno dei pi\u00f9 grandi e interessanti boschi delle Alpi Occidentali. Il nome deriva dal fatto che anticamente il legno da esso ricavato veniva utilizzato per la costruzione di barche e navi nella vicina costa ligure. Il bosco \u00e8 oggi protetto ed \u00e8 dimora di una ricca fauna di camosci, caprioli e galli forcelli. Di recente \u00e8 ricomparso il lupo, in questo territorio.\nIl monte Saccarello (m 2.200) \u00e8 la vetta pi\u00f9 alta della Liguria ed \u00e8 facilmente raggiungibile anche attraverso una strada sterrata dalla cui cima, nelle giornate serene, si vede il mare e Ventimiglia, con i paesi francesi di Briga e Morignole, la Valle Arroscia, la Valle Tanaro e il Monviso.\nLa \"chiesa di Sant'Erim\", recentemente ristrutturata, nella bellissima valle dei Maestri (luogo simbolo, insieme al Cristo Redentore, del popolo brigasco).\nIl \"passo delle Fascette\", ameno paesaggio carsico e spettacolare gola di accesso all'abitato di Upega.\nGastronomia.\n\u00c8 una cucina povera quella che si \u00e8 sviluppata in queste valli; la cosiddetta \"cucina bianca\" dei pastori transumanti, cio\u00e8 costituita di latticini, patate, porri, rape, cereali e aglio.\nIl piatto tipico \u00e8 costituito dai \"sugeli\", pasta a forma di orecchiette condita con panna, funghi e porri o con il \"bruss\".\nTipica anche la raschera, fresca o stagionata, fatta con il latte delle mucche della zona nelle baite d'alpeggio.\nSport.\nIl territorio si presta alla pratica di numerose attivit\u00e0 sportive.\nSpeleologia; il fenomeno del carsismo (una vasta area di 60\u00a0km\u00b2 attorno al massiccio del Marguareis) ha prodotto numerose grotte di una certa rilevanza, basti pensare al comprensorio di Piaggia Bella (36\u00a0km di sviluppo con 1\u00a0km di profondit\u00e0 e considerato tra i pi\u00f9 importanti in Italia e di rilevanza internazionale), di Labassa o il comprensorio del Colle dei Signori.\nSci di fondo; sono infatti presenti due piste omologate F.I.S.I della lunghezza di 1,5 e 5\u00a0km che si snodano all'interno di uno spettacolare bosco di conifere poco lontano dall'abitato del paese.\nMountain Bike e freeride; la presenza numerosissimi sentieri, alcuni dei quali recentemente tracciati all'interno di boschi di larici e abeti, rende il territorio particolarmente adatto a queste due attivit\u00e0.\nSci alpino e camminate con racchette da neve; percorrendo un tracciato che dalla chiesetta di Madonna della Neve attraverso la Colla Rossa giunge al monte Bertrand (2481 m), spartiacque italo-francese.\nArrampicata; poco al di sopra del paese sono presenti falesie adatte all'arrampicata."}
{"id": "636654", "revid": "1718925", "url": "https://it.wikipedia.org/wiki?curid=636654", "title": "Kuki Gallmann", "text": "Biografia.\nFiglia dell'alpinista ed esploratore Cino Boccazzi, nel 1972 si \u00e8 trasferita in Kenya col secondo marito Paolo Gallmann e il figlio Emanuele, morti tragicamente rispettivamente nel 1980 e nel 1983. In loro memoria ha fondato nel 1984 la Gallmann Memorial Foundation, un'organizzazione che si occupa della salvaguardia dell'ambiente. Ha dato vita a diverse altre iniziative umanitarie e scientifiche. Cinque mesi dopo la morte del marito, la Gallmann diede alla luce la loro figlia, Sveva.\nHa pubblicato numerosi libri di successo, scritti in inglese; il pi\u00f9 noto \u00e8 \"Sognavo l'Africa\", da cui \u00e8 stato tratto il film con Kim Basinger \"Sognando l'Africa\".\n\"Elefanti in giardino\" inizia con episodi evocativi dell'infanzia dell'autrice in Veneto, nell'immediato dopoguerra. Anche nelle prime pagine de \"La notte dei leoni\" vengono ricordati episodi della vita in Italia precedente il trasferimento in Kenya.\nIl 23 aprile 2017 Kuki Gallmann viene ferita allo stomaco da un colpo di arma da fuoco nella sua tenuta in Kenya e trasferita a Nairobi in gravi condizioni. Paladina nella difesa delle specie animali africane in pericolo, ha trasformato la sua tenuta in un rifugio per gli animali.\nNel marzo 2018 la scrittrice di origine trevigiana rientra in Italia per ritirare il premio letterario \"Gambrinus Giuseppe Mazzotti\", assegnatole gi\u00e0 nel novembre 2017."}
{"id": "636655", "revid": "1543377", "url": "https://it.wikipedia.org/wiki?curid=636655", "title": "Grattacielo Lancia", "text": "Il grattacielo Lancia, ufficialmente palazzo Lancia, \u00e8 un edificio di Torino.\nSi trova in via Vincenzo Lancia, nel quartiere cittadino di Borgo San Paolo. \nVoluto da Gianni Lancia per essere la sede della direzione della omonima casa automobilistica, fu progettato nel 1953 dall'architetto Nino Rosani, con la collaborazione dello studio Gi\u00f2 Ponti e fu sede della Lancia fino al 1969.\nStoria.\nCostruito tra il 1954 e il 1957, il grattacielo fu acquisito nel 1969 dalla FIAT insieme a tutta l'area produttiva Lancia circostante, e rest\u00f2 di propriet\u00e0 della maggiore casa automobilistica italiana fino al 2005, quando venne ceduto con una \"joint venture\" alla Beni Stabili e alla Gefim, per poi essere nuovamente rivenduto in blocco nel 2008 a un investitore privato.\nUlteriori rimodellamenti portarono alla riorganizzazione degli spazi interni, variandone anche parzialmente la destinazione d'uso da commerciale a residenziale, prevedendo dal nono al sedicesimo piano unit\u00e0 immobiliari di grande prestigio; tuttavia queste non furono mai costruite in quanto la crisi immobiliare iniziata nel 2007-2008 port\u00f2 successivamente, nel 2014, al fallimento dell'azienda che intendeva attuare la riconversione. Nonostante sia rimasto in parte inutilizzato fino al 2017, oggi il palazzo \u00e8 completamente occupato da uffici aziendali.\nL'edificio \u00e8 a tutt'oggi uno dei simboli della citt\u00e0, costituendo il potenziale epicentro del nuovo quartiere residenziale sorto recentemente nelle aree adiacenti, a seguito della demolizione dell'obsoleta area industriale Lancia.\nCaratteristiche progettuali.\nCostruito dalla Italcementi su progetto dell'architetto Nino Rosani, il Grattacielo Lancia, con i suoi 70 metri di altezza, fu concepito per divenire l'elemento di connessione tra i due insediamenti industriali preesistenti e definitivamente dismessi nel 2007. \nLa nota particolarit\u00e0 dell'edificio risiede infatti nel sorgere a cavallo della sottostante via Vincenzo Lancia (gi\u00e0 via Montenegro fino al 1945, poi via Braccini) grazie alla struttura a ponte di travi reticolari in cemento armato poggianti su due basi a diedro.\nL'influenza dell'architetto Gio Ponti \u00e8 percepibile dai molteplici riferimenti al Grattacielo Pirelli: la disposizione planimetrica che distribuisce gli uffici lungo le due facciate vetrate e l'alloggiamento di servizi, scale e ascensori nelle due estremit\u00e0 a pianta trapezoidale. Entrambe le facciate principali presentano ampie vetrate a specchio che scandiscono i 16 piani, mentre i prospetti laterali sono caratterizzati da finestre a incasso lungo tutta l'altezza dell'edificio. \nFino al 2005 sul tetto dell'edificio era presente la grande insegna del marchio Lancia."}
{"id": "636659", "revid": "287204", "url": "https://it.wikipedia.org/wiki?curid=636659", "title": "Volkswagen Kubelwagen", "text": ""}
{"id": "636662", "revid": "729019", "url": "https://it.wikipedia.org/wiki?curid=636662", "title": "Apnea centrale nel sonno", "text": "L'apnea centrale del sonno o apnea centrale nel sonno \u00e8 una delle due forme di apnea notturna.\nApnee nel sonno.\nLe apnee notturne sono dei disordini del sonno caratterizzati da pause nella respirazione durante il sonno. Questi episodi, per essere definiti tali, devono durare almeno dieci secondi e nei soggetti normali devono comunque essere di numero inferiore a dieci/ora. Vi sono due forme distinte di apnea: centrale ed ostruttiva, (nota in inglese come \"Obstructive Sleep Apnea Syndrome\", conosciuta con la sigla \"OSAS\"). Tra le cause vi \u00e8 l'obesit\u00e0.\nNella Sindrome obesit\u00e0-ipoventilazione la respirazione viene interrotta per una mancanza di sforzo nell'Apnea Centrale del Sonno. \nInvece nell'Apnea Ostruttiva del Sonno vi \u00e8 un blocco meccanico al flusso dell'aria, che \u00e8 impedito anche se il diaframma ed altri muscoli respiratori esercitano uno sforzo.\nNella Apnea del Sonno Mista, si verificano entrambe le condizioni.\nIndipendentemente da queste differenze, l'individuo raramente si rende conto di avere difficolt\u00e0 di respiro, anche se questa difficolt\u00e0 lo porta a risvegliarsi. \nL'apnea nel sonno viene riconosciuta come un problema da altri soggetti (come il \"partner\") che testimoniano sulla condizione dell'individuo durante gli episodi, oppure viene sospettata per le varie sequele come il russare, la sonnolenza diurna, l'ipertensione arteriosa.\nLa diagnosi definitiva di apnea nel sonno viene fatta grazie alla polisonnografia.\nApnea centrale nel sonno.\nNell'apnea centrale del sonno pura, i centri encefalici deputati al controllo della respirazione \"si dimenticano\" di respirare durante il sonno. Il dormiente smette di respirare e poi ricomincia. Il paziente non fa nessuno sforzo per cercare di sopperire a queste pause nella respirazione: non vi sono movimenti inspiratori volontari n\u00e9 del torace n\u00e9 dell'addome, soltanto un quieto fermarsi. Dopo l'episodio apneico, il respiro pu\u00f2 diventare pi\u00f9 veloce per un certo periodo di tempo, un meccanismo compensatorio per espellere l'anidride carbonica ritenuta ed assorbire pi\u00f9 ossigeno.\nMentre dorme un individuo normale si trova \"a riposo\", almeno per quanto concerne il carico di lavoro cardiovascolare. In una persona sana, la respirazione durante il sonno \u00e8 regolare ed i livelli di ossigeno e di anidride carbonica nel sangue rimangono pressoch\u00e9 costanti. L'impulso a respirare \u00e8 cos\u00ec forte che addirittura gli sforzi volontari e coscienti per trattenere il proprio respiro non riescono a sopprimerlo. Qualsiasi improvvisa diminuzione nella saturazione in ossigeno oppure l'eccesso di CO2 (anche lieve) stimolano fortemente i centri respiratori per indurre l'inspirazione.\nNell'apnea centrale del sonno, i meccanismi di controllo neurologici che stabiliscono il ritmo del respiro funzionano male ed omettono di inviare il segnale ai centri inspiratori, facendo s\u00ec che l'individuo salti uno o pi\u00f9 atti respiratori. O comunque questi segnali non sono sufficientemente forti in particolari condizioni per muovere l'atto respiratorio (a differenza delle apnee ostruttive, in cui vi \u00e8 una contrazione per cercare di respirare, qui il corpo non ci prova neanche).\nAnche la difficolt\u00e0 materiale a respirare (e quindi le stesse ostruzioni, le tensioni addominali dell'obesit\u00e0, ecc) possono esser concause a questo blocco e favorirne l'insorgenza, come nei casi di apnea mista; viceversa a volte vi sono apnee centrali senza che il paziente abbia nessun problema di difficolt\u00e0 meccaniche nel respiro.\nSe la pausa nella respirazione \u00e8 abbastanza lunga, la percentuale di ossigeno nel sangue diminuir\u00e0 notevolmente provocando uno stato definito di ipossia, mentre la concentrazione di anidride carbonica salir\u00e0 oltre la concentrazione normale provocando uno stato di ipercapnia. \nEntrambi questi stati, producono effetti patologici a livello del corpo. Le conseguenze provocate da questa malattia dipendono dalla gravit\u00e0 dell'apnea e dalle caratteristiche fisiologiche della persona che ne soffre. \nOgni cellula del corpo umano necessita di un apporto costante di ossigeno per vivere e, se la concentrazione di questo gas diminuisce notevolmente e per molto tempo possono intervenire conseguenze quali danno cerebrale e morte. \nL'apnea centrale del sonno \u00e8, per\u00f2, nella maggior parte dei casi, una condizione cronica che provoca effetti non gravi e non vi sono casi certi di morte improvvisa causata solo da essa.\nDipende comunque dalla durata delle pause e dalla conseguente ipossia l'entit\u00e0 del danno e dei rischi correlati. In certi casi l'impulso a respirare \u00e8 gi\u00e0 cos\u00ec ridotto o viene mascherato da problemi meccanici e strutturali (obesit\u00e0) che rendono difficoltoso l'atto respiratorio, come nei casi di apnea mista, da richiedere l'ausilio di respiratori per permettere la sopravvivenza, ed in certi casi le interruzioni respiratorie intervengono anche durante gli episodi di sonnolenza durante il giorno o addirittura da svegli.\nL'ipossia e l'ipercapnia presentano svariati effetti sull'organismo umano. La frequenza cardiaca aumenta, a meno che non ci siano patologie concomitanti talmente gravi a carico del muscolo cardiaco o del sistema nervoso autonomo tali da rendere impossibile questo aumento compensatorio.\nMa sono anche possibili episodi di bradicardia grave (meno di 40 pulsazioni al minuto), ipotermia ed altre forme correlate alla riduzione compensativa del metabolismo.\nLe aree pi\u00f9 translucide del corpo diventano cianotiche, effetto dovuto alla carenza di ossigeno nel sangue.\nMentre tra i pochi farmaci che sembrano produrre risultati vi sono degli stimolatori del centro respiratorio e la teofillina (vedi la sezione Farmaci nella pagina Sindrome delle apnee ostruttive nel sonno) e forse anche teina e caffeina, qualsiasi agente che deprima\ni centri nervosi del respiro pu\u00f2 peggiorare il quadro e aumentare la frequenza e la durata degli episodi.\nIl sovradosaggio di farmaci o droghe che sono depressori respiratori (come eroina o altri oppiacei) possono uccidere indebolendo l'attivit\u00e0 dei centri respiratori superiori. Nell'apnea centrale del sonno, il solo effetto del sonno pu\u00f2 rimuovere lo stimolo del cervello a respirare. Anche in casi gravi di apnea centrale del sonno, l'effetto quasi sempre \u00e8 rappresentato da pause che rendono il respiro irregolare pi\u00f9 che dall'arresto totale del respiro, perch\u00e9 di norma, dopo alcuni minuti, l'aumento di anidride carbonica o, al limite, il senso di mancamento che sopraggiunge, provocano il risveglio parziale o completo del paziente che iperventila (a volte anche coscientemente).\nMolto spesso i soggetti che soffrono di apnee centrali manifestano anche respiro corto o irregolare durante la veglia e non hanno una cadenza \"automatica\" e regolare degli atti respiratori. Ci\u00f2 accade non soltanto nel caso di pazienti con difficolt\u00e0 fisica a respirare come gli obesi, ma anche per ragioni nervose o psichiche, ad esempio in pazienti con problemi psicosomatici, eccessiva interazione tra mente e sistemi di controllo neurovegetativo o a persone abituate per varie ragioni a controllare volontariamente il respiro (ex-sportivi, sub praticanti apnee) per cui questa capacit\u00e0 \u00e8 divenuta una tara.\nNelle situazioni appena descritte l'impulso automatico al respiro viene indebolito anche dalla consuetudine a controllarlo volontariamente; se a ci\u00f2 si aggiunge che in casi di difficolt\u00e0 a respirare per problemi anche meccanici (obesit\u00e0, tensioni addominali, ostruzioni, concomitanti apnee ostruttive, asma) in cui lo sforzo \u00e8 maggiore, l'impulso vegetativo al respiro incontra ulteriori ostacoli a manifestarsi, si riesce a capire l'eziologia di molti casi misti sinora non spiegati. In tutti questi casi infatti durante la veglia vi \u00e8 un frequente intervento volontario per supplire alla mancanza di ossigeno (respiro \"corto\"), i cosiddetti \"sospiri\".. o anche solo per un'abitudine sbagliata a controllare il respiro (pi\u00f9 o meno consapevolmente). Quando all'addormentamento viene a mancare tale controllo cosciente, se l'impulso automatico non \u00e8 abbastanza forte, non riesce a supplire subito, determinando cos\u00ec delle pause in fase di appisolamento, oppure la frequenza e la profondit\u00e0 degli atti respiratori \u00e8 comunque insufficiente rispetto alle esigenze di ossigenazione come avveniva durante la veglia e in entrambi i casi si ha un'ipossia con i problemi gi\u00e0 descritti prima.\nNei casi gravi occorre subito un ausilio meccanico che riduca i problemi di \"forza\" dell'atto respiratorio (oltre a cercare di rimuovere le cause della difficolt\u00e0) per agevolare il naturale ritmo respiratorio e che all'occorrenza intervenga se questo si arresta stimolandolo e \"spingendolo\" (pompando aria o depressione) e cos\u00ec supplisca anche alla mancanza dello stimolo, come un respiratore BI-PAP (N.B. non va bene il C-PAP che serve per le apnee SOLO ostruttive) o nei casi pi\u00f9 gravi un ventilatore vero e proprio.\nPu\u00f2 sempre essere utile una stimolazione del centro respiratorio, ma nei casi citati di \"abitudine al controllo volontario\" per ragioni psicosomatiche o problemi neurologici, gli stimolanti vanno usati con cautela perch\u00e9 \u00e8 necessario invece produrre un rilassamento sul controllo volontario in modo che possa riemergere l'impulso naturale ciclico al respiro involontario del sistema neurovegetativo che la consuetudine a controllarlo tende a mascherare (e quindi uno stimolante non deve accentuare lo stato di \"veglia\" centrale).\nIn questi casi possono adiuvare farmaci anti-somatizzanti, tecniche di rilassamento e anche la \"sonnolenza\" cio\u00e8 addormentarsi in uno stato di sopore e con \"molto sonno\" pu\u00f2 aiutare.\nInvece questo tipo di apnee centrali aumentano se si va a letto senza aver sonno oppure tesi o avendo preso degli eccitanti, o anche molto stanchi fisicamente (ma non assonnati - il classico caso \"sono cos\u00ec stanco che non ho pi\u00f9 sonno\") dopo aver lavorato tutta la notte e coricandosi nelle ore del mattino dopo le 5 quando l'orologio biologico \u00e8 in fase di \"risveglio\" e i tassi di serotonina sono in calo.\nCos\u00ec pure le sostanze vagotoniche possono inibire il riflesso neurovegetativo automatico di origine simpatica e peggiorare il disturbo.\nForse la somministrazione di serotonina o di simpaticomimetici in questi casi pu\u00f2 essere di qualche aiuto.\nNei casi pi\u00f9 gravi vi sono poi le apnee centrali dovute a Ipoventilazione alveolare primitiva o Sindrome da ipoventilazione centrale congenita (Congenital Central Hypoventilation Syndrome-CCHS) o maledizione di Ondine che possono esser dovute alla\nmutazione di un gene oppure a lesioni traumatiche o patologiche del sistema spinale o di\nparti del cervello e per cui non vi \u00e8 cura, si trattano con respiratori BI-PAP o stimolatori pacemaker interni impiantati chirurgicamente oppure con ventilatori collegati\nin tracheotomia."}
{"id": "636665", "revid": "2184720", "url": "https://it.wikipedia.org/wiki?curid=636665", "title": "Cosa rester\u00e0 degli anni '80", "text": "Cosa rester\u00e0 degli anni '80 \u00e8 una canzone di Raf (Raffaele Riefoli) scritta assieme a Giancarlo Bigazzi e Giuseppe Dati. In seguito il brano viene incluso nell'album \"Cosa rester\u00e0...\"\nPresentato per la prima volta in gara al Festival di Sanremo 1989, il brano si classifica soltanto quindicesimo. Tuttavia viene ripagato da un ottimo successo commerciale, riuscendo ad arrivare fino alla sesta posizione dei singoli pi\u00f9 venduti in Italia.\nIl brano \u00e8 presente nella colonna sonora dei film \"Volevo i pantaloni\" e \"Notte prima degli esami\".\nIl videoclip.\nLa chiara percezione che certi momenti (\"Gli anni come i giorni son volati via...\") , vissuti intensamente, abbiano fatto scorrere il tempo velocemente senza che ci si rendesse conto. Il periodo della scuola (\"Anni sui libri di scuola...\") , i mutamenti politici, (Ronald Reagan e Michail Gorba\u010d\u00ebv), porta l'autore a domandarsi che cosa rimarr\u00e0 di questo decennio, a livello sociale e personale. Anche la percezione, per chi li ha vissuti, che quegli anni siano molto pi\u00f9 lontani della realt\u00e0 (\"Sembran gi\u00e0 gli anni ottanta per noi quasi ottanta anni fa...\")."}
{"id": "636667", "revid": "767487", "url": "https://it.wikipedia.org/wiki?curid=636667", "title": "Sognavo l'Africa", "text": "Sognavo l'Africa (\"I Dreamed of Africa\") \u00e8 un romanzo della scrittrice italiana Kuki Gallmann. \n\u00c8 un'opera autobiografica in cui si racconta la giovent\u00f9 di Gallmann (in Italia), il trasferimento in Kenya (1972) e le vicissitudini dei successivi anni trascorsi in Africa, in una fattoria nella pianura di Laikipia. \nDal romanzo \u00e8 stato tratto nel 2000 il film \"Sognando l'Africa\", di Hugh Hudson, con Kim Basinger nella parte di Kuki Gallmann."}
{"id": "636668", "revid": "1543377", "url": "https://it.wikipedia.org/wiki?curid=636668", "title": "Nazionale di calcio di Taipei Cinese", "text": "La nazionale di calcio di Taipei Cinese \u00e8 la rappresentativa calcistica nazionale di Taiwan, posta sotto l'egida della Chinese Taipei Football Association, che \u00e8 affiliata alla FIFA ed all'AFC dal 1954, prima sotto il nome di \"Taiwan\", poi di \"Repubblica di Cina\" e poi di \"Taipei Cinese\", a causa del rifiuto della Cina di considerare Taiwan uno Stato indipendente.\nIl maggiore successo della squadra \u00e8 rappresentato dal terzo posto nella Coppa d'Asia 1960, anno in cui la formazione era composta quasi per intero da calciatori provenienti da Hong Kong, ottenuto sotto la denominazione di \"Taiwan\". Dopo non aver partecipato all'edizione successiva, ha raggiunto il quarto posto nell'edizione del 1968. Dal 1972 al 1988 non ha partecipato alla Coppa delle nazioni asiatiche. Tra il 1992 e il 2004 \u00e8 tornata a disputare le qualificazioni del massimo torneo continentale, senza mai raggiungere la fase finale. Con l'istituzione dell'AFC Challenge Cup non ha pi\u00f9 partecipato alla Coppa delle nazioni asiatiche, sino all'allargamento di quest'ultima da 16 a 24 squadre. In Challenge Cup, dopo aver raggiunto i quarti di finale nel 2006, non \u00e8 mai riuscita a superare il turno di qualificazione. \u00c8 tornata a partecipare alla Coppa d'Asia durante le qualificazioni dell'edizione 2019, sfiorando la partecipazione alla fase finale, chiudendo con un solo punto di svantaggio rispetto al .\nDal 1978 al 1990 ha preso parte alla qualificazioni per i Campionati mondiali di calcio come iscritta per la OFC, la Confederazione calcistica dell'Oceania, riuscendo ad ottenere punti solo nelle qualificazioni per il 1982, quando il turno preliminare comprendeva sia le nazionali dell'AFC che quelle dell'OFC. Dopo esser stata riammessa nell'AFC ha partecipato alle qualificazioni al campionato mondiale di calcio, tuttavia non \u00e8 ancora riuscita a qualificarsi per la fase finale.\nOccupa il 141\u00ba posto del ranking FIFA.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati dal CT Louis Lancaster per le sfide contro la , valevoli per le qualificazioni al campionato mondiale di calcio 2022.\n\"Presenze, reti e numerazione aggiornate al 19 novembre 2019\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "636670", "revid": "729019", "url": "https://it.wikipedia.org/wiki?curid=636670", "title": "Martin James Monti", "text": "Biografia.\nMartin James Monti era nato a St. Louis nel 1921 da padre italo-svizzero e da madre tedesca. Disert\u00f2 atterrando con il suo aereo a Milano nell'ottobre 1944 e fu incaricato dai tedeschi di svolgere trasmissioni radio propagandistiche. Alla fine della guerra risult\u00f2 avere il grado di sottotenente corrispondente delle SS col nome di Martin Wiethaupt, ed era ancora con l'uniforme delle SS quando si arrese agli statunitensi. Venne poi condannato a 15 anni di lavori forzati, ma presto venne scarcerato e rientr\u00f2 a far parte dell'United States Army Air Corps, anche se nel 1948 l'FBI lo accus\u00f2 di tradimento e per questo venne condannato a 25 anni di carcere. Venne scarcerato sulla parola nel 1960."}
{"id": "636671", "revid": "125849799", "url": "https://it.wikipedia.org/wiki?curid=636671", "title": "Linea A (metropolitana di Roma)", "text": "La linea A della metropolitana di Roma taglia obliquamente la citt\u00e0 da nord-ovest a sud-est. I suoi capolinea sono Battistini (quartiere Primavalle) e Anagnina (zona Osteria del Curato).\nIncrocia la linea B nella stazione Termini e la linea C nella stazione San Giovanni ed \u00e8 contraddistinta dal colore arancione usato per le decorazioni interne dei treni, delle stazioni e per la colorazione sulle mappe.\nLungo la linea A vengono effettuate 290 corse al giorno da ogni capolinea (280 il sabato e 185 la domenica). La frequenza nelle ore di punta \u00e8 di un treno ogni 2 minuti. Si stima che trasporti quotidianamente pi\u00f9 di passeggeri.\nStoria.\nIl progetto e l'inaugurazione.\nNel dicembre 1959 venne emanata dal Parlamento la legge 1145 che autorizzava la costruzione di una seconda linea metropolitana a Roma da piazza Risorgimento, nel rione Prati, a Osteria del Curato, complesso di abitazioni nei pressi di via Anagnina, a ridosso del Grande Raccordo Anulare. Il percorso individuato corrispondeva a quello che sarebbe stato poi realizzato anni pi\u00f9 tardi, ossia attraverso piazzale Flaminio, Termini e San Giovanni, comprendendo anche una diramazione che da Colli Albani avrebbe raggiunto la zona Torre Spaccata (accantonata nei primi anni '70).\nI lavori iniziarono nel dicembre 1963 nel tratto Osteria del Curato\u2013Termini, facente parte dell'appalto bandito nel maggio 1960 e aggiudicato dalla ditta SACOP (gruppo FIAT-Impresit). Tuttavia essi furono complicati da una serie di ritardi e imprevisti dovuti principalmente alla scarsa organizzazione; la tecnica di scavo a cielo aperto, utilizzata inizialmente, provoc\u00f2 gravi disagi al traffico della zona sud-est di Roma, primo tra tutti l'interruzione dell'arteria Via Tuscolana e la deviazione della linea tranviaria STEFER \"Termini-Cinecitt\u00e0\", una delle ultime vestigia dell'estesa rete delle tranvie dei Castelli Romani.\nI lavori furono cos\u00ec interrotti e ripresero solo 5 anni pi\u00f9 tardi con il metodo della \"talpa\" che, pur risolvendo parzialmente il problema traffico, provoc\u00f2 numerosi danni ai fabbricati nei pressi del tracciato tra le fermate Re di Roma e San Giovanni a causa delle forti vibrazioni dovute allo scavo.\nL'attraversamento della linea sul fiume Tevere caus\u00f2 un nuovo blocco biennale dei lavori per una disputa progettuale tra la costruzione di un nuovo ponte o lo scavo di un tunnel sotterraneo. Si opt\u00f2 per la prima soluzione erigendo il ponte Pietro Nenni (dal nome del senatore socialista morto un mese prima dell'inaugurazione), in modo tale che i treni uscissero in superficie poco prima di raggiungere il Tevere e lo attraversassero sul ponte per poi ritornare subito in sede sotterranea.\nFurono inoltre frequenti i ritrovamenti archeologici durante i lavori, in particolare nella zona di piazza della Repubblica richiesero la progettazione di una variante. I ruderi messi a nudo sono visibili nella stazione Repubblica-Teatro dell'Opera protetti da teche di cristallo.\nDel lavoro della talpa e degli \"incidenti archeologici\" connessi diede una memorabile rappresentazione Federico Fellini, nel suo film \"Roma\".\nOramai archiviata l'ipotesi dell'entrata in servizio per il Giubileo del 1975, la data di fine lavori era annunciata per il dicembre 1976, permettendo dunque un periodo biennale di collaudo dei mezzi e della linea, prima dell'inaugurazione prevista per il 1978.\nLa linea entr\u00f2 in servizio alle ore 5:30 di sabato 16 febbraio 1980 da Ottaviano a Cinecitt\u00e0 e prese il nome di linea A; la preesistente linea Termini\u2013Laurentina, fino ad allora chiamata \"ferrovia dell'E42\", venne contestualmente rinominata linea B.\nGli abitanti della periferia sud-est della Capitale salutarono con entusiasmo la tanto attesa entrata in servizio che permetteva il raggiungimento del centro cittadino in un terzo del tempo impiegato dai mezzi di superficie, le cui linee nella zona furono immediatamente soppresse; tra di esse si ricorda la linea tramviaria STEFER Termini\u2013Cinecitt\u00e0, i cui conducenti vennero trasferiti a ricoprire il ruolo di macchinisti della metropolitana.\nLa \"Linea A\" fu considerata dai romani la prima vera metropolitana cittadina pur essendo stata realizzata dopo la \"Linea B\", la quale per\u00f2 non era mai stata molto utilizzata a causa della brevit\u00e0 dei suoi tratti sotterranei che si collegavano a quelli ferroviari gi\u00e0 esistenti e del collegamento con un solo quartiere, l'EUR, all'epoca abbastanza decentrato.\nI prolungamenti della linea.\nSempre nel 1980 venne aperto il tratto tra Cinecitt\u00e0 ed Anagnina, facendo di quest'ultima il capolinea attuale.\nIl 29 maggio 1999 entr\u00f2 in servizio il tratto da Ottaviano a Valle Aurelia, con la stazione intermedia di Cipro. Il 1\u00ba gennaio dell'anno successivo venne attivata la restante tratta fino a Battistini, con le stazioni intermedie di Baldo degli Ubaldi e Cornelia.\nI lavori di ammodernamento e connessione con la linea C.\nPer via dei lavori di realizzazione della linea C, dal 31 gennaio 2011 al 10 dicembre dello stesso anno (quattro mesi prima del previsto) l'intera linea A chiudeva tutti i giorni alle ore 21:00 (eccetto il sabato). Inoltre, nel mese di agosto 2017 si rese necessario interrompere completamente il servizio nella tratta tra Arco di Travertino e Termini per consolidare il terreno in corrispondenza della stazione San Giovanni, futuro punto di interscambio con la linea C, i cui binari erano stati costruiti sotto quelli della A.\nUn'ulteriore chiusura giornaliera anticipata della linea (con le stesse modalit\u00e0 della precedente) si rese necessaria per ridurre il rumore causato dal passaggio dei treni sul ponte Pietro Nenni. I lavori, la cui durata fu prevista in 40 giorni, iniziarono il 10 aprile 2012 ma terminarono anticipatamente il successivo 28 aprile.\nProgetti futuri.\n\u00c8 stata a lungo sottoposta a studio l'ipotesi di un prolungamento a nord-ovest oltre il capolinea di Battistini, verso Monte Mario; la tratta, lunga 5,2 km, prevedrebbe 4 stazioni. Nell'ottobre 2021 una delle ultime delibere della giunta di Virginia Raggi ha sottoposto il progetto per il relativo finanziamento al Ministero delle infrastrutture e della mobilit\u00e0 sostenibili. Secondo un emendamento apposto nel febbraio 2022 dalla giunta di Roberto Gualtieri al PUMS, dalla eventuale stazione di Bembo potrebbe anche dipartirsi una diramazione (indicata come \"A2\") verso Acquafredda, in luogo della ipotizzata funivia Battistini-Casalotti.\nEsistono poi due progetti di prolungamento verso sud anche dall'opposto capolinea di Anagnina: il primo prevede la realizzazione di un prolungamento della linea A con tre stazioni (Torre di Mezzavia, Ponte Linari e Romanina), mentre il secondo ipotizza la costruzione di una metrotranvia (la linea H) le cui dieci fermate collegherebbero Anagina alla stazione di Torre Angela sulla linea C.\nCaratteristiche.\nLa linea \u00e8 elettrificata tramite linea aerea con tensione a a corrente continua ed \u00e8 composta in totale da 27 stazioni. Si estende per ed \u00e8 interamente sotterranea, ad eccezione del tratto di 200 m che attraversa il fiume Tevere in superficie sul ponte Pietro Nenni.\nLa circolazione treni \u00e8 a sinistra e regolata con il regime del Blocco Elettrico Automatico.\nIn caso di necessit\u00e0 per guasti o altro, i treni possono effettuare inversione di marcia nei seguenti tratti o stazioni:\nDepositi e officine.\nIl deposito di ricovero e manutenzione dei convogli della linea A, chiamato \"Osteria del Curato\" in quanto collocato nell'omonima frazione del comune di Roma, nacque negli anni sessanta su una superficie di . La superficie coperta corrispondeva a quasi , mentre il fascio di binari di ricovero aveva un'estensione di . Con l'aumentare dei passeggeri della linea, che passarono da passeggeri al giorno a , si rese necessario non solo l'ammodernamento dei treni utilizzati sulla linea, ma anche la riqualificazione del deposito stesso. Partirono cos\u00ec i lavori di ampliamento terminati nel 2004, che portarono l'estensione a , di cui coperti, mentre il fascio binari pass\u00f2 a .\nMateriale rotabile.\nAll'apertura dell'esercizio sono stati impiegati i convogli MA 100 di realizzazione Breda Costruzioni Ferroviarie (serie MA 001-MA 152). Tali convogli, inizialmente, erano costituiti da 4 casse (MA-MA-MA-MA); nel corso degli anni, in seguito all'aumento del numero dei passeggeri trasportati, nella composizione del treno \u00e8 stata introdotta una carrozza rimorchiata (non motrice) denominata RA\u00a0xx e inserita in posizione centrale (MA-MA-RA-MA-MA). In conseguenza dell'ulteriore aumento dell'utenza le rimorchiate sono diventate 2 (MA-MA-RA-RA-MA-MA).\nAlla fine degli anni novanta sono entrati in servizio i convogli MA 200, anch'essi di realizzazione Breda Costruzioni Ferroviarie. Tali convogli sono composti da 2 unit\u00e0 di trazione (UdT), ognuna composta da 3 casse: rimorchiata al centro e motrici alle estremit\u00e0.\nI treni MA 200 sono stati fra i primi a montare motori asincroni trifase ad azionamento elettronico, oggi di uso comune, in luogo dei pesanti e delicati motori in corrente continua.\nDal gennaio 2005 hanno iniziato a circolare i treni S/300, dotati di impianto di aria condizionata, costruiti dall'azienda spagnola CAF (Construcciones y Auxiliar de Ferrocarriles) e denominati MA\u00a0300. Pi\u00f9 dettagliatamente ognuna delle 2 unit\u00e0 di trazione che costituiscono un convoglio \u00e8 composta da 3 casse: quella d'estremit\u00e0, dotata di cabina di guida, non ha motori ed \u00e8 denominata RA-3xx.0 (dove la R indica le carrozze rimorchiate); la cassa centrale, motrice, \u00e8 identificata dalla sigla MA-3xx.1 (dove la M indica la motrice), mentre quella destinata all'accoppiamento con l'altra unit\u00e0 di trazione, anch'essa dotata di motori, \u00e8 chiamata MA-3xx.2. Pertanto ogni treno \u00e8 identificato da una coppia di numeri (3xx + 3yy), uno per ogni unit\u00e0 di trazione.\nCon l'entrata in servizio dei treni spagnoli, i convogli MA 100 sono stati progressivamente trasferiti, previa riqualificazione in Freccia del Mare, sulla linea del Lido e sulla Linea Arcobaleno di Napoli. I treni MA 200, precedentemente destinati all'uso sulla linea B, sono impiegati anch'essi sulla Roma-Lido.\nServizi.\nBiglietterie.\nLe biglietterie ATAC offrono l'intera gamma dei servizi riguardo alla vendita di titoli di viaggio e all'assistenza ai clienti. Esse sono situate presso le stazioni:\nTutte le stazioni sono inoltre dotate di MEB (macchine emettitrici di biglietti) presso cui \u00e8 possibile acquistare i BIT (biglietti a tempo), i BIG (biglietti giornalieri), la CIS (carta settimanale) e il BTI (carta valida per 3 giorni).\nOrari.\nDalla domenica al gioved\u00ec il servizio inizia alle 5:30 e termina alle 23:30, mentre il venerd\u00ec e il sabato \u00e8 prolungato fino alle 1:30..\nCopertura telefonica.\nDal mese di giugno 2013 la linea A \u00e8 interamente coperta dal segnale GSM e UMTS/HSPA. L'anno successivo la copertura \u00e8 stata estesa all'intera linea B (esclusa la diramazione B1)."}
{"id": "636680", "revid": "324026", "url": "https://it.wikipedia.org/wiki?curid=636680", "title": "Basilio il Benedetto", "text": "Biografia.\nNato in un villaggio di contadini vicino a Mosca, fu affidato fin dall'infanzia come apprendista a un calzolaio, adott\u00f2 gi\u00e0 in giovent\u00f9 un modello di vita eccentrico che lo spingeva a rubare nei negozi donando poi la refurtiva ai poveri di Mosca. Inizi\u00f2 quindi a girare per le strade nudo e legato a delle catene, passando la notte in preghiera sotto i portici delle chiese, pur accettando alle volte l'ospitalit\u00e0 della vedova boiarda Stefanida Jurlova.\nSentiva come propria la missione di aiutare i poveri e ricondurli alla fede: per questo preferiva la compagnia dei mendicanti e degli esclusi, arrivando a visitare periodicamente i reclusi di una prigione per ubriachi presente a Mosca per parlare con loro e cercare di convincerli a cambiar vita.\nA chi lo interpellava si fingeva muto o, nel migliore dei casi, balbettante ma, come ci raccontano le descrizioni della sua vita contenute nei sinassari, non esitava a rimproverare ad alta voce i boiari ingiusti quando lo riteneva opportuno. Le numerose tradizioni sul suo conto, quali, ad esempio, quelle contenute nel Sinassario dei santi ortodossi, ci raccontano molti episodi riguardo alla sua vita: durante il giorno passava la maggior parte del suo tempo a tirare sassi sui muri delle case dove vivevano persone pie, perch\u00e9 abbracciati ad esse vedeva diavoli che cercavano di entrare, e ad abbracciare invece le case dove vivevano i boiardi e le persone malvagie, perch\u00e9 sosteneva che presso i loro muri rimanessero gli angeli che i peccatori avevano cacciato dalle proprie vite.\nSi spense il 2 agosto 1552, attorniato dalla famiglia reale che gli aveva in vita manifestato una devozione cos\u00ec profonda che, come narrano le biografie di Ivan il Terribile, il giorno del suo funerale lo zar volle trasportare per una parte del tragitto la bara del santo, nonostante quest'ultimo lo avesse sempre rimproverato apertamente in vita per la sua politica sanguinaria.\n\u00c8 sepolto nella cattedrale di San Basilio a Mosca, commissionata da Ivan il Terribile. Ulteriore testimonianza della venerazione della famiglia reale che in passato, il 2 agosto, aveva come usanza quella di partecipare alla messa in sua commemorazione.\nCulto.\nTra i numerosi miracoli che vengono attribuiti al santo dai sinassari e dalle numerose \"Vitae\" a lui dedicate vi sono i seguenti:"}
{"id": "636682", "revid": "31360", "url": "https://it.wikipedia.org/wiki?curid=636682", "title": "OSAS", "text": ""}
{"id": "636684", "revid": "339392", "url": "https://it.wikipedia.org/wiki?curid=636684", "title": "Rep\u00fablica de Panam\u00e1", "text": ""}
{"id": "636686", "revid": "1318658", "url": "https://it.wikipedia.org/wiki?curid=636686", "title": "Robert Desnos", "text": "Il poeta fu uno dei membri pi\u00f9 attivi del gruppo surrealista. Secondo Andr\u00e9 Breton, egli \u00abparla[va] surrealista a volont\u00e0\u00bb. Robert Desnos stesso dichiarava di aver fatto \u00abatto di surrealismo assoluto\u00bb. Risolutamente volto verso l'amore e la libert\u00e0, e all'inizio sedotto dall'audacia delle esperienze poetiche di cui Andr\u00e9 Breton fu l'animatore, a partire dagli anni trenta ritorn\u00f2 a forme pi\u00f9 tradizionali, non trascurando il verso in rima, offrendo a quest'ultimo prospettive insolite e uno slancio originale ed unico.\nBiografia.\nSuo padre \u00e8 banchiere; trascorre tutta l'infanzia nel quartiere parigino di Saint-Merri. Il cuore popolare di Parigi, il suo ingenuo repertorio di immagini e tutta la cultura popolare attraverseranno la sua opera. Occhi azzurri ma sporgenti dietro due lenti tonde, aria da mattacchione, cattivo allievo ma affascinato dalla letteratura, pubblica le prime poesie nel 1917 su \"La Tribune des Jeunes\"; nel 1919 pubblica, sulla rivista d'avanguardia \"Le Trait d'union\", la poesia \"Le Fard des Argonautes\", in alessandrini accuratamente rimati. In quello stesso anno fa la conoscenza di Benjamin P\u00e9ret presso un amico comune, poi incontrer\u00e0 Breton e arriver\u00e0 la partecipazione ai movimenti Dada e surrealista. Scrive per la rubrica letteraria del quotidiano \"Paris-Soir\". Il 25 settembre 1922 comincia alcune esperienze di scrittura automatica sotto ipnosi, esperienze nelle quali eccelle e che gli varranno questo elogio da parte di Breton: \u00abIl surrealismo \u00e8 all'ordine del giorno, e Desnos \u00e8 il suo profeta\u00bb (\"Manifeste du Surr\u00e9alisme\", 1924).\nParallelamente, rincorre amori impossibili con la cantante e attrice Yvonne George, sempre circondata da una folla di adoratori. Per raggiungerla, si accosta all'oppio. Per lei scriver\u00e0 le poesie \"\u00c0 la myst\u00e9rieuse\", nonch\u00e9 \"La Libert\u00e9 ou l'Amour\" (1927), opera che verr\u00e0 condannata per oscenit\u00e0 dal tribunale della Senna.\nNel 1926 compone \"The Night of Loveless Nights\", una poesia lirica e straziata sulla solitudine, stranamente scritta (come d'altronde lo era \"Le Fard des Argonautes\") in quartine del tutto classiche, molto pi\u00f9 vicine a Baudelaire che a Breton.\nIl suo lavoro a tempo pieno per testate giornalistiche e il suo scetticismo riguardo al coinvolgimento della politica comunista nel surrealismo provocano un'incrinatura tra lui e Breton. A partire dal 1927 si allontana dal movimento surrealista rifiutandone l'avvicinamento al comunismo, fino alla rottura definitiva nel 1929, quando Breton lo condanna definitivamente e Desnos partecipa con Georges Bataille e altri autori al famoso pamphlet \"Un Cadavre\", scritto espressamente contro \u00abil bovino Breton\u00bb e pubblicato sulla rivista \"Documents\".\nSempre su \"Documents\" appaiono suoi articoli sulle \"Immagini moderne\" e sul \"Cinema d'avanguardia\" (numero 7 del 1929), su \"Pigmalione e la Sfinge\" (numero 1 del 1930) e sul film \"La linea generale\" del regista sovietico \u0116jzen\u0161tejn (numero 4 del 1930).\nIn questo periodo stringe amicizia con Pablo Picasso, Ernest Hemingway, Antonin Artaud e John Dos Passos; pubblica numerose recensioni critiche di jazz e di cinema e si interessa sempre pi\u00f9 di politica. Scrive per vari periodici, fra cui \"Litt\u00e9rature\", \"La R\u00e9volution surr\u00e9aliste\" e \"Vari\u00e9t\u00e9s\".\nNel 1931 va a vivere con Lucie Badoul, soprannominata \"Yuki\" (\"neve\") da suo marito Tsugaharu Fujita prima che lei lo lasci per Desnos.\nNel 1936 si sforza di scrivere una poesia al giorno per un anno (alcune di queste sono state raccolte in \"\u00c9tat de veille\"). Anche negli anni trenta compone, senza pubblicarle, raccolte di poesie per Yuki, e componimenti per i figli dei suoi amici (cosa piuttosto eccezionale all'epoca): \"La M\u00e9nagerie de Tristan\" e altre. In questo stesso genere comporr\u00e0 pi\u00f9 tardi le famose \"Chantefables et Chantefleurs\", diventate dei classici di poesia infantile, ristampate ininterrottamente e spesso messe in musica.\nPubblicit\u00e0 e Fantomas.\nLa sua carriera alla radio comincia con la realizzazione del feuilleton radiofonico \"Fant\u00f4mas\" (1932). Redige numerose pubblicit\u00e0 per la radio, nonch\u00e9 varie notule farmaceutiche.\nOstile allo stalinismo, Desnos \u00e8 un poeta impegnato. Nel 1928 aiuta il romanziere Alejo Carpentier a fuggire da Cuba, dove il tiranno Machado l'aveva imprigionato. Con lui, sar\u00e0 uno dei pionieri della creazione radiofonica in Francia. Dal 1934 partecipa al movimento frontista e aderisce ai movimenti di intellettuali antifascisti. Abbandona presto le sue posizioni pacifiste, convinto che, di fronte all'aumentare dei pericoli, la Francia debba prepararsi alla guerra. \u00c8 uno dei rari intellettuali francesi a partire al fronte per convinzione. Scrive cos\u00ec a Yuki, nel gennaio 1940: \u00abHo deciso di trarre dalla guerra tutto il beneficio che pu\u00f2 darmi: la messa alla prova della salute, della giovinezza e l'inestimabile soddisfazione di rompere le scatole a Hitler\u00bb\nOccupazione.\nDurante l'occupazione nazista della Francia, continua a scrivere sulla stampa, su \"Aujourd'hui\", quotidiano fondato da Henri Jeanson. Quando questo giornale assumer\u00e0 un orientamento collaborazionista, decide di restarvi e di continuare a usare la sua penna di giornalista per cercare di invitare i suoi concittadini alla dignit\u00e0 e alla speranza. Questo, unito a critiche irridenti come per esempio quelle di Louis-Ferdinand C\u00e9line e alle umiliazioni a collaboratori come Jean Marais, gli vale delle inimicizie, le quali tentarono di farlo passare per ebreo in un'epoca in cui ci\u00f2 equivaleva a essere deportato nei campi di sterminio. Il 16 settembre 1942, Desnos scrive una critica alla traduzione dei \"Po\u00e8mes\" di Edgar Allan Poe realizzata da Pierre Pascal, redattore della rivista collaborazionista \"L'Appel\". Pascal invia una lettera di protesta al direttore di \"Aujourd'hui\" Georges Suarez. Da questo momento la firma di Desnos appare sempre meno sul giornale fino a scomparire del tutto nel 1943.\nLa sua attivit\u00e0 giornalistica gli permette soprattutto di coprire le sue attivit\u00e0 di resistente attivo: \u00e8 membro della rete AGIR e dello staff delle \u00c9ditions de Minuit, fondate da Vercors. Pubblica spesso sotto pseudonimo.\nIl 22 febbraio 1944 viene avvertito che la Gestapo sta per venire a prenderlo, ma rifiuta che sia Yuki, la quale si droga con l'etere, a subire le rappresaglie ed eventualmente la tortura. \u00c8 incarcerato a Compi\u00e8gne. Malgrado gli interventi degli amici, tra i quali Georges Suarez, direttore di \"Aujourd'hui\", verr\u00e0 prima deportato al campo di Auschwitz, poi a quello di Flossenb\u00fcrg, infine a Fl\u00f6ha in Sassonia; qui rimarr\u00e0 per un anno. Durante la prigionia scrive varie poesie, che verranno accidentalmente distrutte dopo la sua morte. Nel 1945 raggiunge, con una marcia forzata, il campo di Terezin dove muore di miseria, di stanchezza e di tifo (appena un mese dopo la liberazione del campo da parte delle truppe sovietiche, avvenuta l'8 maggio 1945), non senza lasciare, attraverso la sua corrispondenza con la sua donna Yuki, un'ulteriore lezione di coraggio, d'amore e di libert\u00e0: \u00ab\"Non \u00e8 la poesia a dover essere libera, ma il poeta\"\u00bb. La sua ultima, appassionata \"Lettera a Yuki\", scritta dopo il suo arresto (precisamente il 7 gennaio 1945), \u00e8 uno dei suoi testi pi\u00f9 famosi.\nRobert Desnos \u00e8 sepolto al cimitero di Montparnasse a Parigi.\nCarolyn Forch\u00e9 ne ha tradotto le poesie in inglese e cita Desnos tra le influenze pi\u00f9 significative sulla propria opera.\nRobert Desnos in musica.\nLe poesie di Desnos sono state messe in musica da vari compositori, tra cui Witold Lutos\u0142awski, con \"Les Espaces du Sommeil\" (1975) e \"Chantefleurs et Chantefables\" (1991), e Francis Poulenc (\"Dernier po\u00e8me\", 1956).\nNel 1971, Jean Ferrat interpreta \"Robert le diable\" (\"Robert il diavolo\"), poesia dedicata da Louis Aragon alla memoria del suo amico scomparso tragicamente. La canzone era stata creata in precedenza da Christine S\u00e8vres (1931-1981), all'epoca moglie di Ferrat:\nMusica di Jean Ferrat:- \"Ferrat chante Aragon\", 1 CD compilation ristampa 1992, Barclay.- \"Christine S\u00e8vres\", 1 CD compilation ristampa 1994, Disques Temey.\nPoesie famose.\n\"La Fourmi\", una delle poesie della raccolta \"Chantefables et Chantefleurs\",\n\u00e8 stata musicata per la prima volta da Joseph Kosma e incisa da Juliette Gr\u00e9co nel 1950:\n\"Une fourmi de dix-huit m\u00e8tresAvec un chapeau sur la t\u00eate,\u00c7a n'existe pas, \u00e7a n'existe pas.Une fourmi tra\u00eenant un charPlein de pingouins et de canards,\u00c7a n'existe pas, \u00e7a n'existe pas.Une fourmi parlant fran\u00e7ais,Parlant latin et javanais,\u00c7a n'existe pas, \u00e7a n'existe pas.Eh ! Pourquoi pas ?\"\nLe P\u00e9lican\n\"Le Capitaine Jonathan,\u00c9tant \u00e2g\u00e9 de dix-huit ansCapture un jour un p\u00e9licanDans une \u00eele d'Extr\u00eame-orient.Le p\u00e9lican de JonathanAu matin, pond un \u0153uf tout blancEt il en sort un p\u00e9licanLui ressemblant \u00e9tonnamment.Et ce deuxi\u00e8me p\u00e9licanPond, \u00e0 son tour, un \u0153uf tout blancD'o\u00f9 sort, in\u00e9vitablementUn autre, qui en fait autant.Cela peut durer pendant tr\u00e8s longtempsSi l'on ne fait pas d'omelette avant.\"\nEstratto dai \"Couplets de la rue Saint-Martin\", \"\u00c9tat de veille\" (1942)\n\"Je n'aime plus la rue Saint-MartinDepuis qu'Andr\u00e9 Platard l'a quitt\u00e9e.Je n'aime plus la rue Saint-Martin,Je n'aime rien, pas m\u00eame le vin.Je n'aime plus la rue Saint-MartinDepuis qu'Andr\u00e9 Platard l'a quitt\u00e9e.C'est mon ami, c'est mon copain.Nous partagions la chambre et le pain,Je n'aime plus la rue Saint-Martin\""}
{"id": "636691", "revid": "1610933", "url": "https://it.wikipedia.org/wiki?curid=636691", "title": "Tarabusino", "text": ""}
{"id": "636692", "revid": "226458", "url": "https://it.wikipedia.org/wiki?curid=636692", "title": "Peter Delaney", "text": "Secondo documenti declassificati, sembrerebbe che Delaney fece inizialmente parte della L\u00e9gion des Volontaires Fran\u00e7ais (LVF) e prima di entrare nella suddetta formazione dei corrispondenti di guerra delle SS si sarebbe incontrato con Martin James Monti.\nDelaney viene ucciso nel 1945."}
{"id": "636693", "revid": "15756", "url": "https://it.wikipedia.org/wiki?curid=636693", "title": "Peugeot 205", "text": "La Peugeot 205 era un'autovettura di segmento B e di media cilindrata, prodotta tra il 1983 ed il 1999 dalla casa automobilistica francese Peugeot. Best seller per una decina d'anni, ebbe un successo senza precedenti nella storia della Peugeot con oltre cinque milioni di esemplari venduti.\nStoria.\nGenesi.\nNel 1977 cominci\u00f2 il progetto per la sostituta della Peugeot 104, oramai commercialmente matura (lanciata nel 1972) e surclassata nelle vendite dalla rivale Renault 5: in quell'anno la situazione economica della Casa di Sochaux era tutt'altro che florida: le ingenti spese sostenute per il lancio della 604, grossa berlina accompagnata peraltro da uno scarso successo commerciale, misero in serie difficolt\u00e0 la Peugeot, senza contare l'investimento, assieme a Renault e Volvo, per la realizzazione del motore PRV, l'ulteriore realizzazione, sempre con Renault, dei motori Douvrin e l'acquisizione della Citro\u00ebn avvenuta poco tempo dopo. Intanto erano partite le trattative per l'acquisizione dell'intero Gruppo Chrysler europeo, altra mossa che in seguito si sarebbe rivelata assai azzardata. Occorreva pertanto un modello di amplissima diffusione che sostituisse la 104 e che si imponesse per la sua versatilit\u00e0, la sua affidabilit\u00e0 e la variet\u00e0 della sua gamma, nonch\u00e9 per la sua economia di esercizio ed il prezzo competitivo. Le altre direttive dettate dai vertici Peugeot prevedevano un look assai pi\u00f9 moderno di quello della 104, un abitacolo molto spazioso rispetto alla concorrenza e migliori doti di comportamento stradale.\nIl progetto, denominato \"M24\", prevedeva quindi una vettura di dimensioni leggermente pi\u00f9 grandi, per favorire abitabilit\u00e0 e capacit\u00e0 di carico, ma che rimanesse ugualmente nel settore delle utilitarie. Il disegno della carrozzeria venne affidato al Centro Stile della Casa francese, sotto la direzione di G\u00e9rard Welter, dopo che i vertici Peugeot preferirono i disegni di questo staff alle proposte di Pininfarina con cui comunque si continu\u00f2 a mantenere uno stretto rapporto di collaborazione. Dopo non poche proposte scartate, tra cui un rifacimento mantenendo il pianale della 104 (come nel progetto che diede vita alla Citro\u00ebn Visa), si arriv\u00f2 due anni dopo, nel 1979, a quella che poteva essere la vettura quasi definitiva. Si decise di continuare i lavori di affinamento direttamente nel Centro Stile della Casa francese. A questo scopo, sulla base del disegno accettato, si costru\u00ec un modello in scala 1:1. Ben presto, il lavoro di una parte dell'\u00e9quipe di designer si spost\u00f2 sui disegni relativi all'abitacolo, ed in particolare di plancia e cruscotto. Va detto che il progetto \"M24\" \u00e8 stato il primo, per la Casa di Sochaux, ad utilizzare la tecnologia informatica del Computer-Aided Design, grazie al quale si potevano ottenere disegni molto pi\u00f9 precisi ed in molto meno tempo.\nNel frattempo, un'altra squadra di progettisti lavorava alla parte meccanica: in particolare il telaio venne progettato secondo direttive che imponevano una costruzione dal peso ridotto e dalle ottime doti di comfort unite a quelle di tenuta di strada. L'ideazione degli interni venne affidata a Paul Bracq, valente \"designer\" francese reclutato dalla Peugeot nel 1974.\nMan mano che si andava avanti con il progetto, la versione definitiva appariva sempre pi\u00f9 vicina e sempre pi\u00f9 moderna ed in grado di porsi ai vertici nella sua categoria, ma nel contempo la situazione economica del Gruppo PSA peggiorava: gli insuccessi della 604, delle Talbot Solara e Tagora furono macigni pesantissimi da sostenere, senza contare gli scioperi di varie fabbriche, specialmente quelle legate all'ormai ex-Chrysler. Occorreva quindi essere sicuri al 100% del successo della nuova vettura e perci\u00f2 venne imposto anche che la carrozzeria fosse resistente alla corrosione. A tale scopo una gran parte dei lamierati della carrozzeria vennero sottoposti a zincatura, mentre alcuni componenti furono realizzati in plastica.\nIl primo prototipo vide la luce nel 1981 e venne sottoposto ad altri lavori di affinamento e modernizzazione di alcuni particolari, tra cui i gruppi ottici anteriori, che da piccoli e incassati divennero pi\u00f9 grandi, di forma trapezoidale e a filo con la carrozzeria. Si arriv\u00f2 a quel punto alla vettura definitiva e da l\u00ec si giunse finalmente al controllo di qualit\u00e0 ed ai test della vettura, che venne sottoposta a dei tour de force massacranti, in condizioni ambientali ed atmosferiche estreme, per accertarne la solidit\u00e0 e la resistenza di telaio e carrozzeria. Contemporaneamente vennero testate componenti come le maniglie porta, sottoposte ognuna a cicli di ben 100\u00a0000 aperture e chiusure. Alla fine del 1982 cominci\u00f2 la produzione della pre-serie.\nDebutto.\nLa vettura, che doveva inizialmente chiamarsi 105, per sottolineare la continuit\u00e0 con la sua antenata, debutt\u00f2 invece con il nome di 205 nel gennaio 1983: la stampa, rimase colpita per l'agilit\u00e0 della vettura e per la sua eccezionale maneggevolezza. La commercializzazione fu avviata il 24 febbraio dello stesso anno, ma il debutto in Italia avvenne solo nel novembre del 1983, quasi un anno dopo la presentazione ufficiale.\nDesign ed interni.\nUn lavoro cos\u00ec articolato e meticoloso diede i suoi frutti: la linea della vettura venne accolta in modo positivo dal pubblico: l'immagine trasmessa era gradevole, fresca, dinamica. La vettura ebbe successo prima presso il pubblico femminile, e poi anche in quello maschile, specialmente in seguito all'avvento delle versioni sportive. Alcuni elementi della linea della 205 vennero ripresi in seguito anche dagli altri modelli della Casa, con la creazione di un \"family feeling\"; uno tra tutti, la caratterizzazione della calandra a listelli orizzontali. La linea della 205 fu uno dei tanti motivi che ne sancirono l'enorme successo commerciale: semplice, ma non scontata, relativamente moderna per l'epoca, simpatica, vivace ed anche grintosa nelle versioni sportive, la 205 entr\u00f2 ben presto nel cuore degli appassionati. La carrozzeria a due volumi era caratterizzata da spigoli arrotondati, quindi non pi\u00f9 linee dai risalti accentuati come nello stile degli anni settanta, ma neanche linee molto tondeggianti come nella prima met\u00e0 degli anni novanta. I grandi fari anteriori trapezoidali contrastavano con i piccoli fari posteriori di forma quadrata. Come gi\u00e0 detto, la calandra era costituita da listelli orizzontali verniciati in tinta con la carrozzeria, ed era inclinata all'indietro, per conferire maggior dinamismo al muso, non solo dal punto di vista estetico, ma anche per accentuare la penetrazione aerodinamica. Posteriormente, la parte bassa del portellone, tra i due fanali, era risolta da una fascia in plastica grigia a sottili motivi orizzontali che rendeva subito riconoscibile la vettura. La fiancata, semplice, pulita e priva di particolari caratterizzazioni, conduce al padiglione ed al passaruota posteriore, leggermente schiacciato nella parte superiore: era disponibile inizialmente solo la versione a 5 porte.\nSemplicit\u00e0 senza banalit\u00e0 \u00e8 anche quanto si ritrovava all'interno dell'abitacolo della 205: accanto ad una plancia minimalista, dotata di incavo longitudinale superiore che fungeva da vano portaoggetti, trovava spazio un cruscotto completo come pochissimi altri nella stessa categoria e per quell'epoca. Gi\u00e0 le versioni di base incorporavano nel cruscotto: tachimetro, contachilometri totale, indicatore livello di carburante, spia riserva, spia olio, spia acqua, spia freno a mano ed infine la spia relativa alla mancata carica della batteria. Mancava solo il contagiri, che per\u00f2 si poteva trovare nelle versioni pi\u00f9 ricche della gamma d'esordio. Moderni erano anche i sedili, anch'essi semplici ma gradevoli nel disegno ed anche durante il loro utilizzo effettivo. Buono lo spazio interno e quello del bagagliaio.\nMeccanica e motori.\nProgettato anch'esso con l'ausilio della tecnologia informatica, il telaio della 205 proponeva soluzioni moderne, come le sospensioni corredate da supporti elastici per contenere le vibrazioni ed incrementare la silenziosit\u00e0 di marcia. L'avantreno era a ruote indipendenti con schema MacPherson, mentre il retrotreno era a bracci longitudinali e barre di torsione. Le molle elicoidali erano quindi presenti solo anteriormente, mentre su entrambi gli assi erano presenti degli ammortizzatori idraulici telescopici. L'impianto frenante prevedeva freni a disco sull'asse anteriore e freni a tamburo sull'asse posteriore. Era presente un servofreno a depressione. Lo sterzo era a cremagliera, ma senza servocomando.\nI motori previsti al debutto ricalcavano in gran parte i collaudati propulsori montati sulla 104. Si ritrovavano quindi i tre principali propulsori della serie X, il pi\u00f9 grande dei quali, quello da 1.4 litri era disponibile in due livelli di potenza:\nDue le varianti di trasmissione: ai motori 1.0 e 1.1 era accoppiato un cambio manuale a 4 marce, mentre al motore 1.4 era invece abbinato un cambio a 5 marce, sempre manuale.\nAllestimenti e dotazioni.\nFin dalla versione di base, la dotazione della 205 era pi\u00f9 che soddisfacente per l'epoca, specie considerando la gi\u00e0 citata completezza del cruscotto. In ogni caso, gli allestimenti e le relative dotazioni previste al debutto erano:\nEvoluzione.\nI primi anni di carriera.\nL'interessante gamma motori, dal pi\u00f9 tranquillo e parsimonioso 1.0 al brillante 1.4 da 80 CV, la linea giovane, fresca e dinamica, tutto quanto unito ad un prezzo concorrenziale, furono gli aspetti principali che sancirono di fatto l'immediato successo della 205. Nel settembre 1983 vi fu l'arrivo della versione diesel, spinta da un motore XUD7 da 1769\u00a0cm\u00b3 aspirato in grado di erogare 60 CV di potenza massima. La 205 a gasolio fu proposta nelle versioni GLD, GRD ed SRD.\nNel 1984, l'anno seguente al debutto della 205, la gamma si ampli\u00f2 in maniera notevole con l'introduzione di numerose varianti e motorizzazioni: innanzitutto fu presentata la 205 GTI 1.6, che con il suo 1.6 XU5 ad iniezione della potenza di 105 CV divenne la momentanea versione di punta della gamma Peugeot di quell'anno. Ma quella che sarebbe stata riconosciuta come la massima espressione sportiva della 205 arriv\u00f2 poco tempo dopo: nacque infatti la 205 Turbo 16, una vettura che per ragioni di marketing riproduceva gran parte delle fattezze esteriori della normale 205 a 3 porte ma di concezione tecnica completamente diversa, realizzata espressamente per le competizioni di rally, con trazione integrale e dotata di motore centrale da 1.8 litri sovralimentato in grado di erogare fino a 600 CV nelle evoluzioni pi\u00f9 estreme. Per omologare questa vettura per il Campionato Mondiale Rally Gruppo B, per\u00f2, la Peugeot dovette prima realizzare 200 esemplari stradali, dotati di una potenza massima di 200 CV.\nSia la GTI 1.6, sia la 205 T16 furono solo un antipasto della 205 in configurazione 3 porte, la quale verr\u00e0 svelata il 6 settembre 1984 e debutter\u00e0 solo nell'ottobre del 1984 al Salone di Parigi. Tali versioni erano note anche come la famiglia X della gamma in quanto gli allestimenti erano denominati XE (motore 1.0 di base), XL (1.0 o 1.1), XR (1.1 o 1.4 da 60CV), XT (1.4 da 80 CV) ed XLD e XRD (motore 1.8 diesel per entrambi). In particolare, l'arrivo della XE coincise con la cancellazione dal listino della 205 di base a 5 porte.\nDal punto di vista commerciale, nel 1985 vi furono molte meno novit\u00e0: va segnalata l'introduzione delle versioni van, disponibili in due diversi allestimenti:\nPer il resto vale ancora la pena ricordare che l'allestimento \"XL\" divenne disponibile solo con il motore 1.1: spar\u00ec quindi dal listino la \"XL\" con motore da 954\u00a0cm\u00b3.\nAll'inizio del 1986, fu introdotta la 205 GTI 1.6 115 CV, che dapprima affiancher\u00e0 e poi sostituir\u00e0 la versione da 105 CV. La nuova \"GTI\" verr\u00e0 poi presentata ufficialmente al pubblico al Salone dell'automobile di Ginevra, assieme all'altra grande novit\u00e0, ossia la 205 Cabriolet, disponibile sia come 205 CT, con motore da 1.4 litri, sia come 205 CTI, con motore da 1.6 litri, lo stesso della 205 GTI da 115 CV. Questa versione, disegnata stavolta proprio da Pininfarina, fu assemblata per\u00f2 nello stabilimento piemontese. Nell'ottobre dello stesso anno, al Salone di Parigi, venne proposta anche la 205 GTI 1.9, con motore XU9 da 1905\u00a0cm\u00b3 e 130 CV. Entrambe le versioni GTI, da 1.6 e 1.9 litri, si riveleranno un gran successo, specie presso il pubblico pi\u00f9 giovane, che ne apprezz\u00f2 lo scatto, il gran temperamento sportivo ed i ragionevoli costi di esercizio. Anche le versioni cabriolet divennero molto apprezzate dal pubblico. Altra novit\u00e0 del 1986 fu l'arrivo della 205 Automatic, la quale era equipaggiata da un cambio automatico a 4 rapporti ed era spinta dal 1.6 \"XU5\" della GTI, ma con alimentazione a carburatore anzich\u00e9 ad iniezione e con potenza ridotta a 80 CV. Tra la fine del 1986 e l'inizio del 1987 vi furono anche l'ingresso in listino della 205 diesel in allestimento XTD, mossa dallo stesso motore delle altre versioni a gasolio, e della 205 XS, mossa dallo stesso motore della \"XT\", ma con un differente livello di allestimento. Nel frattempo, il successo della 205 crebbe sempre pi\u00f9: il motivo principale di ci\u00f2 stava nella ricca gamma, che era in grado di soddisfare praticamente qualunque esigenza, da chi desiderava una semplice utilitaria economica a chi desiderava una sportiva molto brillante a chi optava per una vettura in grado di macinare moltissimi chilometri con consumi ridottissimi, il tutto con costi contenuti nella maggior parte delle versioni. Per dare un'idea delle vendite della 205, basti pensare che nel 1985 si arriv\u00f2 gi\u00e0 al milionesimo esemplare.\nIl primo restyling (1987-1990).\nA met\u00e0 del 1987, vi fu un lievissimo restyling agli interni. Ci\u00f2 che invece venne rivisto in profondit\u00e0 fu la meccanica, che usufru\u00ec di alcuni sostanziosi aggiornamenti, visibili soprattutto nelle versioni 1.0, 1.1 e 1.4, i cui motori della serie X vennero sostituiti dai nuovissimi motori della serie TU, di identica cilindrata, ma ottimizzati nell'erogazione.\nIn particolare, vi fu un incremento di 5 CV nei motori 1.1 e 1.4, mentre il piccolo motore da 954\u00a0cm\u00b3, non benefici\u00f2 di incrementi di potenza. Venne poi introdotta la serie speciale Junior, costruita sulla base della \"XE\", della quale mantenne il motore da 45 CV. Unica eccezione fu il van \"205 XA\", il quale per il primo anno di produzione dopo il restyling non ususfru\u00ec del motore TU, ma mont\u00f2 un motore completamente diverso, sempre da 1.1 litri, ma di origine Simca, lo stesso montato anche sulla 309. Sempre di origine Simca fu anche il 1.3 da 65 installato sulla 205 XRA, altra 205 in versione van, ma con allestimento meno spartano. A partire dall'anno successivo sarebbe passato anch'esso al 1.1 TU. Altra serie speciale nata nel 1987 fu la 205 Open, spinta dallo stesso motore della \"205 Automatica\", ma con cambio manuale a 5 marce. Esteriormente vennero applicati nuovi copricerchi e poco altro, mentre l'abitacolo benefici\u00f2 di nuovi rivestimenti ai sedili ed ai pannelli porta. Vennero ridisegnati anche la plancia ed il cruscotto.\nNel 1988 arriv\u00f2 una nuova versione sportiva: prendendo a prestito la livrea bianca della 205 T16, ecco arrivare la 205 Rallye, dotata di un motore da 1.3 litri di cilindrata, alimentato a carburatori ed in grado di erogare 103 CV di potenza massima, i quali, uniti al peso ridotto della vettura (l'allestimento era molto spartano e ridotto all'osso per contenere i pesi), permetteva alla vettura di spuntare prestazioni in grado di surclassare vetture di fascia superiore. Tale vettura si impose pertanto come uno dei punti di riferimento in fatto di scatto e ripresa, tanto che fu impiegata ufficialmente come base per le competizioni in Gruppo N e Gruppo A. Il successo maggiore si ebbe tra i giovani, presso i quali divenne una valida alternativa alle GTI, pi\u00f9 complete ma anche pi\u00f9 costose. Nello stesso anno, la \"205 XRA\" vide l'arrivo del motore 1.4 TU da 70 CV, lo stesso montato nel resto della gamma 205. Sempre nel 1988, la 205 CJ (cabriolet Junior) sostitu\u00ec la \"205 CT\", a differenza della quale riprendeva il motore da 1.4 litri con potenza di 65 CV, quello con carburatore monocorpo utilizzato sulle 205 1.4 pi\u00f9 tranquille. In questo modo, proponendo una versione pi\u00f9 semplificata della cabriolet, si voleva dare la possibilit\u00e0 ad una fascia pi\u00f9 ampia di clientela di entrare nel mondo delle cabriolet, anche se a scapito di diversi cavalli vapore in meno.\nNel 1989, la versione speciale di base, ossia la \"Junior\", entr\u00f2 ufficialmente a far parte della gamma 205. Le 205 con motore 1.4 da 65 CV, compresa la \"CJ\", videro la loro potenza salire di altri 5 CV, raggiungendo cos\u00ec quota 70. Invariato invece il 1.4 da 85 CV della \"205 GT\". Nello stesso anno, le versioni dotate di motore \"XU\" (dal 1.6 in su, benzina e diesel), videro l'arrivo di un nuovo cambio, mentre venne cancellato dal listino l'allestimento \"XT\". Il 10 luglio di quell'anno, la produzione della 205 raggiunse i tre milioni di esemplari prodotti.\nIl secondo restyling (1990-1992).\nNel luglio 1990, la 205 subisce un restyling un po' pi\u00f9 marcato, sebbene pur sempre di dettaglio, dando luogo alla seconda serie. La 205 aggiornata si riconosceva subito per le plastiche degli indicatori di direzione anteriori, non pi\u00f9 di color arancio, ma bianche. Questo \u00e8 stato il pi\u00f9 visibile dei particolari aggiornati, ma in ogni caso, anche i fari posteriori ricevettero plastiche di nuovo disegno e di colore rosso e fum\u00e9. L'aggiornamento del 1990 fu l'occasione per il lancio della 205 DTurbo, la prima 205 a montare un motore a gasolio sovralimentato, per avere un comportamento pi\u00f9 brillante anche in questo tipo di motori. Il motore di base era lo stesso delle 205 diesel aspirate, ma in questo caso, con il turbocompressore, si riuscivano a raggiungere 78 CV di potenza massima.\nDal 1991 comincia la fase calante della carriera della 205: tuttavia l'arrivo della pi\u00f9 moderna Peugeot 106 non obblig\u00f2 la Casa ad un rimaneggiamento della gamma 205. Anzi, non mancarono delle novit\u00e0, come la lunga lista di serie speciali, tra cui la Color Line, prevista in abbinamento con i motori 1.1 e 1.8 diesel aspirato, sia a 3 che a 5 porte. Sempre nel 1991 viene introdotto l'allestimento Gentry, che sar\u00e0 commercializzato in Italia da Marzo 1992 a Dicembre 1993 con prezzo al lancio di 26.490.000 lire, un allestimento particolarmente ricco come dotazione e finiture. Il suo propulsore era il 1.9 della GTI, ma depotenziato a 105 CV. La \"205 Gentry\" poteva essere scelta anche con il cambio automatico a 4 rapporti. Nello stesso 1991 venne cancellata dai listini la \"205 XE\", lasciando la \"Junior\" a rivestire il ruolo di modello di base, ed ancora il 1.4 ricevette un extra di altri 5 CV salendo a 75.\nNel 1992 la \"205 CTI\" vide il suo motore da 1.6 litri sostituito dal 1.9 della GTI rimasta a listino, motore che in questo caso venne per\u00f2 depotenziato a 105 CV. Nacque anche una 205 Junior diesel, mossa dal solito 1.8 aspirato da 60 CV.\nGli ultimi anni di carriera.\nAlla fine del 1992, in vista dell'imminente entrata in vigore della normativa Euro 1 che imponeva il montaggio del catalizzatore e dell'alimentazione ad iniezione elettronica su tutte le auto prodotte a partire dal 1\u00ba gennaio del 1993, molte motorizzazioni subirono degli aggiornamenti, ed in particolare:\nSempre alla fine del 1992 venne introdotto l'allestimento Color Line, riservato alle motorizzazioni 1.1 e 1.8 diesel, e vennero tolte dai listini la \"205 GTI 1.6\", e la \"205 Rallye\", poich\u00e9 non in grado di soddisfare la normativa Euro 1 e comunque poich\u00e9 la gamma 106 si stava completando con l'arrivo delle sue sportive, vale a dire la \"XSi\" (gi\u00e0 a listino) e la \"Rallye\" (in arrivo nei primi mesi del 1993).\nNel 1993 si ebbero nuovi tagli alla gamma: tutte le versioni 1.4 tranne la cabriolet CJ vennero sostituite da un'unica versione denominata 205 Style. La versione \"Style\", considerata una sorta di serie speciale pi\u00f9 che un allestimento, fu estesa fin dall'inizio anche ai motori 1.8 a gasolio, sia aspirato che sovralimentato. Nell'autunno dello stesso anno vennero cancellate dalla gamma la CTI e la XS.\nNel 1994, la Cabriolet CJ, venne semplicemente ribattezzata \"Cabriolet\", senza altre sigle, visto e considerato che era oramai l'unica 205 Cabriolet in gamma. Sempre nel 1994 la gamma sub\u00ec un altro taglio drastico, con l'eliminazione della versione 1.0 di base e con l'arrivo della serie \"Sacr\u00e9 Num\u00e9ro\", che identific\u00f2 in pratica l'intera gamma 205, a questo punto composta solo da 6 modelli (fino ad un paio di anni prima erano una trentina), uno per motorizzazione: 1.1, 1.4, 1.6, 1.8 D e 1.8 TD. Il sesto modello era la Cabriolet, l'unica a non essere stata toccata dalla denominazione \"Sacr\u00e9 Num\u00e9ro\".\nNel 1995, anche la \"Cabriolet\" dovette lasciare la gamma dopo anni di successi. Rimasero a questo punto le sole versioni \"Sacr\u00e9 Num\u00e9ro\", che a partire dall'autunno del 1996 rimasero limitate al solo mercato francese.\nPoco meno di due anni dopo, nell'estate del 1998, fu avviata la produzione della Peugeot 206, che pose definitivamente fine alla carriera della \"205\", nel frattempo riproposta nell'allestimento \"Generation 205\" e nella sola motorizzazione 1.4 da 75 CV. Tale versione rimarr\u00e0 in produzione fino al dicembre 1998, con le ultime consegne avutesi all'inizio del 1999.\nAd essere precisi, per\u00f2, non tutte le \"205\" uscirono di listino, poich\u00e9 ancora per qualche mese rimase in vendita la versione \"XAD\", ancora equipaggiata dal 1.8 diesel da 59 CV. Ma sempre nel corso del 1999, anche quest'ultima versione fu pensionata definitivamente.\nVersioni speciali.\nEcco invece di seguito una piccola parte della versioni speciali a tiratura limitata proposte per la gamma 205, la maggior parte delle quali nella sola Francia:\nVi furono anche serie speciali riservate a mercati esteri:\nInfine, vi sono state anche delle serie speciali previste per pi\u00f9 mercati, come la \"Roland Garros\", la \"Style\", la \"Look\", la \"Open\", la \"Gentry\" e la \"Griffe\". Infine, in Italia, la 205 \u00e8 stata proposta anche con carrozzeria cabriolet e motore 1.1 da 60 CV. Sempre nel nostro Paese, vale la pena aggiungere che le versioni GE, XTD, XRDT e GRDT non sono mai state importate.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma 205 nella maggior parte dei Paesi europei: non sono state incluse le serie speciali (tranne la Junior, passata dopo poco tempo a far parte della gamma) e le varianti di carrozzeria particolari come la \"Multi\" o la Cabriolet 1.1 prevista per l'Italia.\nCompetizioni sportive.\nPeugeot 205 T16.\nNel 1984, nell'ambito del Campionato del Mondo Rally Gruppo B debutta la 205 Turbo 16, una vettura prototipo con telaio a traliccio tubolare, motore posteriore trasversale sovralimentato, dotata di trazione integrale, un peso contenuto in 960\u00a0kg la cui carrozzeria per scopi di marketing richiama molto da vicino quella delle normali 205 di serie.\nNella stagione del debutto, il suo motore 4 cilindri in linea di 1.775\u00a0cm\u00b3 sovralimentato dispone di 350 CV, con essa il pilota Ari Vatanen coglie 3 vittorie iridate, dimostrando che la T16 \u00e8 una seria rivale dell'Audi quattro, sino ad allora dominatrice della categoria.\nGi\u00e0 nelle prime prove del mondiale rally 1985, la 205 T16 si rivela l'auto da battere: il peso minore, l'elevata potenza del propulsore e la buona maneggevolezza, le permettono di essere pi\u00f9 competitiva delle Audi e delle Lancia; durante la stagione la squadra introduce anche la versione \"Evolution 2\", dotata di vistose appendici aerodinamiche e spoiler per garantire maggiore trazione, oltre che di un motore pi\u00f9 potente, capace di 450 CV. La Peugeot vince 7 prove mondiali, conquista il suo primo titolo costruttori e il suo pilota Timo Salonen diventa campione del mondo.\nNel 1986 il campionato mondiale rally \u00e8 caratterizzato dalla forte rivalit\u00e0 fra Peugeot e Lancia, che schiera la nuova ed estremamente competitiva Delta S4, la Peugeot dal canto suo introduce un motore ancora pi\u00f9 potente, in grado di toccare i 560 CV. La stagione \u00e8 segnata anche da tragici incidenti mortali che coinvolgono i piloti Lancia; inoltre alcuni risultati agonistici non vengono convalidati dalla FIA per ricorsi sportivi. Il campionato viene vinto nuovamente da Peugeot e il pilota Juha Kankkunen si laurea campione.\nPer motivi di sicurezza la FIA decise di sopprimere la categoria Gruppo B a partire dal 1987, per cui la 205 T16 non pot\u00e9 pi\u00f9 gareggiare nei rally, il team \"Peugeot Talbot Sport\" si dedic\u00f2 allora ai Rally-Raid allestendo una versione a passo lungo (circa 40\u00a0cm in pi\u00f9) della 205 T16 denominata \"Grand Raid\", modifica necessaria per stivare i grandi serbatoi della benzina e rendere pi\u00f9 stabile la vettura; il nuovo impegno sportivo frutt\u00f2 alla Peugeot la vittoria della Parigi-Dakar nel 1987 con Ari Vatanen e nel 1988 con Juha Kankkunen.\nSempre nel 1987, il team Peugeot Talbot Sport si cimenta per la prima volta nella Pikes Peak, classica cronoscalata che si disputa in Colorado, per l'occasione vennero schierate 3 vetture per meglio contrastare l'Audi Sport quattro S1 di Walter R\u00f6hrl. Le 205 T16 spinte da un motore capace di sviluppare 600 CV e dotate di enormi alettoni per garantire una buona aderenza, si piazzarono al 2\u00ba, 3\u00ba e 4\u00ba posto dietro alla vincente Audi.\nVersioni Gruppo A e Gruppo N.\nLa 205 di serie \u00e8 stata utilizzata nelle versioni GTI 1.6, GTI 1.9 e Rallye 1.3 come base per competizioni di pi\u00f9 o meno alto rango.\nDue versioni diverse di queste vetture sono state impiegate nelle competizioni, una in conformit\u00e0 Gruppo N (pressoch\u00e9 di serie con lievi modifiche) e una in conformit\u00e0 Gruppo A con modifiche e prestazioni pi\u00f9 estreme.\nAttualmente la Peugeot 205 fa parte delle vetture \"Fuori Omologazione\", mantenendo la sua configurazione originale. In questo modo le ex Gruppo A entrano nel gruppo FA e le ex gruppo N entrano nel gruppo FN.\nIn particolare hanno fatto da nave scuola per numerosi aspiranti piloti. Le loro doti di agilit\u00e0 e maneggevolezza, unite al peso ridotto e ad una potenza piuttosto alta in rapporto al peso stesso, hanno fatto s\u00ec che anche con pochi ritocchi mirati, ci si potesse togliere numerose soddisfazioni."}
{"id": "636696", "revid": "125274149", "url": "https://it.wikipedia.org/wiki?curid=636696", "title": "Le nevi del Kilimangiaro (racconto)", "text": "Le nevi del Kilimangiaro (\"The Snows of Kilimanjaro\") \u00e8 un racconto di Ernest Hemingway del 1936.\nAmbientato in Africa, assieme a \"La breve vita felice di Francis Macomber\" (\"The Short Happy Life of Francis Macomber\"), il racconto fu concepito da Hemingway durante il suo safari in Kenya nel 1933 (il viaggio di cui si racconta in \"Verdi colline d'Africa\").\nLa storia fu adattata per il grande schermo da Henry King nel film omonimo del 1952.\nStoria editoriale.\nIl racconto fu pubblicato per la prima volta nel numero di settembre 1936 della rivista \"Cosmopolitan\" assieme a \"La breve vita felice di Francis Macomber\" e poi inserito nel 1938 nell'antologia \"I quarantanove racconti\" (\"The Fifth Column and the First Forty-Nine Stories\").\nIl racconto venne ripubblicato nell'antologia omonima del 1961 \"Le nevi del Kilimangiaro\" (\"The Snows of Kilimanjaro and other stories\"); mentre nell'edizione in lingua originale tale raccolta comprendeva 10 racconti, nell'edizione italiana include solo due racconti oltre a \"Le nevi del Kilimangiaro\": \"La breve vita felice di Francis Macomber\" e \"Vecchio al ponte\".\nI primi due sono entrambi considerati fra le migliori opere di Hemingway.\nTrama.\nLa storia si apre con un paragrafo sul Monte Kilimangiaro, la pi\u00f9 alta montagna d'Africa, la cui vetta occidentale viene chiamata \"casa di Dio\" in lingua Masai. L\u00ec, ci vien detto, giace la carcassa congelata di un leopardo, della quale nessuno sa perch\u00e8 mai si trovi ad un'altitudine cos\u00ec estrema.\nIl racconto \u00e8 centrato sulla fine di un matrimonio. Qui il ruolo tra marito \u00e8 moglie risulta invertito. Il protagonista e voce narrante \u00e8 \"Harry Walden\", uno scrittore che sta morendo con una gamba in gangrena nella sua tenda in Africa, durante un safari. \u00c8 in attesa dell'aereo che lo deve portare in salvo. Alternando momenti di racconto lucido a divagazioni febbrili e oblio, Harry parla con la ricca moglie, che mantiene lui e la famiglia, ma che lui, segretamente, non ama pi\u00f9. Ripercorre e rimugina sugli eventi che ha vissuto nella propria vita, ma sui quali non \u00e8 riuscito a scrivere e che adesso non potr\u00e0 pi\u00f9 raccontare. \nEgli affronta la propria morte, e mentre lo fa ripensa alla propria vita, ormai tramontata, e agli argomenti spinosi che l'hanno segnata. Del blocco della scrittura, che lo aveva perseguitato, Harry d\u00e0 inizialmente colpa alla moglie, per poi assumersene la responsabilit\u00e0."}
{"id": "636699", "revid": "5456", "url": "https://it.wikipedia.org/wiki?curid=636699", "title": "Pierre de la Ney du Vair", "text": ""}
{"id": "636700", "revid": "174925", "url": "https://it.wikipedia.org/wiki?curid=636700", "title": "Androginia", "text": ""}
{"id": "636703", "revid": "228587", "url": "https://it.wikipedia.org/wiki?curid=636703", "title": "Torcicollo", "text": ""}
{"id": "636705", "revid": "446353", "url": "https://it.wikipedia.org/wiki?curid=636705", "title": "L\u00e9gion des volontaires francais contre le bolch\u00e9visme", "text": "La Legione dei volontari francesi contro il bolscevismo (in francese: L\u00e9gion des volontaires fran\u00e7ais contre le bolch\u00e9visme, o pi\u00f9 semplicemente L\u00e9gion des volontaires fran\u00e7ais, LVF) \u00e8 stato un corpo combattente di volontari francesi creato l'8 luglio 1941 con lo scopo di partecipare alla \"Crociata contro il bolscevismo\", ovvero all'invasione tedesca dell'Unione Sovietica.\nArruolamento.\nLa Legione dei volontari francesi raccolse numerosi volontari affluiti dai vari partiti fascisti francesi: Partito Francista di Marcel Bucard, Raggruppamento Nazional Popolare di Marcel D\u00e9at, Partito Popolare Francese di Jacques Doriot, Movimento Sociale Rivoluzionario di Eug\u00e8ne Deloncle, Partito Francese Nazional-Collettivista di Pierre Cl\u00e9menti e Lega Francese di Pierre Costantini.\nPartirono tutti volontari per la lotta contro l'Unione Sovietica sul Fronte orientale.\nLa Legione di Volontari Francesi (LVF) \u00e8 stata nota nell'ambito della Wehrmacht come \"Reggimento di fanteria 638\" (Infanterieregiment 638).\nComposizione.\nLa LVF era principalmente costituita da fascisti francesi ed ex prigionieri di guerra che avevano preferito l'arruolamento al lavoro forzato in Germania. Un'altra unit\u00e0 parallela, costituita in Francia, il \"Reggimento Tricolore\", fu assorbita nella LVF sei mesi pi\u00f9 tardi.\nI suoi comandanti furono: Roger Labonne dall'agosto 1941 al marzo 1942 e Edgar Puaud dal giugno 1943 al 1\u00ba settembre 1944.\nAzione.\nIl reggimento di fanteria francese, composto di 2.452 uomini, fu inizialmente di stanza a D\u0119bica in Polonia per l'addestramento, rimanendovi fino all'ottobre dello stesso anno, quando venne inviato sul fronte orientale aggregato alla 7\u00aa divisione di fanteria germanica.\nProprio su tale fronte, durante l'offensiva invernale sovietica, perse l'intero 2\u00ba battaglione. Il nuovo battaglione venne in seguito formato con nuovi volontari, inclusi 200 uomini provenienti dalle colonie, molti dei quali erano arabi provenienti dall'Algeria.\nDurante la primavera del 1942, la LVF al fronte fu riorganizzata con solo il 1\u00ba e il 3\u00ba battaglione, con i restanti effettivi aggregati alla 286\u00aa divisione tedesca di sicurezza per la lotta anti-partigiana nelle retrovie.\nNel giugno 1943 i due battaglioni indipendenti furono di nuovo uniti in un unico reggimento che continu\u00f2 la lotta contro i partigiani sovietici nell'Ucraina.\nIl 1\u00ba settembre 1944 la LVF venne ufficialmente sciolta e si fuse con la \"Milice fran\u00e7aise\" per creare la Divisione SS Charlemagne, composta interamente da francofoni.\nUniforme.\nI volontari francesi indossavano uniformi tedesche. Ma, come gli altri volontari stranieri, i francesi furono autorizzati ad indossare i propri colori nazionali sulla manica destra e sull'elmetto."}
{"id": "636707", "revid": "11497", "url": "https://it.wikipedia.org/wiki?curid=636707", "title": "Hata Yoga", "text": ""}
{"id": "636708", "revid": "1728", "url": "https://it.wikipedia.org/wiki?curid=636708", "title": "Publio Clodio", "text": ""}
{"id": "636709", "revid": "48344", "url": "https://it.wikipedia.org/wiki?curid=636709", "title": "Yogasutra", "text": ""}
{"id": "636710", "revid": "339392", "url": "https://it.wikipedia.org/wiki?curid=636710", "title": "Legion des Volontaires Fran\u00e7ais (LVF)", "text": ""}
{"id": "636712", "revid": "339392", "url": "https://it.wikipedia.org/wiki?curid=636712", "title": "Legion des Volontaires Francais", "text": ""}
{"id": "636713", "revid": "6066", "url": "https://it.wikipedia.org/wiki?curid=636713", "title": "Jean Augustin Fresnel", "text": ""}
{"id": "636717", "revid": "6066", "url": "https://it.wikipedia.org/wiki?curid=636717", "title": "Augustin Jean Fresnel", "text": ""}
{"id": "636720", "revid": "6066", "url": "https://it.wikipedia.org/wiki?curid=636720", "title": "Augustin Fresnel", "text": ""}
{"id": "636721", "revid": "1610933", "url": "https://it.wikipedia.org/wiki?curid=636721", "title": "Tottavilla", "text": ""}
{"id": "636723", "revid": "363629", "url": "https://it.wikipedia.org/wiki?curid=636723", "title": "FinePix", "text": "FinePix \u00e8 il nome usato da Fujifilm per commercializzare le sue fotocamere digitali.\nI primi modelli di solito usavano memorie flash di tipo SmartMedia; dal 2002 Fujifilm e Olympus hanno spesso usato xD-Picture Card.\nModelli.\nSerie A.\nFotocamere digitali compatte \"Entry-level\".\nSerie E.\nFotocamere compatte digitali medie.\nSerie F.\nFotocamere compatte digitali avanzate.\nSerie M.\nIbrido tra fotocamera e videocamera digitale.\nSerie S-Pro.\nQueste fotocamere reflex-digitali a lente unica sono basate su un corpo Nikon e prevedono lenti F-Mount (ad es. Nikkor).\nSerie HS.\nFotocamere digitali ad altissime prestazioni con lenti ed ottiche Fujinon.\nSerie S.\nFotocamere bridge.\nSerie V.\nFotocamere digitali ultra compatte con lente zoom retraibile standard.\nSerie Z.\nFotocamere digitali ultra compatte con lente periscopica.\nVecchi modelli FinePix.\nLe fotocamere Fujifilm's erano originariamente identificate numericamente. I modelli denominati con nomi alfanumerici erano apparsi nel 2001, nel 2002 e 2003 lo schema di denominazione era passato al sistema visto sopra."}
{"id": "636727", "revid": "228587", "url": "https://it.wikipedia.org/wiki?curid=636727", "title": "AT&amp;T Hobbit", "text": "Gli Hobbit sono una famiglia di microprocessori prodotti all'inizio degli anni novanta dalla AT&amp;T. Furono sviluppati a partire dal progetto CRISP (C-language Reduced Instruction Set Processor), un progetto che mirava a realizzare un processore ottimizzato per l'esecuzione di codice C. Il progetto si concentr\u00f2 su una rapida decodifica delle istruzioni, una rapida gestione degli array e delle chiamate alle procedure. Sebbene fosse un processore di tipo RISC sotto molti punti di vista era un progetto \"diverso\" dagli altri processori e non riusc\u00ec mai a trovare un vero mercato di riferimento e la sua commercializzazione fu sospesa a met\u00e0 degli anni novanta. Tuttavia il progetto ispir\u00f2 molti progetti successivi.\nCaratteristiche.\nIn un progetto RISC tradizionale l'accesso alla memoria \u00e8 di tipo load/store, cio\u00e8 il processore per modificare un dato in memoria carica sempre esplicitamente il dato (load) in un registro, lo modifica e poi lo salva nuovamente in memoria (store). Spesso l'architettura RISC per questo motivo viene chiamata anche load/store. Questa tipologia di accesso alla memoria specifica chiaramente gli accessi alla memoria permettendo di realizzare pipeline in modo relativamente semplice e permette di realizzare processori superscalari con poca logica aggiuntiva. Tuttavia i linguaggi di programmazione non seguono questa filosofia di accesso alla memoria. Normalmente utilizzano una struttura a pila (\"stack\") dove salvano le variabili locali e altre informazioni per la gestione delle sottoprocedure. Il compilatore quando compila il codice traduce la struttura a stack in una serie di load/store per il processore.\nIl progetto CRISP e l'Hobbit invece gestiscono direttamente il metodo di accesso basato su stack utilizzato dai linguaggi di programmazione. Il processore includeva delle istruzioni che gestivano direttamente lo stack e gli array. Sebbene questa gestione della memoria fosse comune nei primi processori CISC, il progetto CRISP gestiva lo stack tramite 64 registri a 32 bit. I registri non erano accessibili direttamente (come dell'INMOS Transputer o in altri progetti basati su stack). L'utilizzo dello stack per accedere ai dati riduceva notevolmente la dimensione del codice che non doveva pi\u00f9 indicare esplicitamente la posizione dei dati per ogni operazione; i dati erano nello stack e bastava scorrere lo stack per ottenere i dati da processare. Questo riduceva la dimensione del codice e diminuiva gli accessi alla memoria migliorando le prestazioni del processore.\nUn effetto secondario del progetto Hobbit fu l'ispirazione dei progettisti della macchina virtuale Dis (un progetto secondario del Plan 9) di utilizzare un sistema basato su registri strettamente abbinato con l'esterno del processore. I progettisti dei sistemi RISC avevano progettato un sistema basato su load/store per ottenere alte velocit\u00e0 e una macchina virtuale non basata su questa filosofia sarebbe stata necessariamente lenta per via della conversione da modalit\u00e0 a stack a modalit\u00e0 load/store. I progettisti di Dis si resero conto che tutti i processori futuri si sarebbero basati su questa filosofia e quindi progettarono Inferno con questo paradigma per migliorarne le prestazioni. Questa filosofia di sviluppo era l'opposta di quella utilizzata da .NET e da java che basano la loro macchina virtuale sullo stack e che quindi ottengono prestazioni modeste quando sono eseguiti. Convertire un linguaggio basato su stack in un'assembly basato su load/store \u00e8 un processo molto dispendioso e inefficiente. La macchina virtuale Java \u00e8 molto pi\u00f9 grande e pi\u00f9 lenta della macchina virtuale di Limbo\nStoria e utilizzi.\nIl progetto CRISP fu avviato nel 1987 principalmente come progetto di ricerca. Secondo molte fonti Apple Computer contatt\u00f2 AT&amp;T e finanzi\u00f2 lo sviluppo di una versione a basso consumo del processore per il palmare che stava sviluppando. L'Hobbit venne prodotto nella versione 92010 nel 1992 con una cache dati di 3 KiB. Nel 1994 venne presentato il 92020 con 6 KiB di cache.\nApple decise di non utilizzare il processore e svilupp\u00f2 il suo progetto sull'architettura ARM. AT&amp;T comunque svilupp\u00f2 un proprio palmare chiamato EO Personal Communicator e la Be Incorporated inizi\u00f2 lo sviluppo del BeBox sulla piattaforma Hobbit. Tolti questi progetti non ci furono altri progetti commerciali basati su Hobbit e quindi AT&amp;T dismise il progetto alla fine del 1994."}
{"id": "636730", "revid": "6066", "url": "https://it.wikipedia.org/wiki?curid=636730", "title": "John Littlewood", "text": ""}
{"id": "636731", "revid": "110157", "url": "https://it.wikipedia.org/wiki?curid=636731", "title": "AMULET", "text": "Gli AMULET sono una famiglia di microprocessori basati su architettura ARM. I processori furono sviluppati dal gruppo Advanced Processor Technologies dell'University of Manchester. I processori AMULET si differenziano dalle altre implementazioni ARM per essere gli unici asincroni. I processori non utilizzano un segnale di clock comune per sincronizzare le varie unit\u00e0 interne."}
{"id": "636732", "revid": "842", "url": "https://it.wikipedia.org/wiki?curid=636732", "title": "AMULET microprocessor", "text": ""}
{"id": "636734", "revid": "6066", "url": "https://it.wikipedia.org/wiki?curid=636734", "title": "J. E. Littlewood", "text": ""}
{"id": "636736", "revid": "104485", "url": "https://it.wikipedia.org/wiki?curid=636736", "title": "Gli scrupoli di Maigret", "text": "Gli scrupoli di Maigret (titolo originale francese \"Les scrupules de Maigret\") \u00e8 un romanzo di Georges Simenon con protagonista il Commissario Maigret.\nIl romanzo \u00e8 stato scritto dal 9 al 16 dicembre 1957 in Svizzera e pubblicato per la prima volta il 25 giugno dell'anno successivo in Francia, presso l'editore Presses de la Cit\u00e9.\n\u00c8 il cinquantaduesimo romanzo dedicato al celebre commissario.\nSimenon non nasconde, in questo romanzo, la sua personale passione per la medicina in generale e per la psichiatria in particolare. Oltre al fatto che nello stesso periodo in cui il romanzo venne scritto, la fine degli anni cinquanta, la seconda moglie di Simenon comincia a manifestare i primi segni di psicosi.\nTrama.\nSono i primi giorni dell'anno e al Quai des Orf\u00e8vres l'atmosfera \u00e8 molto calma, quasi noiosa. Il commissario \u00e8 malinconico. Tanto pi\u00f9 che la signora Maigret non sta bene: i primi acciacchi, le piccole riparazioni obbligate, lo spettro della vecchiaia. Il freddo si fa sentire, \"un freddo non abbastanza acuto per essere pittoresco e per far.parlare i giornali, ma soltanto sgradevole\".\nXavier Marton, il responsabile del reparto giocattoli dei \"Grands Magasins\" nel quartiere del Louvre, uno specialista di trenini elettrici, vuole parlare con il commissario Maigret, e con lui soltanto, e il commissario accetta la sua visita anche se ascolta il racconto di Marton quasi superficialmente come se fosse assorto da altri e pi\u00f9 importanti pensieri. Marton \u00e8 convinto che la moglie sia una folle e che voglia avvelenarlo, ma prima di finire il suo racconto lascia l'ufficio del commissario approfittando di una sua momentanea assenza.\nLo stesso giorno Maigret riceve la visita della moglie dell'uomo, la signora Gis\u00e8le Marton, venditrice presso Harris, in Rue Saint-Honor\u00e9. Gis\u00e8le Marton racconta a Maigret la sua versione della storia e cio\u00e8 che il marito \u00e8 reduce da una forte depressione causata a suo parere dal fatto che la signora Marton, grazie alla sua attivit\u00e0 di commerciante di indumenti intimi, abbia pi\u00f9 successo del marito. Xavier Marton torna il giorno successivo per parlare di nuovo con Maigret, il quale propone allo specialista di trenini un'altra visita psichiatrica: Marton ne aveva gi\u00e0 fatta una dallo specialista in psichiatria e neurologia dottor Steiner, che lo aveva giudicato sano. Marton accetta questa seconda visita, ma avverte Maigret che se la moglie dovesse avvelenarlo, prima di esalare l'ultimo respiro, lui far\u00e0 di tutto per ucciderla, sparandole.\nMaigret, approfittando anche del periodo calmo al palazzo di giustizia, ordina alla sua squadra di indagare sulle abitudini dei Marton e viene a scoprire che la sorella di Gis\u00e8le, Jenny, vive con i Marton e che Xavier \u00e8 apparentemente innamorato di lei. Dall'altra parte, Gis\u00e8le pare che abbia una relazione con il suo socio/datore di lavoro, il signor Harris (pseudonimo di Maurice Schwob). Maigret decide di mettere sotto sorveglianza la casa dei Marton e lascia il giovane Lapointe sul posto per tutta la notte, ma alla mattina viene scoperto il cadavere di Xavier Marton, avvelenato accidentalmente da Jenny: Xavier infatti aveva messo nella tazza del t\u00e8 della moglie una quantit\u00e0 non letale di veleno. Jenny ne era al corrente e sapeva anche che il signor Marton non avrebbe avuto il coraggio di uccidere la moglie e cos\u00ec \u00e8 lei ad aggiungere il veleno necessario a uccidere la sorella/rivale. La signora Marton per\u00f2, come ormai faceva d'abitudine, scambiava la sua tazza con quella del marito, che muore nella notte.\nMaigret si trova ad indagare su un delitto non ancora commesso. Contraddicendo il suo normale modo di procedere, si affida ai libri di medicina e psichiatria e in questo senso consulta anche il dottor Pardon, suo amico. Non riesce a capire chi dei due coniugi Marton sia pazzo, e cerca la risposta sui libri. Una volta abbandonata questa via, Maigret scopre che questa storia \u00e8 molto simile ad altre con cui lui si \u00e8 trovato a che fare, e alla fine riesce a venirne a capo... anche se troppo tardi.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1958.\nIn Italia \u00e8 apparso per la prima volta nel 1960, tradotto da Guido Cantini e pubblicato da Mondadori nella collana \"Il girasole. Biblioteca economica Mondadori\" (n\u00ba 135). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1992 nuova traduzione di Marianna Basile). Nel 2006 il romanzo \u00e8 stato pubblicato presso Adelphi, tradotto da Margherita Belardetti, nella collana dedicata al commissario (parte de \"gli Adelphi\", al n\u00ba 290).\nFilm e televisione.\nDue sono gli adattamenti del romanzo per la televisione:"}
{"id": "636739", "revid": "339392", "url": "https://it.wikipedia.org/wiki?curid=636739", "title": "Les Scrupules de Maigret", "text": ""}
{"id": "636743", "revid": "6066", "url": "https://it.wikipedia.org/wiki?curid=636743", "title": "G. H. Hardy", "text": ""}
{"id": "636745", "revid": "62748", "url": "https://it.wikipedia.org/wiki?curid=636745", "title": "Librettista", "text": ""}
{"id": "636748", "revid": "94322", "url": "https://it.wikipedia.org/wiki?curid=636748", "title": "Geronzi", "text": ""}
{"id": "636749", "revid": "599013", "url": "https://it.wikipedia.org/wiki?curid=636749", "title": "Aeratore", "text": ""}
{"id": "636755", "revid": "599013", "url": "https://it.wikipedia.org/wiki?curid=636755", "title": "Helmut H\u00f6flehner", "text": "Fu negli anni 1980 una delle colonne portanti della squadra austriaca; dedicatosi quasi esclusivamente alla discesa libera, riusc\u00ec a conquistare durante la carriera dieci vittorie e due Coppe del Mondo di specialit\u00e0, nel 1985 e nel 1990.\nBiografia.\nStagioni 1980-1988.\nDiscesista puro originario di Gumpenberg di Haus, H\u00f6flehner ottenne il primo piazzamento di rilievo in Coppa del Mondo il 6 gennaio 1980 a Pra Loup, piazzandosi 13\u00ba. Il 6 marzo di due anni dopo ottenne ad Aspen il primo podio nel circuito, giungendo 3\u00ba alle spalle dello svizzero Peter M\u00fcller e del canadese Todd Brooker, e il 12 marzo 1983 riusc\u00ec a salire per la prima volta sul gradino pi\u00f9 alto del podio, a Lake Louise. Il 2 febbraio 1984 vinse sulla prestigiosa pista Olimpia delle Tofane di Cortina d'Ampezzo e in seguito partecip\u00f2 ai XIV Giochi olimpici invernali di , suo debutto olimpico, piazzandosi al 5\u00ba posto.\nNella stagione 1984-1985 ottenne in Coppa del Mondo cinque podi con tre vittorie (nelle classiche discese libera della Saslong in Val Gardena il 15 dicembre, della Lauberhorn di Wengen il 19 gennaio e della Kandahar di Garmisch-Partenkirchen il 26 gennaio), che gli consentirono di aggiudicarsi la sua prima Coppa del Mondo di discesa libera con 5 punti di vantaggio su M\u00fcller. Ai Mondiali di Bormio di quell'anno, suo esordio iridato, si classific\u00f2 7\u00ba, mentre due anni dopo, nella rassegna di Crans-Montana 1987, fu 14\u00ba.\nStagioni 1989-1994.\nIl 10 dicembre 1988 vinse nuovamente la gara della Saslong; ai successivi Mondiali di Vail 1989 si classific\u00f2 7\u00ba e a fine stagione in Coppa del Mondo, dopo aver ottenuto tre podi (due le vittorie), si piazz\u00f2 al 2\u00ba posto nella classifica di specialit\u00e0, battuto dall'austro-lussemburghese Marc Girardelli di 27 punti. Nella stagione 1989-1990 H\u00f6flehner si aggiudic\u00f2 la sua seconda coppa di cristallo di specialit\u00e0, dopo aver ottenuto sette podi con tre vittorie (tra le quali l'ultima in carriera, il 4 febbraio a Cortina d'Ampezzo) e aver sopravanzato in classifica il norvegese Atle Sk\u00e5rdal di 46 punti.\nConquist\u00f2 l'ultimo podio in Coppa del Mondo il 25 gennaio 1992 sulla Lauberhorn di Wengen (3\u00ba) e poco dopo prese parte alle sue ultime Olimpiadi, , chiudendo al 17\u00ba posto. Si ritir\u00f2 nel 1994 e l'ultimo piazzamento della sua carriera fu il 48\u00ba posto ottenuto nella gara di Coppa del Mondo disputata a Whistler Mountain il 12 marzo.\nBilancio della carriera.\n non ottenne risultati di rilievo n\u00e9 alle Olimpiadi n\u00e9 ai Mondiali, competizioni vinte spesso in quegli anni da suoi compagni di nazionale quali Leonhard Stock e Harti Weirather, che assieme a H\u00f6flehner monopolizzarono la velocit\u00e0 di quel periodo. Gli manc\u00f2 anche un'affermazione nella prestigiosa discesa sulle nevi di casa, sulla Streif di Kitzb\u00fchel.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "636759", "revid": "287204", "url": "https://it.wikipedia.org/wiki?curid=636759", "title": "La pioggia segue l'aratro", "text": "La pioggia segue l'aratro (in inglese: \"Rain follows the plow\") \u00e8 il nome convenzionale dato ad una teoria della climatologia, oggi del tutto screditata, che fu popolare nel West americano alla fine del XIX secolo. La premessa basilare della teoria era che gli insediamenti umani, in particolare l'agricoltura condotta nei poderi, portava a un cambiamento climatico permanente nelle regioni aride o semi-aride, rendendole pi\u00f9 umide. La teoria venne ampiamente promossa negli anni 1870, come giustificazione per la colonizzazione delle Grandi Pianure, una regione nota in precedenza come il \"Grande deserto americano\". Secondo la teoria, maggiori insediamenti umani nella regione avrebbero provocato nel corso del tempo una maggiore piovosit\u00e0, rendendo la terra pi\u00f9 fertile e lussureggiante con l'aumentare della popolazione. Come venne indicato dalle successive registrazioni storiche della piovosit\u00e0, la teoria si basava su una prova errata, che nasceva da una breve fluttuazione climatica nelle Grandi Pianure. La teoria venne in seguito rifiutata dai climatologi ed \u00e8 oggi considerata un grande errore. \nStoria.\nLa teoria nacque alla fine degli anni 1860, durante l'espansione degli insediamenti bianchi ad ovest del fiume Missouri e oltre il 100\u00ba meridiano ovest, confine tradizionale tra la parte umida e quella semi-arida del Nord America centrale. In particolare nella prima parte del decennio, gli insediamenti dei bianchi si erano diffusi nel Nebraska centrale e occidentale, lungo il fiume Platte. Gli emigranti che percorrevano l'Oregon Trail iniziarono a riportare che la terra del Nebraska occidentale, in precedenza nota per la sua vegetazione arsa dal sole durante l'estate, era apparentemente diventata verde. Da questa prova, alcuni scienziati dell'epoca trassero la conclusione che il cambiamento era dovuto agli insediamenti e agli effetti della coltivazione. Uno dei principali esponenti di questa teoria fu Cyrus Thomas, un noto climatologo dell'epoca che fece uno studio sulla storia recente del Colorado, concludendo che l'incremento nell'umidit\u00e0 era permanente, e coincideva esattamente con la nascita delle prime fattorie. Un altro importante sostenitore della teoria fu Ferdinand Vandeveer Hayden, il noto geografo che aveva esplorato e fatto rilevamenti in parte delle Montagne Rocciose del Colorado. \nThomas e altri climatologi offrirono diverse spiegazioni della teoria. Un'idea comune era che l'aratura per la coltivazione esponesse all'aria l'umidit\u00e0 del terreno. Inoltre, piante e arbusti appena piantati aumentavano la piovosit\u00e0, cos\u00ec come il vapore dei treni. Un'altra ipotesi sosteneva che le aumentate vibrazioni dell'atmosfera terrestre, dovute all'attivit\u00e0 umana, creavano ulteriori nuvole da cui cadeva la pioggia, un'idea che port\u00f2 alla diffusione della pratica di far esplodere dinamite in aria lungo tutte le Grandi Pianure negli anni 1870.\nLa teoria era largamente accettata in quel periodo, non solo dagli scienziati, ma anche dagli speculatori terrieri e dagli emigranti. Alcuni storici hanno sostenuto che la teoria venne accolta prontamente come un'appendice del destino manifesto, l'idea che Dio avesse stabilito che la razza bianca degli americani dovesse espandersi in tutto il continente nord-americano. La teoria \u00e8 ritenuta parzialmente responsabile della rapida colonizzazione delle Grandi Pianure alla fine del XIX secolo.\nViene oggi compreso dai climatologi che un incremento di vegetazione e urbanizzazione pu\u00f2 in effetti produrre un aumento nelle precipitazioni. L'effetto comunque ha una portata locale, e l'aumentata piovosit\u00e0 avviene a spese della piovosit\u00e0 delle aree circostanti. Non si produce un cambiamento climatico per l'intera regione."}
{"id": "636768", "revid": "287204", "url": "https://it.wikipedia.org/wiki?curid=636768", "title": "Komarom", "text": ""}
{"id": "636772", "revid": "9316", "url": "https://it.wikipedia.org/wiki?curid=636772", "title": "Vibrisse", "text": ""}
{"id": "636774", "revid": "22356", "url": "https://it.wikipedia.org/wiki?curid=636774", "title": "Plesictis", "text": "Il plesitto (gen. Plesictis) \u00e8 un mammifero carnivoro estinto, forse appartenente ai mustelidi. Visse tra l'Oligocene superiore e il Miocene inferiore (circa 28 - 20 milioni di anni fa) e i suoi resti fossili sono stati ritrovati in Europa e in Asia.\nDescrizione.\nLungo circa 75 centimetri, questo piccolo predatore era dotato di grandi occhi e di una coda molto lunga. Le dimensioni e la forma del corpo ricordano moltissimo quelle del bassarisco attuale, un piccolo parente dei procioni vivente in Centroamerica. Questo animale si distingueva da altre forme simili per l'estrema riduzione (o addirittura la scomparsa, in alcuni casi) del secondo molare superiore, e per la forma allungata del trigonide del carnassiale inferiore, che aveva una forma tagliente anche a causa della forma particolare del metaconide.\nLa dentatura superiore era specializzata: il carnassiale superiore presentava un denticolo accessorio, posteriore nella parte esterna, e la parte interna del primo molare superiore era molto allargata. Il cranio assomigliava, nella forma generale, a quello di molti mustelidi attuali. La cresta sagittale era sdoppiata, la regione facciale era molto corta e la scatola cranica era allungata. La bolla timpanica, con un meato uditivo ossificato, assomigliava a quella degli ursidi, e nella parte posteriore era presente una piccola apofisi paroccipitale libera. Il forame carotideo era nettamente spostato in avanti, mentre non era presente il canale dell'alisfenoide.\nClassificazione.\nIl genere \"Plesictis\" venne istituito da Pomel nel 1846; la specie pi\u00f9 nota \u00e8 Plesictis lemanensis, del Miocene inferiore della Francia; questa specie \u00e8 nota grazie a numerosi resti fossili tra cui crani molto ben conservati. Altre specie, come \"P. julieni, P. robustus, P. branssatensis, P. genettoides\" (la specie tipo), \"P. stenogalinus\", erano diffuse tra l'Oligocene superiore e il Miocene inferiore in Europa (Francia, Germania, Svizzera); alcune di queste specie, per\u00f2, potrebbero non appartenere al genere \"Plesictis\". Fossili attribuiti a questo genere sono stati ritrovati anche in Georgia.\n\"Plesictis\" \u00e8 stato avvicinato ai procionidi, a causa dell'aspetto simile a quello del bassarisco, ma alcune analisi delle caratteristiche dentarie hanno indicato che \"Plesictis\" potrebbe essere un membro arcaico dei mustelidi.\nPaleoecologia.\nSi pensa che questo animale fosse un cacciatore arboricolo e notturno. A giudicare dal tipo di dentatura, il plesitto doveva essere onnivoro."}
{"id": "636777", "revid": "831312", "url": "https://it.wikipedia.org/wiki?curid=636777", "title": "Giro d'Italia 1930", "text": "Il Giro d'Italia 1930, diciottesima edizione della \"Corsa Rosa\", si svolse in quindici tappe, dal 17 maggio all'8 giugno 1930, su un percorso di complessivi 3\u00a0095\u00a0km. Fu vinto dall'italiano Luigi Marchisio, corridore all'esordio e all'epoca vincitore pi\u00f9 giovane nella storia della corsa, superato poi solo da Fausto Coppi nel 1940. Su 115 partenti, arrivarono al traguardo finale 67 corridori.\nDopo la quarta vittoria, terza consecutiva, di Alfredo Binda al Giro del 1929, gli altri ciclisti minacciarono di disertare la competizione. Gli organizzatori optarono allora per una formula a inviti, lasciando Binda fuori dalla corsa, ma pagandogli comunque un premio di 22\u00a0500\u00a0lire, equivalente a quello previsto per il vincitore.\nIl Giro per la prima volta nella storia sbarc\u00f2 in Sicilia, dove si corsero le tre tappe iniziali, nonostante alcuni problemi organizzativi e climatici. Michele Mara vinse la prima tappa a Catania, Leonida Frascarelli la seconda a Palermo, il ventunenne Luigi Marchisio la terza a Messina. A Messina Marchisio, co-capitano della Legnano orfana di Binda, fece sua anche la \"leadership\" della corsa: riuscir\u00e0 a mantenerla per le restanti dodici tappe, fino al traguardo finale di Milano, rafforzandola prima con un altro successo a Catanzaro e resistendo poi agli attacchi della Maino capeggiata da Luigi Giacobbe, infine secondo. Lo stesso Marchisio corse met\u00e0 Giro con un occhio bendato, a causa di un lapillo che nelle zone attorno all'Etna gli aveva procurato una lesione al bulbo oculare.\nQuesta edizione del Giro vide l'esordio di Learco Guerra, che si aggiudic\u00f2 due tappe, a Roma e a Forl\u00ec.\nSquadre e corridori partecipanti.\nSi iscrissero alla corsa 133 ciclisti, 31 in rappresentanza di sei squadre professionistiche, o \"aggruppati\", e 102 senza squadra, o \"isolati\". I partenti effettivi furono 115."}
{"id": "636778", "revid": "110157", "url": "https://it.wikipedia.org/wiki?curid=636778", "title": "Museo dell'Opera del Duomo (Orvieto)", "text": "Il Museo dell'Opera del Duomo \u00e8 sito in Piazza Duomo ad Orvieto (provincia di Terni).\nIl museo ospita sculture e opere di varie epoche dal Duecento in poi, tra cui: terrecotte invetriate di Della Robbia, il reliquiario del cranio di San Savino, bozze su pergamena dei progetti del Duomo di Orvieto, la \"Maest\u00e0 dei Servi\" di Coppo di Marcovaldo, l'autoritratto e la \"Maddalena\" di Luca Signorelli, il \"polittico di San Domenico\" di Simone Martini, preziosi oggetti di arte orafa, ecc."}
{"id": "636784", "revid": "124387085", "url": "https://it.wikipedia.org/wiki?curid=636784", "title": "Britisches Freikorps", "text": "Il Britisches Freikorps era un'unit\u00e0 delle Waffen-SS durante la seconda guerra mondiale, consistente in prigionieri di guerra Britannici e del Commonwealth reclutati nelle file dell'Asse. Originariamente l'unit\u00e0 era nota come Legione San Giorgio. Soltanto 54 uomini parteciparono a questo corpo in modo discontinuo.\nFormazione dell'Unit\u00e0.\nIl Britisches Freikorps, gi\u00e0 conosciuto come \"Legione San Giorgio\", fu formato nel gennaio 1943, tre mesi dopo che John Amery, cittadino britannico rifugiatosi a Berlino, aveva proposto di formare un corpo di volontari inglesi contro l'Unione Sovietica. Come intuibile dal nome originale, l'unit\u00e0 si rifaceva alla LVF, la \"Legione dei Volontari Francesi Contro il Bolscevismo\". Il massimo numero di effettivi contemporaneamente in servizio nel corpo fu di 27 soldati.\nIl 1\u00ba gennaio 1944 veniva ridenominata SS-Britisches Freikorps e posta sotto il comando dell'SS-Hauptsturmf\u00fchrer (capitano) Hans Werner Roepke.\nIl campo di addestramento fu lo Stalag III-D, un edificio nel distretto di Pankow a Berlino.\nDivisa dell'Unit\u00e0.\nPer i volontari si decise di utilizzare la divisa delle Waffen-SS o SS combattenti, con l'aggiunta di una fascia sulla manica con la scritta Britisches Freikorps e con lo scudo inglese.\nDall'aprile del 1944 i volontari di tale unit\u00e0 delle SS portarono un'apposita mostrina raffigurante tre leoni o leopardi, simbolo dell'Inghilterra.\nMembri conosciuti del Britisches Freikorps.\nAltri inglesi che prestarono servizio in altre unit\u00e0 delle SS:"}
{"id": "636786", "revid": "121293458", "url": "https://it.wikipedia.org/wiki?curid=636786", "title": "Parco nazionale del Khunjerab", "text": "Il parco nazionale del Khunjerab \u00e8 un parco nazionale nei Territori del Nord del Pakistan. \u00c8 tra i parchi posti a pi\u00f9 elevata altitudine al mondo e protegge l'habitat di molte specie animali minacciate di estinzione come il Leopardo delle nevi, la pecora di Marco Polo e lo stambecco himalayano.\n\u00c8 anche una delle regioni montane pakistane pi\u00f9 importanti in fatto di biodiversit\u00e0 tanto che il World Wide Fund for Nature (WWF) del paese sta sviluppando un piano per proteggerne la flora coinvolgendo le comunit\u00e0 locali. Obiettivo del piano \u00e8 di porre sotto controllo i pascoli e aumentare la popolazione delle specie pi\u00f9 minacciate (Leopardo delle nevi, pecora di Marco Polo e pecora blu)."}
{"id": "636790", "revid": "125848363", "url": "https://it.wikipedia.org/wiki?curid=636790", "title": "Cordialmente", "text": "Cordialmente \u00e8 una trasmissione radiofonica, in onda dal 1993 su Radio Deejay, condotta dal DJ Linus e dagli Elio e le Storie Tese, quasi sempre supportati dalla presenza di Luca Mangoni.\nStoria.\nIl primo incontro tra Elio e le Storie Tese e Linus avviene in occasione del Radiothon (programma radiofonico a scopo benefico in onda su Radio Deejay negli anni novanta) del 1993: l'esperimento riuscito viene ripetuto con cadenza settimanale quasi regolare nella fascia serale dell'emittente tra marzo e giugno dello stesso anno, senza titolo. Il 2 dicembre 1993 il programma torna con il titolo di \"Cordialmente pista di lancio (forse)\".\nLa lunga permanenza del programma nel palinsesto di Radio Deejay, seppur con durate e orari di messa in onda differenti nel corso degli anni, ne ha fatto uno dei programmi pi\u00f9 longevi della radiofonia privata italiana, vincitore del premio Aristofane per la migliore trasmissione radiofonica di satira nel 1998.\nDopo aver celebrato il ventennale della trasmissione con una puntata speciale andata in onda anche in TV, la trasmissione del programma per la stagione 2013/2014 \u00e8 stata prima rinviata a causa di impegni dei conduttori, e poi annullata a gennaio 2014. \"Cordialmente\" \u00e8 cos\u00ec tornata in onda la stagione successiva il 3 novembre 2014, ogni luned\u00ec dalle 22:00 alle 23:00.\nI componenti degli Elio e le Storie Tese presenti in studio contemporaneamente o in alternanza sono Elio, Rocco Tanica, Faso e Cesareo, rare le ospitate dei rimanenti membri. In assenza di Linus, un altro deejay della radio lo sostituisce: dall'edizione 2002/2003 il ruolo \u00e8 stato quasi sempre affidato a Vic. Nelle prime tre stagioni la parte tecnica \u00e8 stata curata da Nicola Savino, nelle successive due da Davide Bonsanto, quindi, dalla sesta in poi, da Alex Farolfi.\nAgli esordi la trasmissione era strutturata come una versione surreale dei \"contenitori\" radiofonici: suddivisa in numerose rubriche, regolarmente annunciate dalla voce di Elio (con uno stile simile a quello di Lelio Luttazzi nella sigla del programma di Radio2 \"Hit Parade\"), prevedeva nel suo svolgimento il \"lancio\" di nuove proposte musicali (quasi sempre improbabili cantanti di scarsa fama o registrazioni amatoriali recuperate negli studi di registrazione da tecnici del suono che collaboravano con gli Elio e le Storie Tese), inframezzate da spazi pubblicitari riservati a fantomatici sponsor (\"Mandingo\", \"Luigi, il tonico di chi ama\"). Nel corso del tempo il numero delle rubriche fisse \u00e8 calato, lasciando pi\u00f9 spazio all'improvvisazione.\nIdee nate o presentate per la prima volta nel corso di \"Cordialmente\" hanno influenzato i lavori pubblicati da Elio e le Storie Tese: a titolo di esempio, le interferenze radiofoniche di Gennaro d'Auria (dalle quali derivano il nome dell'album \"Cicciput\" e l'intro dello stesso album), la rubrica \"\"La finestra sul cortile, i grandi classici per chi non ha tempo\", pi\u00f9 conosciuta come \"I corti di Cordialmente\" (il corto di \"Largo al factotum\"\" dal \"Barbiere di Siviglia\" di Rossini \u00e8 presente in \"Craccracriccrecr\") o le poesie ermetiche di Ermes Palinsesto (pubblicate nel libro \"Il visone ha una faccia enorme\") e i componimenti di Paolo Fellello (contenuti nei libri \"Animali Spiaccicati\" e \"Fiabe centimetropolitane\").\nSoprattutto nelle prime stagioni, il programma \u00e8 stato caratterizzato dalla selezione musicale dei pezzi trasmessi: la rigida scelta musicale di Radio Deejay negli anni novanta (orientata alla musica pi\u00f9 commerciale) ha spesso ceduto ai gusti personali degli \"Elii\", consentendo loro di proporre classici della musica e canzoni altrimenti difficilmente inserite nella programmazione dell'emittente. La stagione 2007/08 \u00e8 caratterizzata per l'adozione di \"playlist\" tematiche: all'inizio di ogni puntata \u00e8 stato, infatti, stabilito un argomento che potesse legare le canzoni trasmesse, attraverso il titolo, il testo o il nome dell'autore. \nIl 9 marzo 2020 il programma sarebbe dovuto tornare in onda con il sottotitolo \"Quattro Stagioni. La formula: una puntata per ogni singola stagione dell'anno per un totale di quattro appuntamenti. A causa della pandemia di COVID-19 del 2020 in Italia l'avvio della trasmissione \u00e8 stato posticipato.?Per la stagione 20/21 questa formula viene riannunciata venerd\u00ec 8 ottobre 2021 da Linus. La prima puntata \u00e8 prevista nel novembre successivo.\nLa sigla di apertura di \"Cordialmente\" \u00e8 \"In the stone\" degli Earth, Wind &amp; Fire. La sigla di chiusura fin dalla prima puntata \u00e8 \"Soleado\" dei Daniel Sentacruz Ensemble, preceduta \u2014 a partire dal 1998 \u2014 dal \"corto\" \"Buonanotte Lino\".\nI titoli di \"Cordialmente\".\nUna particolarit\u00e0 del programma \u00e8 quella del titolo mutevole. Il primo titolo fu \"Cordialmente pista di lancio (forse)\": \"pista di lancio\" venne suggerito da Pier Paolo Peroni evocando il giovanilismo forzato di alcuni programmi radiofonici degli anni sessanta.\nIl titolo della trasmissione \u00e8 poi divenuto ufficialmente solo \"Cordialmente\", tuttavia i conduttori hanno spesso cambiato ufficiosamente nome al programma, pi\u00f9 volte nel corso della stessa stagione e a volte nel corso della stessa puntata, prendendo spunto da argomenti affrontati all'interno della trasmissione o dall'attualit\u00e0.\nAd esempio il titolo fu cambiato in \"Cordialmente Raglio Blasfemo\" quando un giornale cattolico, in occasione dell'uscita della canzone \"Born to be Abramo\", scrisse: \"si \u00e8 nuovamente levato il raglio blasfemo di Elio e le Storie Tese\"; o in \"Cordialmente Lusuk\", dopo l'ascolto di una formula magica di Gennaro d'Auria.\nInoltre le puntate di \"Cordialmente\", a imitazione e parodia di quanto accade in tv per massimizzare i dati di ascolto, sono state spesso fittiziamente suddivise in due programmi differenti. Anche i programmi di anteprima hanno seguito l'usanza assumendo di volta in volta titoli differenti (\"Aspettando Cordialmente\", \"Aspergendo Cordialmente\", \"Limbo\", \"Leembaw\", \"Programma di traino\" ecc.)\nRubriche storiche.\nNegli anni \u00e8 inoltre divenuta consuetudine che al momento di annunciare la pausa pubblicitaria il conduttore offra agli Elio da bere o da mangiare invitandoli a seguirlo, loro di tutta risposta inanellano doppi sensi interpretando le sue parole come un'offerta di natura sessuale.\nI soprannomi.\nNel corso della trasmissione, gli Elio e le Storie Tese ironizzano con Linus per la sua supposta onnipotenza all'interno di Radio Deejay, il suo \"potere di vita e di morte\" sugli altri deejay della radio, la passione per la maratona e cos\u00ec via. Uno dei modi in cui il gruppo fa ci\u00f2 \u00e8 dare al deejay di soprannomi diversi. Tra questi ricordiamo \"Lino\", \"L\u00e0ino\" (dalla pronuncia inglese di \"Lino\"), \"Linetti\", \"Linone\", \"Don Linuzzo\", \"Moletta Di Pasovale\" e \"Pachi\" Sempre per ricordare il suo \"potere\" e la sua longevit\u00e0 all'interno della radio, Linus viene anche chiamato \"il Vecchio Leone\", appellativo col quale \u00e8 ricordato anche nella sigla di Deejay chiama Italia del 2009 e nella sua versione riarrangiata del 2012, composte ed eseguite sempre dagli Elio e le Storie Tese. Viene ricordato come \"Lino\" anche nella canzone \"Christmas with the yours\". Un altro soprannome di Linus \u00e8 \"the connector\" o \"il principe del collegamento\", per la sua capacit\u00e0 di creare collegamenti e connessioni tra gli argomenti tirati fuori dalle discussioni della trasmissione e i brani musicali selezionati per la serata.\nVic \u00e8 chiamato \"Veek\" (pronunciato con la E aperta), \"Vicchio\" o col suo vero nome \"Vittorio\". Un particolare soprannome, il Delfino, si deve alla convinzione del gruppo che Vic sia l'erede destinato a prendere in toto il posto di Linus. Gli Elii giocano anche sulla doppia valenza del nome rivolgendosi al conduttore come si trattasse di un vero delfino.\nInfine Alex Farolfi, regista della trasmissione, \u00e8 spesso chiamato \"Pharolpho\", \"Parolpo\" o Tamperer.\nPersonaggi storici di Cordialmente.\nNel corso di Cordialmente sono nati molti personaggi immaginari a partire da spunti dati dalle rubriche o da semplici effetti audio mandati in onda dalla regia. Tali personaggi sono quindi diventati gli \"ospiti\" delle puntate della trasmissione, e tra questi si ricordano:\nPer un certo periodo di tempo i personaggi ospiti hanno occupato una fantomatica \"Zona VIP\" (citata anche nella canzone \"Fossi figo\", presente in Cicciput), presente negli studi di Radio Deejay."}
{"id": "636793", "revid": "121038623", "url": "https://it.wikipedia.org/wiki?curid=636793", "title": "Franco Matticchio", "text": "Carriera.\nEsordisce come illustratore nel 1979 sulla terza pagina del Corriere della Sera.\nNel 1986 si dedica all'attivit\u00e0 di autore di fumetti, senza abbandonare quella di illustratore avviando la collaborazione con \"Linus\".\nDal quel momento pubblica su molte testate, come \"King\", \"Linea d'ombra\", \"Salve\", \"L'indice\", \"Il Grifo\", \"Moda\". \nCreatore di Mr. Jones, il gatto bendato protagonista delle avventure pubblicate su \"Linus\" e raccolte, dal 1987, nel volume \"Sensa Senso\".\nNel 1988 vince il primo premio in occasione dell'iniziativa ONU \"cartoonist Agains Drugs Abuse\".\nNel 1982 illustra \"Il libro dei labirinti\", scritto da Anna Zucchi.\nNel 1993 realizza disegni e story-board per un cartone animato prodotto da Gertie Immagini per Legambiente, premiato al Festival Internazionale del Cinema d'Animazione di Annecy come miglior film pubblicitario.\nSua la sigla animata del film Il mostro di Roberto Benigni.\nNel 1999 realizza una copertina per la rivista statunitense The New Yorker.\nCollabora come illustratore per le riviste L'indice dei libri del mese, Internazionale, Vivimilano e realizza copertine per la casa editrice Garzanti; sue le copertine dell'opera-omnia di Giorgio Scerbanenco e di Carlo Emilio Gadda.\nUna sua raccolta di disegni \u00e8 stata pubblicata da Einaudi nel 2006 in \"Esercizi di stilo\".\nSempre per Einaudi ha realizzato le illustrazioni dell'ultimo libro di Vincenzo Mollica e, nel 2012, la copertina del romanzo \"Nessuno \u00e8 indispensabile\" di Peppe Fiore.\nNel 2011 un suo dipinto \u00e8 stato esposto alla Biennale di Venezia.\nDal 2010 ha prodotto delle acqueforti per le Edizioni PigPrints.\nCollegamenti esterni.\nPigPrints di Franco Matticchio\nOpere di Franco Matticchio"}
{"id": "636797", "revid": "767487", "url": "https://it.wikipedia.org/wiki?curid=636797", "title": "Impronta genetica", "text": "In biologia molecolare, si definisce impronta genetica (o fingerprint, o fingerprinting genetico) il profilo derivato dalla applicazione di determinati marcatori molecolari ad un genoma, al fine di renderlo riconoscibile e rintracciabile.\nUn marcatore molecolare (genetico) pu\u00f2 evidenziare le differenze tra due genomi, in termini di lunghezza di regioni dalle estremit\u00e0 conosciute, o di presenza/assenza di una sequenza nota. La ricorrenza di determinate caratteristiche in genomi diversi pu\u00f2 essere usata per definire il grado di imparentamento tra gruppi di organismi.\nIl fingerprinting genetico \u00e8 stato introdotto per la prima volta da Alec Jeffreys nel 1984.\nApplicazioni sull'uomo.\nL'impronta genetica \u00e8 utilizzata in medicina legale per provare la corrispondenza tra persone sospette e DNA proveniente da campioni di sangue, capelli, saliva, sperma, ecc. \u00c8 usata anche nell'identificazione di resti umani, nei test di paternit\u00e0, nella determinazione della compatibilit\u00e0 per il trapianto di organi.\nOltrech\u00e9 nell'ambito della medicina forense, il test del DNA pu\u00f2 anche essere utilizzato in forma privata e anonima per verificare la compatibilit\u00e0 genetica di due individui. Negli Stati uniti esiste un diffuso commercio di kit per eseguire il test che vengono recapitati per corrispondenza al domicilio del cliente, il quale provvede a rispedire i campioni ad un laboratorio convenzionato, in attesa dell'esito del test.\nAl 2018, il mercato potenziale di questo servizio \u00e8 stato stimato nell'ordine di alcuni milioni di utenti.\nApplicazioni in agraria.\nIn genetica agraria, si pu\u00f2 ricorrere al \"fingerprinting\" per certificare la variet\u00e0/clone (in associazione con analisi del fenotipo), per risolvere casi di sinonimia, per verificare il successo di un'impollinazione controllata, o la presenza di un elemento a base genetica nota (come potrebbe essere una semente OGM in un campione).\nL'applicabilit\u00e0 del fingerprinting dipende dal grado di variabilit\u00e0 genetica propria di una specie coltivata: ad esempio due variet\u00e0 di melo (specie autoincompatibile e molto variabile) possono essere discriminate da un numero di marcatori molto inferiore rispetto a due variet\u00e0 di pesco (specie autocompatibile e a ristretta base genetica)."}
{"id": "636799", "revid": "125273996", "url": "https://it.wikipedia.org/wiki?curid=636799", "title": "La breve vita felice di Francis Macomber", "text": "La breve vita felice di Francis Macomber (\"The Short Happy Life of Francis Macomber\") \u00e8 un racconto che fa parte della raccolta \"I quarantanove racconti\" scritti tra il 1925 e il 1936 da Ernest Hemingway.\nAmbientato in Africa, fu pubblicato nel numero di settembre 1936 della rivista \"Cosmopolitan\" assieme a \"Le nevi del Chilimangiaro\". La storia fu adattata per il grande schermo da Zolt\u00e1n Korda nel film \"Passione selvaggia\" (\"The Macomber Affair\", 1947).\nEra uno dei racconti prediletti dell'autore e resta uno dei suoi pi\u00f9 rappresentativi.\nTrama.\nIl racconto \u00e8 basato sulla fine di un matrimonio. Francis e Margot Macomber sono una coppia che partecipa ad un safari in Africa. I due ricchi coniugi americani sono accompagnati da Wilson, la guida bianca. \nDurante la caccia al leone, Francis va nel panico quando vede un leone inferocito. Al ritorno all'accampamento, Margot lo accusa di essere un vigliacco: rinfaccia al marito che, nel momento cruciale, l'uomo ha avuto paura ed \u00e8 fuggito davanti al leone. La moglie lo tratta in modo sarcastico, mentre Wilson cerca di ridimensionare l'episodio per non rovinare il safari. \nFinora, il matrimonio fra il ricco inetto e la bella donna ha retto fra alti e bassi, da undici anni, sulla base di una duplice attrazione: quella di lei per i soldi, e quella di lui per la bellezza. La moglie non si fa peraltro scrupolo di tradire il marito pauroso con la guida. Del quale si accorge subito, rinfacciandole di essere una donnaccia. A brutto muso, Margot gli replica che lui \u00e8 un codardo. \nA un certo punto del racconto, Macomber si rinfranca, ammazza dei bufali pericolosi, e riacquista visibilmente una nuova fiducia in s\u00e8 stesso. La donna percepisce questa riacquistata sicurezza come un rischio per la propria posizione coniugale. Nel momento in cui Macomber affronta a pie' fermo un bufalo ferito che lo sta caricando, la moglie imbraccia il fucile e spara, colpendo Macomber alla base del cranio.\nWilson sistema le cose per far passare la cosa come un incidente di caccia, ma nel suo animo \u00e8 convinto che lei, impaurita dalla trasformazione dell'uomo abbia deciso di ucciderlo coscientemente.\nCritica.\n\"La breve vita felice di Francis Macomber\" si riferisce alla breve vita da uomo vero che non ha paura della propria morte, il rapporto diretto con la natura e la morte trova la propria identit\u00e0 di essere umano. Macomber muore avendo assaporato solo qualche breve istante di felicit\u00e0 e rinascita.\nSignificativo \u00e8 il momento in cui Wilson (probabilmente alter ego di Ernest Hemingway) cita le parole di Shakespeare \"In fede mia, non m'importa; un uomo non pu\u00f2 morire che una volta; una morte dobbiamo a Dio e vada come vuole, chi muore quest'anno non dovr\u00e0 farlo quello successivo.\", e successivamente si imbarazza per aver rivelato la sua regola di vita.\nTrasposizione cinematografica.\nLa storia \u00e8 stata adattata per il grande schermo nel film di Zolt\u00e1n Korda intitolato \"Passione selvaggia\" (\"The Macomber Affair\", 1947) con Gregory Peck e Joan Bennett. Nel 1978 Luciano Salce ne ottenne invece una versione caricaturale, \"S\u00ec, buana\", con Paolo Villaggio (secondo segmento del film a episodi \"Dove vai in vacanza?\").\nRiferimenti nella cultura di massa.\nIl racconto viene menzionato ed ispira il fumetto \"Safari\" di Vittorio Giardino pubblicato nella raccolta \"Vacanze Fatali\" edita da Rizzoli. "}
{"id": "636800", "revid": "15756", "url": "https://it.wikipedia.org/wiki?curid=636800", "title": "Messiniano", "text": " \nNella scala dei tempi geologici, il Messiniano \u00e8 l'ultimo dei sei piani in cui \u00e8 suddiviso il Miocene, la prima delle due epoche del Neogene. Questa unit\u00e0 cronostratigrafica si estende tra 7,246 e 5,332 milioni di anni fa (Ma), per una durata complessiva di 1,914 milioni di anni.\n\u00c8 preceduto dal Tortoniano e seguito dallo Zancleano, il primo piano della successiva epoca del Pliocene.\nEtimologia.\nIl Messiniano \u00e8 stato introdotto nella letteratura scientifica dallo stratigrafo svizzero Karl Mayer-Eymar nel 1867.\nIl nome deriva dalla citt\u00e0 di Messina in Sicilia.\nDefinizioni stratigrafiche e GSSP.\nLa base del Messiniano \u00e8 data dalla prima comparsa dei foraminiferi planctonici della specie \"Globorotalia miotumida\" e del nanoplancton \"Amaurolithus delicatus\" e \u00e8 al centro della cronozona di inversione magnetica C3Br.1r, inizialmente datata 7,251 Ma e successivamente rivista a 7,246.\nIl limite superiore del Messiniano, nonch\u00e9 base del successivo Zancleano e dell'epoca Pliocene, si trova al vertice della cronozona magnetica Cr3 ( circa 100.000 anni prima della sub-cronozona normale C3n.4n di Thvera). Il limite \u00e8 anche in prossimit\u00e0 del livello di estinzione del nanoplancton \"Triquetrorhabdulus rugosus\" (base della biozona CN10b) e in corrispondenza della comparsa del nanoplancton \"Ceratolithus acutus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, si trova in una sezione di un ripido promontorio vicino alla localit\u00e0 di Oued Akrech, a 7\u00a0km a SSE di Rabat, in Marocco, lungo la strada che connette la P22 da Rabat (in direzione di Rommani) alla S203, circa 3\u00a0km prima della congiunzione. Le coordinate sono: latitudine 33\u00b056'13\" N e longitudine 6\u00b048'45\" W.\nLa sezione consiste di marne di un caratteristico colore bluastro, noto come \"Marna Blu\",\nEventi significativi.\nDal punto di vista geologico e per le molteplici ripercussioni climatico-ambientali, uno degli eventi pi\u00f9 significativi registrati da questo piano fu la cosiddetta crisi di salinit\u00e0 del Messiniano. La chiusura dello stretto di Gibilterra provoc\u00f2 l'evaporazione quasi completa delle acque del mare Mediterraneo e la formazione di vasti e potenti depositi evaporitici sul fondale. .\nPaleoantropologia.\nCronologia paleoantropologica del Messiniano ordinata dall'evento pi\u00f9 antico a quello pi\u00f9 recente. Le datazioni sono indicative e possono essere suscettibili di modifiche con il miglioramento delle conoscenze paleontologiche."}
{"id": "636806", "revid": "924361", "url": "https://it.wikipedia.org/wiki?curid=636806", "title": "Ebanisteria", "text": "Per ebanisteria s'intende l'arte di progettare e produrre manufatti in legno come mobili, statue, quadri ed altri elementi d'arredo attraverso l'uso di antiche tecniche di ebanisteria, tra cui l'intarsio e l'intaglio. \nLa composizione pu\u00f2 contenere decorazioni, mosaici, sculture o disegni veri e propri, utilizzando varie essenze lignee pi\u00f9 o meno pregiate, oltre l'uso di altri materiali come ad esempio l'ottone o l'avorio.\nStoria.\nLa figura dell'ebanista si delinea nel rinascimento, quando i mobili, che fino ad allora avevano avuto una linea semplice e regolare, cominciano a seguire i dettami del nuovo stile ed iniziano ad incorporare sculture in legno e pannelli intarsiati e impiallacciati. Per la realizzazione di questi manufatti \u00e8 necessario che il falegname si trasformi in ebanista, ovvero che da artigiano passi ad artista.\nNel corso dei secoli questa arte si \u00e8 andata affinando e con il barocco, ma soprattutto con il rococ\u00f2, si giunse ad applicazioni di inserti in metallo e pietre dure. Questo rese i mobili delle vere opere d'arte che sono tuttora ricercate dai collezionisti per la loro bellezza.\nFra i pi\u00f9 grandi ebanisti si possono citare i francesi Andr\u00e9-Charles Boulle, fondatore di una scuola che fece grande uso di altri materiali, quali la madreperla, l'ottone e la tartaruga, Antoine Gaudreau, Charles Cressent, Jean-Pierre Latz, Georges Jacob, Pierre Migeon IV, Mathieu Criaerd, Bernard Molitor, Jean-Fran\u00e7oise Oeben e Bernard II van Risenbergh, l'inglese Thomas Chippendale, il tedesco David Roentgen e gli italiani Luigi Prinotto, Pietro Piffetti e Gabriele Capello, attivi alla corte torinese dei Savoia, nonch\u00e9 Giuseppe Maggiolini operante nella Lombardia asburgica a cavallo tra il XVIII ed il XIX secolo.\nSpesso le \"composizioni ebanistiche\" costituiscono il disegno principale di un mobile, come accadeva per le opere di Piffetti, forse il maggior ebanista italiano, e di Maggiolini, artigiano mobiliere ritenuto uno dei pi\u00f9 grandi ebanisti del neoclassico. Egli utilizzava 86 tipi di legni differenti, tra i quali mogano, ebano, acero, agrifoglio, ulivo, bosso, biancospino, ecc.; manteneva inoltre i colori naturali dei legni sopra citati, ad eccezione di rare occasioni in cui si serviva di coloranti a base di silicati per ottenere colori che in natura non esistono, come blu e celeste."}
{"id": "636807", "revid": "384895", "url": "https://it.wikipedia.org/wiki?curid=636807", "title": "Vicia sativa", "text": "La veccia comune (Vicia sativa ) \u00e8 una pianta appartenente alla famiglia delle Fabaceae.\nDescrizione.\nLe foglie sono composte, mentre le foglioline appaiono lanceolate. I fiori posseggono petali di colorazione fucsia con simmetria zigomorfa. Produce un legume i cui semi vengono solitamente consumati dagli uccelli. Viene spesso utilizzata come foraggio e per il sovescio.\nDistribuzione e habitat.\nTipica pianta delle zone temperate, si trova negli incolti o nei prati della zona mediterranea. In italia \u00e8 molto diffusa e cresce spontanea nei pascoli o negli incolti."}
{"id": "636808", "revid": "1543377", "url": "https://it.wikipedia.org/wiki?curid=636808", "title": "Crisi di salinit\u00e0 del Messiniano", "text": "La crisi di salinit\u00e0 del Messiniano o \"evento messiniano\" \u00e8 un evento geologico avvenuto nell'ultima parte del periodo Messiniano del Miocene (oltre 5 milioni di anni fa), nel corso del quale le acque del mar Mediterraneo evaporarono quasi completamente, a causa della chiusura dello Stretto di Gibilterra.\nLa scoperta.\nNel 1961, una campagna di rilevamento sismico del fondo del Mediterraneo rivel\u00f2 l'esistenza di un livello sismico fortemente riflettente, con una continuit\u00e0 laterale e delineante una struttura geologica ad una profondit\u00e0 compresa tra 100 e al di sotto del fondo marino. Questo livello, denominato M reflector, segue fedelmente la morfologia del fondo marino attuale, suggerendo la presenza di un livello con caratteristiche di uniformit\u00e0 ed elevata velocit\u00e0 delle onde sismiche. \nTrivellazioni eseguite dieci anni pi\u00f9 tardi dalla nave oceanografica \"Glomar Challenger\", durante la tredicesima campagna del progetto DSDP (Deep Sea Drilling Program), rivel\u00f2 la natura dell'M reflector: si tratta di un livello di sedimenti evaporitici, con spessore fino a .\nEvidenze geologiche.\nCampioni di sedimenti prelevati, che includono evaporiti, suolo, e piante fossili, mostrano che circa 5,9 milioni di anni fa, nel tardo Miocene, il precursore dell'odierno stretto di Gibilterra si chiuse ed il Mediterraneo evapor\u00f2 e si trasform\u00f2 in una conca prevalentemente asciutta e profonda, la cui base in alcuni punti raggiungeva al di sotto del livello degli oceani.\nTuttora il Mediterraneo \u00e8 un mare molto pi\u00f9 salato del nord Atlantico poich\u00e9 comunica con questo solo attraverso lo stretto di Gibilterra ed \u00e8 soggetto ad un alto tasso di evaporazione, non globalmente compensato dall'apporto idrico delle acque dei fiumi che vi si riversano. \nSe lo stretto di Gibilterra si dovesse chiudere nuovamente (come potrebbe avvenire anche in un futuro non troppo lontano dal punto di vista geologico) e anche il canale di Suez si dovesse chiudere, il Mediterraneo potrebbe nuovamente prosciugarsi in un migliaio di anni.\nLa prima evidenza consistente dell'antico disseccamento del Mediterraneo venne nell'estate del 1970, quando i geologi a bordo della Glomar Challenger recuperarono dai sondaggi condotti sul fondale \"carote\" contenenti ghiaie e silt rosso-verdi di origine fluviale, oltre che gessi, anidrite, salgemma e varie altre rocce di origine evaporitica (derivate cio\u00e8 dalla precipitazione di sali da acque marine soprasature). In alcuni campioni erano presenti minerali di cloruro di potassio, un sale estremamente solubile che precipita solamente con l'evaporazione delle ultime acque prima del disseccamento.\nUna carota era costituita da sedimenti contenenti gusci calcarei di Foraminiferi planctonici, organismi unicellulari marini, i cui resti normalmente si trovano entro sedimenti depositatisi in acque profonde (di solito caratterizzati da laminazione parallela molto regolare o assenza di strutture sedimentarie). Invece i sedimenti rinvenuti nella carota erano caratterizzati da una laminazione incrociata, riferibile ad un ambiente deposizionale caratterizzato da correnti. Per questa ed altre caratteristiche, i depositi in questione erano interpretabili come sedimenti di origine eolica, non marina: si trattava in realt\u00e0 di antichi sedimenti marini di piana abissale, disseccati, trasportati dal vento e deposti infine sul fondo asciutto di un antico lago salato. Questi depositi eolici erano intercalati da livelli contenenti fossili marini, e indicavano quindi l'alternarsi di periodi di disseccamento e di inondazione da parte di acque marine. Inoltre, strutture poligonali da disseccamento sono state rinvenute in antichi sedimenti fangosi essiccati e screpolati dall'azione del sole.\nAltre evidenze del disseccamento del Mediterraneo derivano dalla presenza di antichi canyon, ora colmati da sedimenti, scavati ai margini della depressione dall'erosione dei fiumi, che allora scendevano scorrendo fino alle piane abissali asciutte. Le prospezioni sismiche eseguite sui fondali dei grandi laghi lombardi (Lago Maggiore, Lago di Como, Lago d'Iseo e Lago di Garda), hanno permesso di evidenziare la presenza di questi canyon sepolti, con tipici profili a V di origine fluviale, molto al di sotto dell'attuale livello del mare. Analoghi studi condotti in Egitto per la costruzione della diga di Assuan hanno permesso di stabilire che il Nilo \u00e8 arrivato in corrispondenza di Assuan a scavare il proprio letto alcune centinaia di metri sotto il livello del mare attuale. Altri rilievi sismici nella regione dell'attuale delta, per la ricerca di idrocarburi, hanno individuato il letto messiniano del paleo-Nilo circa sotto il livello del mare attuale in corrispondenza del Cairo.\nL'area mediterranea fu quindi sottoposta a fasi cicliche di disseccamento ed inondazione per circa anni. Poi, circa 5,4 milioni di anni fa, all'inizio del Pliocene, la soglia corrispondente all'attuale Stretto di Gibilterra si apr\u00ec di nuovo permanentemente, portando al riempimento del bacino del Mediterraneo. In seguito alcuni di questi depositi messiniani sono stati sollevati da spinte tettoniche durante le pi\u00f9 recenti fasi orogeniche ed affiorano nell'Italia peninsulare e in Sicilia, ove costituiscono i terreni della Formazione gessoso-solfifera, e nella parte nord-orientale della Libia.\nDatazione e cronologia dell'evento.\nL'inizio della crisi di salinit\u00e0 \u00e8 posto sulla base di dati biostratigrafici e geocronologici 5,96 \u00b1 0,02 milioni di anni fa, ed ebbe luogo contemporaneamente in tutto il bacino del Mediterraneo. Quest'ultimo rimase completamente isolato rispetto all'Oceano Atlantico da 5,59 a 5,33 milioni di anni fa.\nDurante le fasi iniziali (5,59-5,50 Ma), prevalsero fenomeni erosivi di grande estensione, che crearono grandi sistemi di canyon ai margini del bacino.\nLe fasi pi\u00f9 recenti (5,50-5,33 Ma) sono caratterizzate dalla deposizione ciclica di depositi evaporitici entro bacini ampi e generalmente poco profondi di \u201clago-mare\u201d.\nCause della chiusura dello Stretto di Gibilterra.\nSono state rinvenute nella Spagna meridionale e in Marocco le prove geologiche e paleontologiche della presenza di pi\u00f9 vie d'acqua che collegavano l'Oceano Atlantico e il Mediterraneo nel Miocene Superiore (Tortoniano). \u00c8 dubbio che fosse gi\u00e0 aperto un precursore dell'attuale Stretto di Gibilterra, che dalla maggior parte degli autori \u00e8 considerato di et\u00e0 pliocenica. In compenso, vi erano due vie d'acqua principali: il Corridoio Betico (Spagna) e il Corridoio Rifeano (Marocco settentrionale). Queste ultime due vie d'acqua erano epicontinentali (cio\u00e8 localizzate su crosta continentale) e con profondit\u00e0 piuttosto bassa (da poche decine a poche centinaia di metri). L'evidenza stratigrafica e paleontologica, emergente dagli studi sui sedimenti di queste due aree, indica una progressiva diminuzione della profondit\u00e0 di questi canali naturali a partire da 7,2 Ma, con emersione definitiva a circa 6,1 Ma, come indicato anche dalle prove di scambio faunistico tra Africa e Spagna compatibili con quest'ultima datazione.\nDiverse possibili cause, talora contrastanti, sono state prese in considerazione per spiegare la chiusura delle vie d'acqua con l'Atlantico. Tre sono i principali filoni di ipotesi:\n\u00c8 accettata largamente dagli autori la concorrenza di tutti e tre questi fenomeni. Tuttavia, la terza ipotesi \u00e8 quella accreditata del contributo pi\u00f9 elevato alla chiusura della soglia atlantica.\nL'abbassamento eustatico di \u00e8 infatti giudicato insufficiente da solo a provocare la completa chiusura dei corridoi, e inoltre le et\u00e0 di inizio della deposizione evaporitica nel Mediterraneo e quella dell'inizio del raffreddamento nelle aree oceaniche, desunte da studi sugli isotopi dell'ossigeno nei gusci dei Foraminiferi, non corrispondono. Anche il raccorciamento tettonico sembra poco probabile come causa determinante, in quanto le evidenze geologiche indicano che questo tipo di attivit\u00e0 cess\u00f2 prima del Miocene superiore (anche se indubbiamente caus\u00f2 una notevole riduzione delle vie d'acqua).\nIn ogni caso, sono state rinvenute evidenze di una interazione tra crosta e mantello terrestre a sostegno dell'ipotesi del sollevamento.\nRocce vulcaniche di et\u00e0 miocenica e pliocenica sono presenti nel bacino di Alboran, nel Mediterraneo occidentale. Dati geochimici e isotopici acquisiti su queste rocce indicano la presenza di due tipi di vulcanismo diversi: uno caratterizzato da rocce vulcaniche felsiche (ricche di feldspati e silice), tipiche di una zona di subduzione, unitamente a rocce mafiche (ricche di ferro e magnesio), di origine astenosferica. Le rocce di tipo felsico sono collegabili ad un piano di subduzione situato sotto la Spagna meridionale (Cordigliera Betica) e la catena del Rif nel Marocco settentrionale, probabilmente tuttora attivo.\nLa migrazione verso Ovest della zona di subduzione potrebbe aver causato sia la variazione del chimismo vulcanico (databile a 6,3 Ma) che un processo di sollevamento tettonico nell'area in questione. Secondo il modello proposto da Duggen e colleghi, il lembo di crosta oceanica in fase di subduzione avrebbe causato un flusso di materiale astenosferico ad alta temperatura e relativamente bassa densit\u00e0 contro la base della crosta continentale soprastante. La presenza di questa massa tendente al galleggiamento avrebbe potuto produrre secondo gli autori citati un sollevamento fino ad un migliaio di metri, pi\u00f9 che sufficiente a chiudere la soglia di Gibilterra e le vie d'acqua collegate.\nCiclicit\u00e0 e bilancio idrico.\nL'enorme volume delle evaporiti messiniane non si sarebbe potuto deporre durante un singolo evento di disseccamento; in altre parole l'evaporazione del singolo volume di tutta l'acqua marina contenuta nel Mediterraneo avrebbe prodotto un volume di rocce evaporitiche ben inferiore a quella che, complessivamente, si stima si sia deposta durante il messiniano. Ne consegue che una descrizione della crisi di salinit\u00e0 messiniana deve includere ripetuti cicli di riempimento del bacino per giustificare il bilancio volumetrico dei sedimenti evaporitici depositatisi. Questa sequenza di evaporazione e riempimento \u00e8 confermata dalla natura dei depositi, indicanti l'occorrenza di diversi cicli durante i quali il Mediterraneo fu completamente disseccato e nuovamente riempito d'acqua.\nL'esame della carota del sito DSDP 124 ha permesso di ricavare diverse informazioni su questa ciclicit\u00e0 sedimentaria:\nIl sedimento pi\u00f9 antico di ciascun ciclo avrebbe potuto essersi deposto sia in ambiente marino profondo, sia in un grande lago salmastro. Questi sedimenti fini, sono caratterizzati da una laminazione perfettamente parallela, quindi si depositarono su un fondale di acque profonde, o comunque un ambiente deposizionale a bassa energia del mezzo.\nCon ogni chiusura dello stretto di Gibilterra, inizia il progressivo disseccamento del bacino con la conseguente diminuzione della profondit\u00e0 delle acque causata dall'evaporazione; la laminazione osservabile nei sedimenti carotati diviene pi\u00f9 irregolare, indicando un incremento dell'energia deposizionale per la crescente influenza del moto ondoso (ovvero per la maggiore vicinanza dell'ambiente subaereo).\nSuccessivamente, con l'instaurarsi di condizioni intertidali (entro la zona di escursione della marea), si formarono laminazioni stromatolitiche. Infine, la piana tidale venne completamente disseccata trasformandosi in una sabkhah, testimoniata dal rinvenimento di noduli di anidrite, caratteristici di questo ambiente sedimentario, precipitati nel terreno ad opera di soluzioni saline circolanti.\nQuesti depositi anidritici assumono spesso un aspetto contorto (simili ad anse intestinali, da cui il nome di depositi \"enterolitici\"), per la concentrazione di noduli in allineamenti irregolari e per la locale reidratazione dell'anidrite in gesso con conseguente aumento di volume.\nImprovvisamente, con la tracimazione di acque marine dalla soglia di Gibilterra, oppure a causa di un apporto anomalo di acqua dai laghi salmastri che occupavano gran parte dell'Europa orientale, la piana abissale balearica fu di nuovo inondata. I depositi anidritici enterolitici vennero quindi ricoperti dai sedimenti fangosi dell'inondazione successiva. Questo tipo di ciclo si ripet\u00e9 per almeno otto o dieci volte durante il milione di anni circa che costituiscono il periodo messiniano.\nLa riapertura episodica del collegamento con l'Atlantico durante l'evento di disseccamento messiniano \u00e8 documentata dalla presenza di faune e microfaune appartenenti alla provincia faunistica atlantica. Nell'attuale bacino del Mare Egeo, durante il Messiniano era presente un vasto bacino di lago-mare salmastro, alimentato in parte dai fiumi circostanti e in parte dalle acque della Paratetide attraverso una via d'acqua corrispondente all'attuale Mare di Marmara. In questo mare interno, chiamato convenzionalmente nella letteratura geologica \"Egemar\", si \u00e8 deposta una serie composta prevalentemente da carbonati contenenti una fauna di ambiente salmastro. Sono presenti tuttavia almeno cinque livelli con specie mediterranee, di ambiente a salinit\u00e0 normale (Sakinc M. e Yaltirak C., 2005), che indicano il ristabilimento temporaneo della via d'acqua atlantica.\nModelli deposizionali.\nA partire dal ritrovamento dei sedimenti evaporitici messiniani, al di sotto dei fondali mediterranei, inizi\u00f2 una lunga pluridecennale disputa talora con aspri toni, fra diverse scuole geologiche, riguardo alla loro interpretazione e possibili modelli deposizionali. L'interpretazione delle facies e degli ambienti deposizionali \u00e8 ancora controversa e i modelli applicati dagli studiosi tutt'altro che univoci. Vi sono tuttavia alcuni punti fermi da tenere presenti:\nLe ipotesi sui modelli deposizionali si raggruppano intorno a tre correnti principali:\nBacino poco profondo disseccato.\nIl modello del \"bacino poco profondo disseccato\" \u00e8 sostenuto principalmente da studiosi francesi.\nSecondo questa teoria, il bacino del Mediterraneo sarebbe stato nel Messiniano un mare relativamente poco profondo (al massimo ): gli attuali bacini profondi si sarebbero formati posteriormente al Messiniano per rapida subsidenza. La deposizione evaporitica viene spiegata mediante un modello classico di bacino interno di tipo lagunare, chiuso o con limitata comunicazione rispetto all'oceano.\nNata negli anni '70, questa teoria gode di sempre minor credito per la difficolt\u00e0 di spiegare la grande variabilit\u00e0 di situazioni con un modello semplice, e per le chiare incongruenze rispetto a diverse evidenze sopra riportate (ad esempio, non \u00e8 in grado di spiegare i canyon fluviali erosi ben al di sotto dell'attuale livello del mare).\nBacino oceanico aperto e bacini marginali.\nElaborata dal geologo italiano Raimondo Selli nel 1973, questa ipotesi non prevede la chiusura di Gibilterra e nemmeno un vero e proprio disseccamento del Mediterraneo.\nGli attuali bacini profondi sarebbero stati pieni d'acqua marina a salinit\u00e0 normale e comunicanti con l'Atlantico. La deposizione delle evaporiti sarebbe avvenuta sui margini dei bacini principali per deposizione subacquea, oltre che in bacini marginali relativamente poco profondi. Le evaporiti sarebbero state in parte ri-sedimentate da \"slump\" (scivolamenti gravitativi sin-sedimentari di sedimenti poco consolidati) e correnti torbide. La teoria contrasta con diverse evidenze; principalmente:\nBacino profondo disseccato.\nIdeata e propugnata dal nucleo di studiosi collegati al gruppo della Glomar Challenger, \u00e8 la teoria pi\u00f9 seguita e quella descritta in questa voce.\nFine del fenomeno.\nQuando si ebbe la riapertura dello stretto, all'inizio del Pliocene, le acque dell'Atlantico si riversarono in grande quantit\u00e0 entro un canale relativamente stretto: questo diede origine verosimilmente a cascate di dislivello e potenza superiori a qualunque cascata attuale.\nTale fenomeno, detto \"alluvione zancleana\", ebbe per\u00f2 probabilmente vita molto breve (poche centinaia o migliaia di anni), in quanto le evidenze geologiche, ad esempio i Trubi, una formazione geologica presente in Sicilia, indicano la presenza di sedimenti marini profondi con faune a Foraminiferi planctonici e a Foraminiferi bentonici di elevata profondit\u00e0 immediatamente sopra gli ultimi depositi messiniani, senza interposizione di facies di mare basso. L'apertura della soglia di Gibilterra dovrebbe quindi essere avvenuta assai rapidamente (da un punto di vista geologico) ed in profondit\u00e0. Secondo alcune stime, il riempimento del Mediterraneo potrebbe aver richiesto non pi\u00f9 di un centinaio di anni, con una portata superiore di cento volte a quella delle Cascate Vittoria su un fronte di alcuni chilometri (West, 2002).\nRilievi sismici condotti nella parte occidentale del Mare di Alboran hanno evidenziato la presenza di canyon orientati Est-Ovest, che costituiscono la continuazione verso oriente dello stretto entro la scarpata continentale (Loget et al., 2005.), e che furono verosimilmente la sede delle megacascate di Gibilterra.\nIl Mediterraneo messiniano.\nPaleogeografia.\nIl concetto di un bacino del Mediterraneo completamente disseccato ha diverse affascinanti implicazioni:\nPaleoecologia.\nL'elevato livello di salinit\u00e0 era sicuramente incompatibile con la maggior parte delle specie animali e vegetali. La temperatura era inoltre molto elevata durante l'estate, per probabili fenomeni di riscaldamento adiabatico, come confermato dalla presenza di anidrite, minerale che si deposita solamente a temperature superiori a . L'anidrite \u00e8 un minerale che pu\u00f2 derivare dal gesso in condizione di elevata temperatura. \u00c8 quindi plausibile che l'anidrite derivi dal gesso una volta che questo \u00e8 stato seppellito ad elevate profondit\u00e0.\nNonostante queste condizioni ambientali estreme, il bacino disseccato non era tuttavia privo di vita: i sedimenti dei bacini di lago-mare sono infatti talvolta ricchi di fossili, sia di invertebrati (Foraminiferi, Diatomee, Crostacei, Molluschi) che di vertebrati (pesci), che di vegetali (frammenti di alghe e piante superiori). Si tratta di faune e flore adattate ad ambienti ad alta salinit\u00e0 o schizoalini (con ampie e improvvise fluttuazioni della salinit\u00e0), o addirittura di ambiente sotto-salato (salmastro): infatti i periodici apporti di acqua dolce dalle aree orientali (Paratetide), e gli apporti locali dei fiumi (come ad esempio il Nilo) potevano indurre una variazione temporanea della salinit\u00e0 su vaste estensioni.\nNella maggior parte dei casi si osservano associazioni oligotipiche: caratterizzate cio\u00e8 da un grande numero di esemplari appartenenti ad una sola o a pochissime specie (questo avviene in quanto l'adattamento peculiare a condizioni ambientali estreme di una specie, ne assicura il successo e la conseguente proliferazione esplosiva per assenza di competitori). Uno dei fossili pi\u00f9 diagnostici di questo tipo di ambiente \u00e8 il Foraminifero bentonico \"Ammonia beccarii\" (Linn\u00e9), rinvenuto fossile nelle facies di lago-mare messiniane e presente anche nelle aree lagunari costiere italiane e sud-europee. La proliferazione di forme di vita negli strati d'acqua superficiali \u00e8 testimoniata anche dalla presenza di marne e peliti bituminose, estremamente ricche di materia organica non ossidata, accumulatasi in condizioni anossiche.\nEffetti sul popolamento attuale del Mediterraneo.\nLa crisi di salinit\u00e0 ha segnato un vero e proprio punto di cesura riguardo alla biogeografia del mar Mediterraneo; prima di questo evento, infatti, il popolamento di questo bacino era a netta affinit\u00e0 tropicale indo-pacifica (come tutti i popolamenti della Tetide) mentre in seguito si sono avute varie faune, calde e fredde, ma sempre di tipo atlantico.\nPochissime sono le specie presenti nel Mediterraneo che abbiano affinit\u00e0 con quelle preesistenti, un esempio \u00e8 costituito dai pesci ciprinodontidi del Genere \"Aphanius\" (tra cui l\"'Aphanius fasciatus\" o nono, comune in Italia) che, significativamente, sono fortemente eurialini ed hanno la capacit\u00e0 di vivere anche in ambienti fortemente iperalini.\nEffetti globali.\nLa quantit\u00e0 d'acqua evaporata dal Mediterraneo deve essere stata redistribuita per opera delle precipitazioni meteoriche negli oceani di tutto il mondo, provocando un innalzamento del livello del mare fino a circa . D'altro canto, lo stesso Mediterraneo deve aver imprigionato entro i propri fondali una percentuale significativa (stimata intorno al 5%) del sale prima disciolto nelle acque oceaniche: questo port\u00f2 ad una diminuzione della salinit\u00e0 media delle acque marine, innalzandone la temperatura di congelamento. Le acque oceaniche sarebbero passate quindi pi\u00f9 facilmente allo stato di ghiaccio in presenza di basse temperature, abbassando la temperatura media della Terra e costituendo forse una delle cause concomitanti del successivo innesco delle glaciazioni quaternarie. Inoltre, il disseccamento del Mediterraneo provoc\u00f2 sicuramente drammatiche variazioni climatiche in tutta l'area e nelle regioni adiacenti, causando probabilmente l'insorgere di barriere ambientali che devono aver condizionato la distribuzione delle specie viventi e la loro migrazione.\nLa crisi di salinit\u00e0 nell'immaginario.\nLe caratteristiche del fenomeno hanno affascinato diversi scrittori di fantascienza e fantasy, che ne hanno fatto un teatro d'eccezione per le vicende di romanzi e racconti. Esempi di esito notevole per la verosimiglianza descrittiva dell'ambiente messiniano e la buona documentazione scientifica sono quelli di Julian May, con la saga dell'esilio nel Pliocene, composta di quattro romanzi, e di Harry Turtledove con il romanzo Dramma nelle Terrefonde."}
{"id": "636809", "revid": "5046988", "url": "https://it.wikipedia.org/wiki?curid=636809", "title": "Crisi di salinit\u00e0", "text": ""}
{"id": "636810", "revid": "232551", "url": "https://it.wikipedia.org/wiki?curid=636810", "title": "Macalube", "text": ""}
{"id": "636812", "revid": "1005847", "url": "https://it.wikipedia.org/wiki?curid=636812", "title": "Partito d'Azione Democratica (Bosnia ed Erzegovina)", "text": "Il Partito d'Azione Democratica (\"Stranka Demokratske Akcije\", SDA) \u00e8 un partito politico della Bosnia ed Erzegovina.\nLo SDA \u00e8 stato fondato nel 1990 da Alija Izetbegovi\u0107, Muhamed Filipovi\u0107 e Fikret Abdi\u0107, al termine del governo comunista titino che govern\u00f2 la Jugoslavia dal 1945. I partiti politici della Bosnia ed Erzegovina si dividono tendenzialmente in base alla composizione etnico-religiosa: bosgnacchi, serbi, croati. Lo SDA \u00e8 il principale partito bosgnacco (bosniaco-musulmano) ed \u00e8 stato il primo partito bosniaco nazionalista ad essere stato fondato. \u00c8 membro del Partito Popolare Europeo.\nStoria.\nAlle elezioni politiche del 1990, lo SDA raccolse il 29,3% dei voti ed elesse 43 seggi. Per le elezioni generali del 1996, la nuova Camera dei Rappresentanti vide ridotti i propri seggi da 130 a 42, lo SDA ottenne il 37,9% ed elesse 18 deputati. Le elezioni parlamentari del 2000 segnarono un tonfo per lo SDA, che scese al 18,8%, eleggendo 8 deputati e venendo superato da SDP. Alle elezioni generali del 2002, lo SDA ha riconquistato la posizione di primo partito, conseguendo il 23,7% dei voti ed eleggendo 10 seggi. Lo SDA espresse, cos\u00ec, il primo ministro con Adnan Terzi\u0107, il cui governo fu sostenuto anche da: SDS, nazionalisti serbi; SBiH, centristi; PDP, conservatori serbi; HDZ, nazionalisti croati.\nAlle elezioni generali del 2006, lo SDA \u00e8 calato al 16,9% (-7%), venendo superato da SNSD (19,1%) e quasi raggiunto da SBiH (15,5%). Nella circoscrizione elettorale della Federazione di Bosnia ed Erzegovina lo SDA, per\u00f2, \u00e8 rimasto primo partito conseguendo il 22,5% dei voti. Tale dato \u00e8 stato sostanzialmente confermato (25,4%) anche alle contemporanee elezioni per la Camera Federale dei Rappresentanti, il parlamento della Federazione di Bosnia ed Erzegovina.\nAlle elezioni generali del 2010 il candidato di SDA Bakir Izetbegovi\u0107 (figlio del primo presidente Alija) \u00e8 stato eletto membro bosgnacco della presidenza col 34,86% dei voti. Alle elezioni per la Camera dei Rappresentanti Nazionale ha ottenuto nella circoscrizione della Federazione di Bosnia-Erzegovina il 19,40% e 7 deputati. Alla Camera Federale dei Rappresentanti ha ricevuto il 20,22% e 23 deputati. In entrambe le camere SDA viene superata dai socialdemocratici che diventano partito di maggioranza relativa. Nelle elezioni cantonali SDA ha ottenuto 55 rappresentanti. SDA \u00e8 stata membro del governo di Vjekoslav Bevanda (formato nel 2012) fino al 2013. \nAlle elezioni generali del 2014 SDA torna a essere primo partito e Bakir Izetbegovi\u0107 si ricandida venendo rieletto membro della presidenza con il 32,87%. Alle elezioni per la Camera dei Rappresentanti Nazionale ha migliorato il risultato conquistando 10 seggi (+3) di cui 9 nella circoscrizione della Federazione di Bosnia-Erzegovina (27,87% dei voti) e 1 seggio nella circoscrizione della Repubblica Serba (4,88%). Nella Camera Federale dei Rappresentanti ha ottenuto il 27,79% e 29 deputati, mentre ha eletto 70 rappresentanti nelle elezioni cantonali. Denis Zvizdi\u0107 come membro di SDA ha formato il nuovo governo bosniaco nel marzo 2015 in una coalizione che comprende HDZ, SzP e DF."}
{"id": "636813", "revid": "110157", "url": "https://it.wikipedia.org/wiki?curid=636813", "title": "Museo archeologico nazionale di Orvieto", "text": "Il Museo archeologico nazionale di Orvieto \u00e8 un museo con sede ad Orvieto, in piazza Duomo, nel Palazzo Papale, edificio risalente alla fine del Duecento.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Umbria, nel dicembre 2019 divenuto Direzione regionale Musei.\nDescrizione.\nConserva reperti provenienti dalle aree archeologiche, prima tra tutte la necropoli etrusca, scoperte nei dintorni della citt\u00e0. In due sale sono stati ricomposti affreschi provenienti da due tombe etrusche (probabilmente dalla necropoli dei Settecamini) (nelle cosiddette copie delle Tombe Golini).\nAlcuni materiali (ceramiche, bronzi, monili, ecc.) provengono dalle Necropoli del Crocifisso del Tufo e di Cannicella, necropoli site nei dintorni di Orvieto."}
{"id": "636815", "revid": "1983214", "url": "https://it.wikipedia.org/wiki?curid=636815", "title": "Coordinate chilometriche", "text": "Le coordinate chilometriche sono una tipologia di coordinate geografiche. \nEsse sono alternative alle latitudini e alle longitudini, e sono cos\u00ec chiamate perch\u00e9 per convenzione vengono tracciate sulle carte come una griglia di quadrati di lato pari a un chilometro (per quanto siano espresse in metri).\nPer creare la propria cartografia ufficiale, ogni paese assume all'interno del datum di riferimento un punto di emanazione (che \u00e8 il punto di tangenza del geoide con l'ellissoide di proiezione) che diventa anche punto di riferimento per le coordinate chilometriche. Per l'Italia questo punto \u00e8 l'Osservatorio astronomico di Monte Mario, a Roma.\nNon bisogna confondere punto di emanazione e punto di riferimento. \nPer restare sull'esempio italiano, la cartografia ufficiale italiana si basa sul sistema dei due fusi: due fasce dall'ampiezza di 6\u00b0 in longitudine (identificate attraverso il meridiano centrale) che vengono cartografate con la proiezione Universale Trasversa di Mercatore (UTM). Nella proiezione Gauss-Boaga del 1940, questi sono chiamati \"fuso ovest\" (meridiano centrale: 9\u00b0 E) e \"fuso est\" (meridiano centrale: 15\u00b0 E).\nNell'European Datum 1950 (che \u00e8 il datum utilizzato come base per cartografare il continente europeo) i fusi diventano rispettivamente \"fuso 32\" e \"fuso 33\".\nOgni fuso ha un punto di riferimento diverso per le coordinate chilometriche (che infatti non collidono minimamente nella zona di sovrapposizione dei due fusi), chiamato \"falsa origine\", per evitare ambiguit\u00e0 tra le coordinate dei due fusi. Per il fuso 32 questo punto ipotetico si trova sull'equatore, 500 km ad ovest dell'intersezione tra equatore e meridiano centrale (9\u00b0 E); per il fuso 33, questo punto si trova sempre sull'equatore, ma 500 km ad est dell'intersezione tra equatore e meridiano centrale (15\u00b0 E). Nella proiezione Gauss-Boaga la collocazione delle false origini cambia: si trovano sempre all'equatore, ma nel fuso ovest questa si trova 1500 km ad ovest del meridiano 9\u00b0 E, e nel fuso est 2520 km ad ovest del meridiano 15\u00b0 E."}
{"id": "636816", "revid": "767487", "url": "https://it.wikipedia.org/wiki?curid=636816", "title": "Vologesia", "text": "Vologesia (in greco: \u039f\u1f50\u03bf\u03bb\u03b3\u03b5\u03c3\u03af\u03b1 ) fu una citt\u00e0 dell'impero dei Parti, fondata dal re arsacide Vologase I.\nSorge immediatamente a sud di Seleucia, sul fiume Tigri.\nPlinio il Vecchio la cit\u00f2 con il nome di \"Vologesocerta\", in cui la parte finale del nome significa \"citt\u00e0 di\".\nDescrizione.\nLe rovine molto estese e ancora visibili, lungo il Tigri, sono quelle di Seleucia, Ctesifonte e Vologesia. \nA Vologesia sorgeva il santuario dell'imperatore romano Adriano (24 gennaio 76 - 10 luglio 138), che, dopo i disordini alle frontiere lungo l'Eufrate, aveva instaurato e mantenuto la pace tra l'Impero romano e quello partico."}
{"id": "636817", "revid": "232551", "url": "https://it.wikipedia.org/wiki?curid=636817", "title": "Vulcanesimo sedimentario", "text": "Il vulcanesimo sedimentario \u00e8 un fenomeno geologico attestato presso il comune di Aragona, in provincia di Agrigento e presso il villaggio Santa Barbara nel comune di Caltanissetta. La prima area \u00e8 dal 1995 riserva naturale chiamata \"Riserva naturale integrale Macalube di Aragona\" (dall'arabo \"maql\u00f9b\", ribaltamento, rovescio). La localit\u00e0 nissena \u00e8 invece detta \"Terrapelata\" per il caratteristico aspetto di terra brulla. Nel recente passato (2002), le maccalube o \"vulcanelli\" di Terrapelata sono state anche al centro di un fenomeno abbastanza esteso che ha prodotto profonde fenditure nel terreno. La zona dei vulcanelli, oggetto di un previsto piano di recupero e valorizzazione, si trova nelle immediate vicinanze della Riserva di Capodarso e Valle dell'Imera Meridionale, all'interno dell'area mineraria zolfifera di Caltanissetta.\nAltre volte il fenomeno assume carattere esplosivo, con espulsione di materiale argilloso misto a gas e acqua scagliato a notevole altezza."}
{"id": "636819", "revid": "2143258", "url": "https://it.wikipedia.org/wiki?curid=636819", "title": "Carbonati", "text": "I carbonati sono sali derivati dall'acido carbonico.\nIl carbonato \u00e8 un anione di formula CO caratterizzato da una discreta basicit\u00e0 di Br\u00f8nsted-Lowry, possedendo costante basica . Il carbonato pu\u00f2 reagire con gli acidi divenendo dapprima idrogenocarbonato, HCO, e per neutralizzazione totale formando anidride carbonica e acqua.\nGeneralmente solo i carbonati dei metalli alcalini e di ammonio sono solubili in acqua, mentre i carbonati insolubili sono generalmente quelli dei metalli alcalino-terrosi.\nUn acido pi\u00f9 la base (carbonato) o l'anfotero (idrogenocarbonato o bicarbonato) reagiscono e formano sale, acqua, e anidride carbonica."}
{"id": "636821", "revid": "121367027", "url": "https://it.wikipedia.org/wiki?curid=636821", "title": "Ernst von Glasersfeld", "text": "Studi.\nProfessore emerito di Psicologia dell'Universit\u00e0 della Georgia, gi\u00e0 associato di ricerca presso lo \"Scientific Reasoning Research Institute\", nonch\u00e9 professore aggiunto del Dipartimento di Psicologia dell'Universit\u00e0 del Massachusetts, \u00e8 stato anche membro del Board of Trustees della \"Americans Society of Cybernetics\", dalla quale ha ricevuto il \"McCulloch Memorial Award\" nel 1991.\nStudioso della comunicazione uomo-animale e della traduzione meccanica del linguaggio, ha sviluppato un suo modello di conoscenza noto come costruttivismo radicale, secondo il quale si deve rinunciare all'ontologia, in quanto che egli contesta l'idea che la conoscenza umana debba perseguire una rappresentazione vera ed oggettiva di un mondo gi\u00e0 esistente \"in s\u00e9\", dato che per dimostrare una tale verit\u00e0 sarebbe necessario confrontare ogni conoscenza con quella parte della realt\u00e0 che essa dovrebbe rappresentare; cosa non possibile, poich\u00e9 per fare questo confronto si dovrebbe conoscere la realt\u00e0 cos\u00ec com'era prima di passare attraverso le operazioni del soggetto osservatore: in altre parole, si richiederebbe un confronto tra una cosa che si conosce ed un'altra che non \u00e8 conoscibile.\nEgli \u00e8 convinto che i concetti che adoperiamo per \"maneggiare\" il mondo della nostra esperienza siano il risultato della nostra attivit\u00e0 \"costruttiva\", nel corso della quale applichiamo una selezione negativa (\"principio di viabilit\u00e0\"), eliminando tutto quello che non serve o non funziona, in modo che ci\u00f2 che rimane alla fine risulti adatto, adoperabile o (come egli preferisce dire) \u201cviabile\u201d, cio\u00e8 funzionalmente percorribile.\nIl suo pensiero ha avuto influssi significativi sia per l'epistemologia costruttivista, che per la pratica clinica di diverse scuole psicoterapeutiche, come la psicoterapia dei costrutti personali di orientamento kellyano, la terapia breve strategica e diverse scuole di terapia cognitivista.\n\u00c8 scomparso negli Stati Uniti nel 2010, all'et\u00e0 di 93 anni."}
{"id": "636830", "revid": "446353", "url": "https://it.wikipedia.org/wiki?curid=636830", "title": "Legione San Giorgio", "text": ""}
{"id": "636831", "revid": "1610933", "url": "https://it.wikipedia.org/wiki?curid=636831", "title": "Antilope nera", "text": ""}
{"id": "636833", "revid": "547992", "url": "https://it.wikipedia.org/wiki?curid=636833", "title": "Pierre Cardin", "text": "Biografia.\nPietro Costante Cardin nacque a Sant'Andrea di Barbarana, frazione del comune trevigiano di San Biagio di Callalta, da una famiglia di facoltosi proprietari terrieri e mercanti finiti in povert\u00e0 dopo la prima guerra mondiale, ultimo figlio di dieci di Maria Montagner e Alessandro Cardin. Proprio la miseria spinse i genitori di Pietro a trasferirsi in Francia nel 1924.\nCome scrive nella sua biografia \"Lib\u00e9ration\" Pietro Costante Cardin, era un rifugiato italiano in Francia. I suoi genitori erano antifascisti che insieme a circa un milione di antifascisti fuggirono dall\u2019Italia di Mussolini. \"\u00abHo il ricordo di un treno che attraversava un lungo tunnel buio in cui gridavo balbuziente: \"Mamma, credo di essere diventato cieco, non vedo pi\u00f9 nulla!\"\u00bb A\" Saint-Etienne, un'altra vita lo aspetta. \"\u00abNoi eravamo dei Rom italiani, ci chiamavano \"macaronis\"\u00bb,\" Lui era \"il pi\u00f9 piccolo\" di una fratria di dieci figli che era cattolica ma non praticante. Il piccolo Pietro, animato dalla curiosit\u00e0 ha il \"d\u00e9clic\" per la creazione a 8 anni. \"\u00abSfogliavo il mensile Jardin des modes\", \"e trovavo questo bello e appassionante. Passavo ore ad ammirare le linee, i colori e i materiali.\u00bb\" Ecco la sua prima \"\u00absensibilizzazione\u00bb\" estetica. \nNel 1936 il quattordicenne Pietro (il cui nome era ormai stato francesizzato in Pierre) inizi\u00f2 l'apprendistato presso un sarto a Saint-\u00c9tienne; dopo una breve esperienza da Manby, sarto a Vichy, nel 1945 giunse a Parigi lavorando prima da Jeanne Paquin e poi da Elsa Schiaparelli. Primo sarto della maison Christian Dior durante la sua apertura nel 1947 (dopo essere stato rifiutato da Crist\u00f3bal Balenciaga), fu partecipe del successo del maestro che defin\u00ec il New Look.\nNel 1950 fond\u00f2 la sua casa di moda, cimentandosi poi con l'alta moda nel 1953.\nCardin divenne noto per il suo stile d'avanguardia ispirato all'era spaziale. Prefer\u00ec sempre forme e motivi geometrici, spesso ignorando le forme femminili. Progred\u00ec nella moda unisex, qualche volta sperimentale e non sempre pratica. Nel 1954 introdusse il \"bubble dress\", il vestito a bolle.\nNel 1959 Cardin fu il primo stilista ad aprire in Giappone un negozio d'alta moda.\nSempre in quell'anno fu espulso dalla Chambre Syndicale, la Camera Sindacale, per aver lanciato per primo a Parigi una collezione confezionata per i grandi magazzini Printemps, ma fu presto reintegrato. Tuttavia, egli si dimise dalla Chambre Syndicale nel 1966 e da allora mostr\u00f2 le sue collezioni nella sua sede, l'Espace Cardin, aperto nel 1971 a Parigi, inaugurato con un concerto del soprano Renata Tebaldi, e prima di allora nel \"Teatro degli Ambasciatori\", vicino all'Ambasciata americana. L'Espace Cardin fu utilizzato anche per promuovere nuovi talenti artistici, come teatranti o musicisti.\nNel 1971 gli si affianc\u00f2 nella creazione d'abiti il collega Andr\u00e8 Oliver: questi nel 1987 si assunse la responsabilit\u00e0 per le collezioni d'alta moda, fino alla morte nel 1993.\nCardin fu membro della Chambre Syndicale de la Haute Couture et du Pr\u00eat-\u00e0-Porter e della Maison du Haute Couture dal 1953 al 1993.\nCome molti altri stilisti d'oggi, Cardin decise nel 1994 di mostrare la sua collezione solo ad un ristretto gruppo di clienti selezionati e giornalisti.\nNel 1981 acquist\u00f2 i ristoranti Maxim's e in breve tempo apr\u00ec filiali a New York, Londra e a Pechino nel 1983. Fu proprietario anche della catena di Hotel Maxim's e brevett\u00f2 una vasta gamma di prodotti alimentari sotto quel nome.\n\u00c8 morto a 98 anni il 29 dicembre 2020, per cause naturali nell'ospedale americano di Neuilly-sur-Seine, vicino a Parigi designando il nipote Rodrigo Basilicati Cardin quale erede artistico e presidente delle societ\u00e0 che portano il suo nome."}
{"id": "636841", "revid": "287204", "url": "https://it.wikipedia.org/wiki?curid=636841", "title": "Mariano Gonzalez", "text": ""}
{"id": "636843", "revid": "23117", "url": "https://it.wikipedia.org/wiki?curid=636843", "title": "Mariano Nicol\u00e1s Gonz\u00e1lez", "text": ""}
{"id": "636844", "revid": "287204", "url": "https://it.wikipedia.org/wiki?curid=636844", "title": "Mariano Nicolas Gonzalez", "text": ""}
{"id": "636846", "revid": "729019", "url": "https://it.wikipedia.org/wiki?curid=636846", "title": "Sd.Kfz. 2 kleines Kettenkrad", "text": "Il Kettenkrad (nome completo in tedesco: Kleines Kettenkraftrad Typ HK 101, tradotto \"piccolo veicolo cingolato HK 101\", designazione militare: Sonderkraftfahrzeug 2 Sd.Kfz. 2, ovvero \"veicolo speciale 2\") era un semicingolato tedesco con parte anteriore simile a una motocicletta. Fu fabbricato dalla NSU Motorenwerke AG a Neckarsulm tra il 1940 e il 1945 per le forze armate tedesche impegnate nella seconda guerra mondiale ed era il mezzo adibito a trattore pi\u00f9 piccolo a loro disposizione.\nStoria.\nIl veicolo inizialmente era conosciuto come NSU-101 e fu concepito come veicolo per il trasporto di cannoni da 37mm Pak36/37 controcarro, a supporto delle unit\u00e0 aviotrasportate tedesche, pezzi che erano abbastanza leggeri da essere trainati da un mezzo del genere.\nLa sua esistenza, per\u00f2, prese un'altra piega. Il veicolo era dotato di una struttura cingolata con 6 ruote a raggiera (3) e con fori di alleggerimento (3); il condutture sedeva quasi al centro del veicolo e lo manovrava tramite un manubrio molto simile a quello di una motocicletta. \nIl Sd.Kfz. 2 poteva trasportare anche 2 uomini seduti dietro, i serventi del cannone, oppure fungere da trasporto materiale, grazie alla sua capacit\u00e0 di rimorchio fino a 450\u00a0kg, che per\u00f2 fu giudicata troppo esigua dall'esercito tedesco, quindi inutilizzabile per il supporto logistico.\nSebbene il piccolo veicolo potesse assolvere bene le sue funzioni, veloce e mobile com'era, entr\u00f2 in servizio giusto nel 1941, quando lo stato maggiore tedesco aveva rinunciato, dopo le gravi perdite subite dalle truppe aviotrasportate nella battaglia di Creta, all'uso di grandi unit\u00e0 paracadutisti in azioni d'attacco.\nQuesto mezzo quindi venne usato come mezzo di collegamento e di trasporto leggero, ed anche come mezzo per stendere cavi telefonici, nella versione \"SdKfz 2/1\", o cavi elettrici nella versione \"SdKfz 2/2\".\nFu progettata anche una nuova versione, l'HK 102, con un aumento di cilindrata e la possibilit\u00e0 di trasporto di 5 uomini per ovviare al problema del poco carico trasportabile, ma il progetto fu abbandonato a causa dell'alto costo di produzione. Cos\u00ec nel 1944 termin\u00f2 la produzione anche dell'ormai troppo costoso \"SdKfz 2\". I veicoli vennero utilizzati senza risparmio dai tedeschi ma furono anche oggetto di molto interesse da parte degli Alleati, che non disponevano di niente di simile."}
{"id": "636847", "revid": "729019", "url": "https://it.wikipedia.org/wiki?curid=636847", "title": "Sd.Kfz. 10", "text": "Lo SdKfz 10 \"leichter Zugkraftwagen\" era un trattore leggero (\"leichter\") d'artiglieria semicingolato tedesco.\nSviluppo.\nLa specifica era del 1932, e la ditta Demag, di Setter, Ruhr, realizz\u00f2 questo mezzo con la classica struttura semicingolata tedesca: 5 ruote di sostegno sfalsate, rullo di rinvio, ruota motrice anteriore piena.\nIl motore era davanti, come negli autocarri normali. Il prototipo venne approntato nel 1934, e la produzione part\u00ec nel 1937, per durare fino al 1944 pressoch\u00e9 inalterato.\nEra un mezzo trattore d'artiglieria, capace di trasportare un massimo di otto uomini come squadra di serventi per il cannone portato, inizialmente un cannone controcarro da 37 mm PaK 35/36 o l'obice da 150\u00a0mm sIG 33. In seguito vennero rimorchiati anche cannoni controcarro da 50 o 75\u00a0mm, quando disponibili.\nInfine, il mezzo non manc\u00f2 di essere realizzato in alcune varianti speciali. La produzione venne eseguita sia a Vienna che a Cottbus, e totalizz\u00f2 ben 17.000 semicingolati, rendendolo uno dei pi\u00f9 prodotti della sua categoria.\nInfine, l'elenco dei veicoli speciali:"}
{"id": "636849", "revid": "161374", "url": "https://it.wikipedia.org/wiki?curid=636849", "title": "Semicingolati americani (trasporto truppe)", "text": ""}
{"id": "636850", "revid": "253269", "url": "https://it.wikipedia.org/wiki?curid=636850", "title": "Chevy Chase", "text": "Biografia.\nNasce a Manhattan da Edward Tinsley Chase, book editor e giornalista, e da Cathalene Parker Browning, una pianista di discreto successo. Chase, da sempre clownesco, viene espulso da diverse scuole private di New York. Riesce comunque a diplomarsi nel 1967 alla scuola d'arte, in inglese. Invece di iscriversi a medicina, come avrebbe voluto la famiglia, inizia a suonare la batteria in una jazz band formata con alcuni compagni delle superiori. Vive per un po' di piccoli lavoretti, quali tassista, cameriere, commesso in un negozio di liquori e usciere.\nCarriera artistica.\nChase inizia a farsi conoscere artisticamente nel 1975 grazie al \"Saturday Night Live\", al quale partecipa sin dalla prima edizione. Nello \"show\" riesce a sviluppare un suo repertorio comico e a farsi apprezzare dal grande pubblico. Sempre nel 1975 il \"New York Magazine\" lo elegge il \"pi\u00f9 divertente uomo d'America\" e lo indica come \"potenziale successore di Johnny Carson\". Lascia lo \"show\" l'anno seguente per dissapori con gli altri membri del \"cast\". Alla carriera televisiva affianca pian piano quella di attore comico, nella quale esplode nel 1983 con la riuscitissima commedia, in termini di pubblico e critica, \"National Lampoon's Vacation\", storia delle comiche disavventure di una famiglia, i Griswold, in viaggio in automobile verso un popolare parco di divertimenti in California, dove trascorrere le vacanze estive.\nAltri grandi successi arrivano nel 1985 con il personaggio di Fletch, un giornalista abile nei travestimenti (che riprender\u00e0 nel suo seguito del 1989, in \"Spie come noi\", in coppia con Dan Aykroyd, e nel 1986 con \"I tre amigos!\", nel quale recita con due vecchi amici di lunga data, Steve Martin e Martin Short. Sempre nel 1985 esce il secondo episodio riguardante la famiglia Griswold: \"Ma guarda un po' 'sti americani!\", che generer\u00e0 a sua volta altri due sequel, ovvero \"Un Natale esplosivo\" (1989), esilarante rappresentazione delle tradizioni natalizie americane, \"Las Vegas - In vacanza al casin\u00f2\", e uno \"spin-off\", ovvero \"Come ti rovino le vacanze\" (2015). Nella seconda met\u00e0 degli anni ottanta, Chevy Chase \u00e8 fra gli attori pi\u00f9 pagati.\nNel 1986 partecipa al video della canzone di Paul Simon \"You Can Call Me Al\", in cui interpreta una sorta di \"alter ego\" del cantante. Negli anni novanta la popolarit\u00e0 di Chase va scemando. Alcuni \"flop\" cinematografici e televisivi, nonch\u00e9 alcune voci sulle sue simpatie socialiste dovute a un viaggio a Cuba, lo portano ai margini dello \"show business\". Moltissime rimangono per\u00f2 le apparizioni e i cameo. Nel 2009 riconquista la popolarit\u00e0 con la partecipazione alla \"sitcom\" di successo \"Community\" e nella serie televisiva \"Chuck\", e inoltre appare nel film \"Stay Cool\".\nVita privata.\nChase \u00e8 sposato, ha tre figlie e vive a New York.\nDoppiatori italiani.\nNelle versioni in italiano dei suoi film, Chevy Chase \u00e8 stato doppiato da:\nDa doppiatore \u00e8 sostituito da:"}
{"id": "636854", "revid": "1005847", "url": "https://it.wikipedia.org/wiki?curid=636854", "title": "Elezioni regionali in Sardegna del 2004", "text": "Le elezioni regionali in Sardegna del 2004 si sono tenute il 12 e 13 giugno, contestualmente alle elezioni europee. Esse hanno visto la vittoria di Renato Soru, sostenuto dal centro-sinistra, che ha sconfitto Mauro Pili, sostenuto dal centro-destra."}
{"id": "636855", "revid": "1428919", "url": "https://it.wikipedia.org/wiki?curid=636855", "title": "Panzerwerfer", "text": "Il Panzerwerfer era un sistema lanciarazzi multiplo tedesco su scafo semicingolato, utilizzato dalla Wehrmacht durante la seconda guerra mondiale. Questo sistema d'arma fu realizzato in quattro versioni, che differivano unicamente per lo scafo semovente blindato utilizzato: \nSviluppo.\nI mezzi della famiglia Maultier vennero usati sia come mezzi logistici, ma anche come vettori d'arma e veicoli da combattimento blindati, perch\u00e9 i tedeschi, non paghi di avere realizzato un mezzo efficace, vollero svilupparne un modello ancora pi\u00f9 interessante.\nInfatti serviva un sistema per utilizzare al meglio le batterie di lanciarazzi Nebelwerfer, nati come potente arma nebbiogena e via via impiegati, sempre di pi\u00f9, dall'artiglieria pesante. I razzi per\u00f2 avevano bisogno di lanciatori specifici, per seguire le unit\u00e0 di prima linea in azioni di movimento, e cambiare posizione subito dopo il lancio (uno dei difetti del Nebelwerfer era la lunga scia di fumo che lasciava al momento del lancio, rendendo chiaramente visibile la posizione della batteria). \nVennero cos\u00ec usati semicingolati blindati gi\u00e0 in servizio nelle forze armate tedesche, quali il Sd.Kfz. 4 ed il schwerer Wehrmachtschlepper. Dotati di cabina e motore corazzati, con un lanciarazzi da 150 mm a 10 tubi di lancio, brandeggiabile di 270\u00b0 ed elevabile di 80\u00b0, e sparava i suoi razzi in un'unica salva. Una mitragliatrice leggera era anche disponibile. Fu usato fino alla fine della guerra come Maultier Panzerwerfer, soprattutto sul fronte orientale. Dal 1943 i Maultier si dimostrarono dei veicoli molto adatti per loro utilit\u00e0 come mezzi logistici e da trasporto. Una versione del lanciarazzi Maultier era invece priva dei tubi Nebelwerfer, ma con razzi di riserva per le batterie, che altrimenti non avrebbero potuto operare a lungo senza mezzi di rifornimento."}
{"id": "636861", "revid": "690118", "url": "https://it.wikipedia.org/wiki?curid=636861", "title": "Sd.Kfz. 250", "text": "Il Sd.Kfz. 250 era un semicingolato da trasporto truppe tedesco della seconda guerra mondiale, destinato al trasporto di una squadra di fanteria. Su questo veicolo base fu costruita una serie notevole di veicoli specializzati per i diversi compiti sul campo di battaglia. Il modello base fu modificato verso la fine della guerra per semplificare la costruzione. Il Sd.Kfz. 250 fu utilizzato principalmente come veicolo da combattimento della fanteria, in quanto dal vano del veicolo la fanteria era in grado di usare le armi in propria dotazione.\nL'origine.\nGi\u00e0 nel corso della prima guerra mondiale apparve chiaro che i carri armati avevano limitazioni di impiego tali da rendere necessaria la loro cooperazione con le altre armi, e per prima la fanteria, sul campo di battaglia. Questo comportava una dotazione di mezzi per la fanteria che la mettesse in grado di operare con la stessa velocit\u00e0 operativa dei carri armati, quindi la fanteria doveva essere meccanizzata o almeno motorizzata. Mentre in Gran Bretagna e Francia l'orientamento era di creare una fanteria motorizzata (portata sul campo di battaglia da veicoli che successivamente restavano fuori dall'area degli scontri) in Germania i teorici della guerra si resero conto abbastanza presto che, per cooperare appieno con i carri armati, la fanteria doveva essere meccanizzata, cio\u00e8 trasportata da veicoli che operavano entro il campo di battaglia, quindi partecipando agli scontri in collaborazione con i carri.\nFin dall'inizio degli studi sul riarmo, quindi, l'esercito tedesco studi\u00f2 mezzi in grado di operare in congiunzione con i carri armati. In base a diverse considerazioni fu deciso di utilizzare veicoli semicingolati, che unissero la capacit\u00e0 fuori strada del cingolo con la facilit\u00e0 di guida dei veicoli ruotati. I primi veicoli semicingolati furono sviluppati come trattori di artiglieria, quindi privi di protezione, fra questi il veicolo Sd.Kfz. 10, un trattore leggero da 1 t progettato dalla ditta Demag entrato in servizio nel 1939. Avendo constatato con il \"Sd.Kfz. 251\" i vantaggi del trasporto delle fanterie sul campo di battaglia con mezzi semicingolati, fu richiesto di sviluppare da questo trattore un veicolo semicingolato leggero, appunto il \"SdKfz 250\".\nIl telaio del Sd.KFz. 10, tuttavia, si dimostr\u00f2 subito poco adatto per i nuovi compiti, quindi la parte cingolata del sistema di trazione fu modificata, accorciando il telaio ed eliminando l'ultimo assale del treno di cingoli. Questo permise di caricare sul telaio una struttura blindata progettata dalla B\u00fcssing NAG (la stessa ditta che aveva progettato la struttura del SdKfz 251).\nLa tecnica.\nIl \"Sd.Kfz. 250\" era dotato, come il Sd.Kfz. 251, del motore Maybach HL 42 da 4170\u00a0cm\u00b3 che sviluppava una potenza di 100 CV a 2800 giri al minuto, cui era accoppiato il cambio Maybach Variorex VG 12018 (7 marce avanti e 3 indietro). Le sospensioni per le ruote erano a balestra singola trasversale, mentre il ruotismo dei cingoli era a barre di torsione (una per ogni sistema di ruota). Il sistema delle ruote, come su tutti i semicingolati tedeschi, era a ruote di grande diametro senza ruotino tendicingolo, a 2 coppie di ruote, alternativamente strette e sagomate ad H, con una ruota di trazione anteriore ed una ruota di rinvio posteriore.\nLa struttura blindata fu studiata dalla B\u00fcssing NAG, nello sviluppo del Sd.Kfz. 250 fu tenuto particolarmente conto della protezione delle truppe trasportate, quindi il vano di trasporto fu realizzato con lamiere di spessore variante da 8 a 14,5\u00a0mm inclinate di circa 30\u00b0 per aumentare la protezione balistica, mentre la parte anteriore del veicolo, comprendente la cabina di guida per il guidatore ed il comandante ed il vano motore, fu completamente protetto anche superiormente. Il vano di trasporto invece era a cielo aperto, e, se questo fatto rendeva le truppe pi\u00f9 soggette a ferite da schegge di artiglieria o granate, d'altra parte permetteva ai fanti di utilizzare le proprie armi, sfruttando comunque la protezione fornita dalla blindatura. A differenza del Sd.Kfz. 251, che aveva la parte posteriore del vano di combattimento a diedro, nel SdKz 250 questa era piana, con un portellone singolo per la fuoruscita degli uomini. L'armamento del veicolo di base era dato da due mitragliatrici MG34 (sostituite nel corso della guerra da MG42), quella anteriore era scudata, mentre quella posteriore, montata su un piedistallo a candeliere con testa sferica, poteva essere usata anche in funzione contraerea. I veicoli erano provvisti di ganci di traino e generalmente avevano cassette per contenere attrezzature varie sui parafanghi posteriori.\nNel 1943 la struttura blindata fu riprogettata, per ridurre il numero di lamiere richieste per la costruzione, quindi venne realizzata una struttura con la parte inferiore verticale (simile a quella dell'Sd.Kfz. 251 Ausf. D), questo modello rimase in produzione fino agli ultimi giorni di guerra. In totale furono costruiti 5930 veicoli delle varie versioni.\nL'impiego.\nIl \"Sd.Kfz. 250\", dato il suo particolare ruolo tattico, fu usato dai \"Panzergrenadiere\" (fanteria meccanizzata) e dalle unit\u00e0 di altre armi delle divisioni corazzate. I battaglioni di \"Panzergrenadiere\" operavano sia nell'ambito delle divisioni corazzate, sia in divisioni di fanteria meccanizzata (\"Panzergrenadieredivision\").\nI primi veicoli di questo tipo vennero assegnati all'inizio del 1940 per essere successivamente distribuiti a tutti i reparti meccanizzati dell'esercito tedesco. Nonostante questo obiettivo fosse bene in mente ai pianificatori in realt\u00e0 non fu mai raggiunto, a causa dei limiti della capacit\u00e0 produttiva tedesca. Nell'ambito delle unit\u00e0 a cui fu assegnato il \"Sd.Kfz. 250\" oper\u00f2, a partire dalla campagna di Francia, su tutti i fronti in cui operarono le forze tedesche, sia sul fronte occidentale sia su quello orientale sia su quello mediterraneo.\nLe varianti.\nSul veicolo base descritto sopra vennero realizzate molte varianti per compiti specializzati, identificate nelle indicazioni tedesche da un numero che seguiva una barra dopo il \"Sd.Kfz. 250\" comune. In totale furono prodotti 5930 veicoli delle differenti varianti il 1939 e il 1945.\nOltre alle varianti indicate sopra ne furono costruite altre non ufficiali, per esempio un veicolo armato con la mitragliera 2 cm FlaK 38 (contro bersagli aerei) o con la stessa mitragliera nella versione KwK 38 (contro bersagli terrestri).\nVeicoli similari.\nSul telaio del Sd.Kfz. 250 furono costruiti anche due veicoli similari, con una sovrastruttura diversa, non pi\u00f9 a cielo aperto, ma con una blindatura superiore.\nIl Sd.Kfz. 252 era un veicolo per il trasporto di munizioni (\"Leichter gepanzerter Munitionspanzerkfraftwagen\"), fu costruito insieme ai prima serie di Sd.Kfz. 250, con il compito tattico di trasportare le munizioni per gli \"Sturmgesch\u00fctz III\". Il veicolo (totalmente chiuso) aveva due botole sul tetto per il trasferimento delle munizioni. Dall'impiego fu evidente che lo stesso compito poteva essere svolto da un Sd.Kfz. 250 con leggere modifiche, quindi fu sostituito nel 1941 dal Sd.Kfz. 250/6.\nIl Sd.Kfz. 253 era un veicolo per l'osservazione del tiro di artiglieria (\"Leichter gepanzerter Beobachtungskraftwagen\"), anche questo veicolo fu costruito con la prima serie di Sd.Kfz. 250, destinato a fornire osservazione per il tiro indiretto delle formazioni di Sturmgesch\u00fctz III, il compartimento, protetto anche superiormente, aveva piastre frontali di 18\u00a0mm (invece dei 14,5 del Sd.Kfz. 250) ed era fornito di radio FU 15 ad onde ultracorte, compatibile con gli apparecchi installati sugli StuG III. Erano previste due botole sul tetto (come il Sd.Kfz. 252, da cui \u00e8 distinguibile esternamente solo per le antenne radio) per permettere agli osservatori di svolgere il loro compito. Anche questo veicolo usc\u00ec di produzione nel 1941, sostituito dal Sd.Kfz. 250/4.\nIl \"Greif\".\nFra i quasi 6000 Sd.Kfz. 250 costruiti, il pi\u00f9 noto \u00e8 certamente il Sd.Kfz. 250/3 targato WH 37036 battezzato \"Greif\" (Grifone), utilizzato dal Feldmaresciallo Rommel, in Nord Africa. Questo non era l'unico veicolo utilizzato da Rommel come comando mobile, dato che utilizzava normalmente anche un'autoblindo Dorchester, catturata agli Inglesi, battezzata \"Moritz\" ed un aereo Fi 156 Storch (cicogna) per la ricognizione."}
{"id": "636867", "revid": "729019", "url": "https://it.wikipedia.org/wiki?curid=636867", "title": "Sd.Kfz. 11", "text": "Lo Sd.Kfz. 11 era un semicingolato da trasporto dell'esercito tedesco della capacit\u00e0 di 3 tonnellate di carico.\nFu anche uno dei primi veicoli di questo tipo ad entrare in servizio (1934). Veniva prodotto dalla Hansa-Lloyd e dalla Goliath, che si fusero poi nella Borgward AG. Il veicolo venne in seguito prodotto anche dalla Hanomag di Hannover e dalla Horch.\nConsiderato un veicolo da traino di artiglierie medie e leggere, con una specifica attitudine per gli obici leFH 18 da 105\u00a0mm dell'esercito, venne usato poi come vettore per cannoni da 75\u00a0mm PaK 40 controcarro, sempre con pesi massimi di circa 1.500 kg. La Luftwaffe lo us\u00f2 nel ruolo di trattore stradale per cannoni Flak 36 da 37\u00a0mm, ma il ruolo pi\u00f9 impressionante era quello di vettore per i lanciarazzi Nebelwerfer, impiegato sia in versione lanciarazzi che per il rifornimento. Erano disponibili anche modelli per la creazione di cortine nebbiogene e per la decontaminazione chimica, ma n\u00e9 l'uno n\u00e9 l'altro trovarono molto impiego.\nAlla fine della guerra erano in produzione, dopo 11 anni, presso l'Auto-Union di Chemnitz, e siccome potevano svolgere gli stessi ruoli del Sd.Kfz. 6, questi ultimi pi\u00f9 costosi, vennero posti fuori produzione. Al semicingolato vennero addirittura assegnate armi da trainare come il Pak 43 da 88/71\u00a0mm controcarro, che pesava ben 3.600\u00a0kg, naturalmente con i serventi, fino ad otto uomini."}
{"id": "636868", "revid": "149485", "url": "https://it.wikipedia.org/wiki?curid=636868", "title": "Xanana Gusm\u00e3o", "text": "Biografia.\nNato in una famiglia meticcia, comp\u00ec gli studi nelle scuole gesuite di Dili. Nel 1975 entr\u00f2 nel movimento indipendentista FRETILIN contro il Portogallo. Nel 1976 l'Indonesia invase Timor Est, definendola propria provincia. Nel 1981, dopo una lunga serie d'insuccessi da parte della resistenza esttimorese contro l'occupazione indonesiana, Xanana Gusm\u00e3o venne nominato capo dell'esercito clandestino di Timor Est che conduceva la guerriglia contro gl'indonesiani.\n\u00c8 stato il primo Presidente della Repubblica Democratica di Timor Est dal 20 maggio 2002 al 20 maggio 2007, e successivamente \u00e8 stato Primo ministro dall'8 agosto 2007 al 16 febbraio 2015. \u00c8 uno dei padri dell'indipendenza del suo paese ed un cattolico devoto."}
{"id": "636869", "revid": "93556", "url": "https://it.wikipedia.org/wiki?curid=636869", "title": "Eduardo Mondlane", "text": "\u00c8 considerato il padre del Mozambico indipendente. Quarto di sedici figli del capo di una trib\u00f9 di lingua Bantu, gli Tsonga, Mondlane nacque nella colonia portoghese delle Afriche Orientali nel 1920.\nBiografia.\nLavor\u00f2 come pastore fino all'et\u00e0 di dodici anni. Frequent\u00f2 diverse scuole elementari prima di entrare in una scuola svizzera. Non essendogli permesso di frequentare una scuola superiore in Mozambico, frequent\u00f2 la scuola religiosa di Lemana nel Transvaal, in Sudafrica. L\u00ec trascorse un anno alla Jan Hofmeyer School of Social Work prima di entrare alla Universit\u00e0 del Witwatersrand di Johannesburg, ma venne espulso dal Sud Africa appena un anno dopo, nel 1949, a seguito dell'entrata in vigore dell\"apartheid\".\nNel 1951, all'et\u00e0 di 31 anni, Mondlane entr\u00f2 nell'Oberlin College a Oberlin (Ohio), e nel 1953 ottenne il diploma in antropologia e sociologia. Continu\u00f2 i suoi studi alla Northwestern University a Evanston (Illinois). Mondlane vinse un dottorato in sociologia e si spos\u00f2 con Janet Rae Johnson, una donna originaria dell'Indiana che viveva nella periferia di Chicago.\nNel 1962, Mondlane venne eletto presidente della nuova formazione politica Frelimo (\"Frente de Liberta\u00e7\u00e3o de Mo\u00e7ambique\"), frutto dell'unione di altri tre gruppi nazionalisti minori. Nel 1963, impiant\u00f2 il quartier generale del FRELIMO al di fuori del Mozambico, a Dar-es-Salaam, in Tanzania. Aiutato sia dall'occidente che dall'URSS, il Frelimo inizi\u00f2 un'attivit\u00e0 di guerriglia nel 1964 per ottenere l'indipendenza del Mozambico dal Portogallo.\nNel 1969, una bomba camuffata all'interno di un libro venne inviata alla segreteria del Frelimo. L'esplosione uccise Mondlane. In seguito la scoperta delle cellule segrete denominate Gladio port\u00f2 alla rivelazione della responsabilit\u00e0 della cellula portoghese di Gladio nell'assassinio di Mondlane. Sin dai primi anni Settanta, il Frelimo, forte di 7.000 combattenti aveva ottenuto il controllo di gran parte delle zone centrali e settentrionali della regione strappandole alle autorit\u00e0 portoghesi che contavano su una forza di 60.000 uomini.\nNel 1975, Portogallo e Frelimo negoziarono per l'indipendenza del Mozambico, che divenne effettiva nel giugno dello stesso anno. Dopo l'indipendenza venne istituito un governo con a capo un unico partito di stampo marxista con sede a Maputo, la nuova capitale, a cui segu\u00ec un colpo di Stato. Questa situazione degener\u00f2 presto in una guerra civile che ebbe termine solamente nel 1992."}
{"id": "636873", "revid": "729019", "url": "https://it.wikipedia.org/wiki?curid=636873", "title": "Sd.Kfz. 8", "text": "Sd.Kfz. 8 \"schwerer Zugkraftwagen 12 t\" (trattore pesante da 12 t): \u00e8 questo il nome di uno dei pi\u00f9 grossi e potenti semicingolati mai costruiti per l'esercito tedesco.\nCaratteristiche.\nLa designazione di tali mezzi non seguiva una logica chiaramente identificabile, cos\u00ec accadde che questo mezzo, nonostante il numero \"8\", fosse in realit\u00e0 il primo semicingolato ad entrare in servizio nell'esercito tedesco. La Daimler-Benz ebbe infatti il merito di sviluppare un progetto di semicingolati addirittura durante la Prima guerra mondiale, ma tale mezzo, chiamato Marienwagen, pur venendo prodotto non lasci\u00f2 segni apprezzabili della sua presenza.\nNel primo dopoguerra la Daimler-Benz non rimase senza tentare ancora la via dei semicingolati, e dopo un decennio e passa di varie vicissitudini, nel 1931 arriv\u00f2 la configurazione del veicolo destinata ad essere quella definitiva per tale veicolo, ovvero il semicingolato citato in apertura. Il veicolo venne adottato presto dalle forze armate tedesche: capace di trainare carichi da 12 tonnellate e di buone prestazioni, con i 12 serventi che potevano trovare posto assieme al pilota, esso venne impiegato ampiamente per le esigenze dell'artiglieria, specie quella pesante campale, rivelandosi estremamente utile.\nLa struttura, con un cabinato telato su 3 file di posti, motore e muso \"da autoacarro\" con tanto di volante, e treno cingolato con ruote sfalsate, era la stessa che si ritrovava nei veicoli pi\u00f9 piccoli, anche se qui le dimensioni erano ben maggiori. Un modello ebbe nella parte posteriore un cannone da 88 contraereo, impiegato in Francia nel 1940 ma poi sparito dalla linea. La presenza di tali mezzi alla fine del 1942 era di circa 1614 unit\u00e0, e all'epoca venivano ancora prodotte sia dalla Daimler-Benz che dalla Krupp. Un modello a cassone aperto, da carico, era l'HK 1601, prodotto in pochi esemplari attorno al 1944. Nel dopoguerra vari eserciti continuarono ad usarlo, incluso quello cecoslovacco, anche perch\u00e9 la Skoda ad un certo punto ne intraprese la costruzione sotto occupazione tedesca."}
{"id": "636874", "revid": "729019", "url": "https://it.wikipedia.org/wiki?curid=636874", "title": "Sd.Kfz. 9", "text": "Il Sd.Kfz. 9 (conosciuto anche come \"Famo\") era un semicingolato tedesco utilizzato durante la seconda guerra mondiale. Era il pi\u00f9 pesante semincingolato prodotto in quantit\u00e0 dalla Germania nazista durante gli anni della guerra. Gli impieghi principali furono quello di trattore d'artiglieria per artiglierie trainate super-pesanti, come il 24 cm Kanone 3, e quello di mezzo di recupero per carri armati. Venne prodotto in circa 2.500 esemplari tra il 1938 ed il 1945.\nProgettazione e sviluppo.\nIl progetto preliminare comune a tutti i semicingolati tedeschi della prima fase della guerra fu steso dall'ingegnere Ernst Kniepkamp del dipartimento per la motorizzazione militare \"Wa Pr\u00fcf 6\", prima che i Nazisti salissero al potere nel 1933. I suoi progetti vennero poi ceduti alle industrie automobilistiche per lo sviluppo e le sperimentazioni. La Fahrzeug- und Motorenbau GmbH (FAMO) di Breslavia ricevette il contratto per la produzione della versione pesante da 18 tonnellate. Il primo prototipo, il \"FM gr 1\", venne completato nel 1936. Era propulso da un motore Maybach HL98 TUK ed era lungo solo 7,7 metri. Il prototipo \"F 2\" fece la sua comparsa nel 1938 e differiva dal precedente solo per pochi dettagli. Il modello \"F 3\" venne presentato nel 1939 e divenne il modello di produzione di serie. Il progetto venne progressivamente semplificato durante la guerra per ridurre i costi e risparmiare su metalli. Alcuni veicoli prodotti su licenza dalla Tatra montavano un motore diesel a 12 cilindri Type 103 raffreddato ad aria. Durante la guerra sul retro del telaio vennero aggiunti dei grossi vomeri per stabilizzare il mezzo durante il recupero di carri e altri veicoli pesanti.\nCaratteristiche.\nIl \"Sd.Kfz. 9\" era costituito da un telaio in longheroni, motorizzato da un 12 cilindri a benzina Maybach HL 108, raffreddato ad acqua, erogante 270 hp. La trasmissione sincronizzata ZF G 65 VL 230 aveva 4 marce avanti ed una indietro. Disponeva di due serbatoi per il carburante, uno da 90 litri ed uno da 230.\nLa sterzata era comandata sia dalle ruote che dai cingoli: per le sterzate leggere venivano utilizzate solo le ruote anteriori, mentre per una sterzata pi\u00f9 stretta si azionavano anche i freni di uno dei due cingoli. Le ruote motrici, come su tutti i semicingolati tedeschi, erano dotate di rulli invece dei pi\u00f9 comuni denti. Il treno di rotolamento era formato da sei doppie ruote, sovrapposte ed intersecate (sistema \"Schachtellaufwerk\"), montate su braccetti ammortizzati da barre di torsione. La ruota folle posteriore serviva a regolare la tensione dei cingoli. Le ruote frontali erano montate su balestre.\nLa parte superiore del veicolo aveva una sezione anteriore per l'equipaggio, comune a tutte le versioni, con una panca per il conduttore ed il suo assistente ed un'altra per l'equipaggio. Al parabrezza, ribaltabile sul cofano e rimovibile, quando eretto veniva fissato il telone in canapa a protezione dell'equipaggio. L'allestimento della parte posteriore invece era specifica per ogni versione. Questa, nella versione trattore d'artiglieria, conteneva due panche extra per i serventi del pezzo e cassone per le casse le munizioni. Nella versione cargo la parte posteriore era invece formata da un cassone e da due compartimenti laterali, con apertura all'esterno.\nIl \"Sd.Kfz. 9\" era progettato per una capacit\u00e0 di traino di 28 t. Questa era adeguata per il traino di carri armati medi come il Panzer IV, ma per i successivi Tiger I, Panther e K\u00f6nigstiger erano necessari due ma anche 3 o 4 trattori. Per il trasporto dei veicoli danneggiati il mezzo disponeva di rimorchi a pianale ribassato \"Sd.Anh. 116\".\nTutte le versioni erano dotate di verricello, montato al centro del veicolo, appena sotto il pianale di carico.\nProduzione.\nOltre alla FAMO, la Vomag di Plauen inizi\u00f2 la produzione di \"Sd.Kfz. 9\" nel 1940, seguita nell'ultimo anno di guerra dalla Tatra. Il 20 dicembre 1942 risultavano in servizio 855 esemplari. Nel 1943 vennero prodotti 643 mezzi, 834 nel 1944. In totale vennero realizzati circa 2.500 esemplari."}
{"id": "636886", "revid": "5456", "url": "https://it.wikipedia.org/wiki?curid=636886", "title": "Funzione beta", "text": ""}
{"id": "636888", "revid": "22414", "url": "https://it.wikipedia.org/wiki?curid=636888", "title": "Annwyn", "text": ""}
{"id": "636891", "revid": "1974457", "url": "https://it.wikipedia.org/wiki?curid=636891", "title": "Sicurezza elettrica", "text": "La sicurezza elettrica \u00e8 quella scienza applicata che serve a realizzare impianti elettrici sicuri.\nGeneralit\u00e0.\nAl fine di ottenere questo obiettivo concorrono vari protagonisti ed organismi che sono:\nDefinizioni.\nLa sicurezza elettrica va intesa principalmente su due fronti:\nLa sicurezza elettrica \u00e8 intesa come la capacit\u00e0 di un impianto elettrico di possedere tutti i requisiti al fine di non arrecare danno e non nuocere alle persone, alle cose e a se stesso.\nPrincipi generali di sicurezza elettrica.\nL'elettricit\u00e0 come tutti sanno \u00e8 pericolosa, ma adottando tutte le precauzioni e dispositivi che le norme e le leggi ci impongono (suggeriscono per le norme volontarie) diventa \"sicura\" (ricordiamo che la sicurezza assoluta non esiste).\nLe cause di rischio previste dalle norme sono:\nA questi rischi le norme prevedono le seguenti precauzioni.\nContatti diretti.\nI contatti diretti avvengono quando la persona entra in contatto con conduttori elettrici non isolati, o pi\u00f9 in generale con parti cosiddette attive, in tensione. Nel caso in cui il contatto avvenga in presenza di acqua, ad esempio con mani bagnate, la corrente che si stabilisce \u00e8 maggiore a causa della ridotta resistenza elettrica in presenza dell'acqua, peggiorando l'effetto finale.\nLa protezione dai contatti diretti avviene generalmente tramite l'isolamento tramite PVC, gomme o altro nel caso di cavi, oppure tramite barriere isolanti, come ad esempio coperchi ed involucri fatti di materiale non conduttivo. Si deve rispettare la normativa del codice IP (International Protection) composto da due cifre che ne indicano il grado di protezione meccanica e la protezione contro l'accesso di liquidi.\nPer i contatti diretti esistono anche protezioni attive, ossia dispositivi elettronici che consentono l'erogazione di corrente elettrica solo in presenza di un carico elettrico, e la bloccano quando invece il carico ha una resistenza superiore a quella impostata (ad esempio quando tra i due poli c'\u00e8 la mano di un uomo o anche acqua).\nContatti indiretti.\nI contatti indiretti avvengono quando una persona tocca parti di un dispositivo che durante il normale funzionamento non sono in tensione, ad esempio l'involucro metallico, assumono invece una tensione pericolosa a causa di un guasto, ad esempio per il cedimento dell'isolante. La protezione dai contatti indiretti avviene tipicamente mediante interruzione automatica della tensione di alimentazione utilizzando ad esempio un apparecchio chiamato interruttore differenziale. Questo dispositivo misura costantemente la differenza delle correnti che attraversano i poli di cui \u00e8 costituito, la quale deve essere sempre pari a zero. Tale situazione \u00e8 garanzia del fatto che il circuito elettrico alimentato \u00e8 perfettamente integro. Nel momento in cui viene misurata una differenza nelle correnti che attraversano i poli, a causa di un passaggio di corrente al di fuori del circuito alimentato, il dispositivo di sgancio sensibile a tale differenza di cui \u00e8 munito e da cui il nome interruttore differenziale, interviene aprendo il circuito mettendolo in sicurezza, risultando ora privo di tensione. Questo dispositivo, erroneamente, \u00e8 conosciuto anche come salvavita, che \u00e8 invece un marchio registrato.\nCorrenti di sovraccarico.\nPer le correnti di sovraccarico si utilizzano fusibili o interruttori magnetotermici (per la parte termica), entrambi contraddistinti da una corrente nominale (detta anche in gergo taglia). Sono apparecchi elettrici che hanno la capacit\u00e0 di rilevare correnti troppo elevate (sovracorrenti) che passano nel circuito ed in tal caso interrompono (aprono) il circuito.\nCorrenti di corto circuito.\nPer le correnti di corto circuito si usano come protezione i fusibili, gli interruttori magnetici o magnetotermici (per la parte magnetica). Si ha cortocircuito quando vengono a contatto due o pi\u00f9 conduttori attivi (fasi, neutro, poli positivi, poli negativi), innescando, nella linea elettrica interessata, una corrente elevatissima data dall'assenza di resistenza. Anche in questo caso il dispositivo di sicurezza interviene aprendo il circuito.\nLa differenza tra il sovraccarico e il cortocircuito \u00e8 che il primo non \u00e8 un guasto, ma viene richiesta pi\u00f9 corrente rispetto a quella di progetto alla linea, mentre il secondo \u00e8 un guasto perch\u00e9 c'\u00e8 un cedimento dell'isolamento. \nAltra differenza \u00e8 che nel cortocircuito il tempo di intervento deve essere brevissimo, mentre per le sovracorrenti \u00e8 proporzionale all'entit\u00e0 del sovraccarico.\nSovratensioni.\nPer le sovratensioni si intendono quelle di origine atmosferica (fulmini) e di rete (guasti), che possono comportare danni agli utilizzatori, alle persone ed indirettamente incendi. \nValutata la necessit\u00e0 di protezione verso le sovratensioni si installano due tipologie di sistemi:\nI sistemi possono essere essenzialmente due o la loro combinazione:\nLa gabbia realizza un vero e proprio guscio (maglia) metallico di protezione deviando il fulmine verso l'impianto di terra.\nLo scaricatore lavora essenzialmente su due principi, quello della equipotenzialit\u00e0 elettrica e quella del dielettrico a perforazione.\nManutenzione.\nSpesso si pensa che gli impianti debbano essere sicuri per sempre, non a caso nella catena delle responsabilit\u00e0 c'\u00e8 anche l'utente finale, infatti spesso si trascura la manutenzione che serve proprio a mantenere efficienti e sicuri gli impianti. \nLa manutenzione va affrontata periodicamente ma spessissimo ci si dimentica di chiamare l'elettricista almeno una volta l'anno per controllare l'impianto elettrico."}
{"id": "636892", "revid": "5456", "url": "https://it.wikipedia.org/wiki?curid=636892", "title": "Detrito orbitale", "text": ""}
{"id": "636894", "revid": "36426", "url": "https://it.wikipedia.org/wiki?curid=636894", "title": "Museo dell'Opera del Duomo di Orvieto", "text": ""}
{"id": "636895", "revid": "5456", "url": "https://it.wikipedia.org/wiki?curid=636895", "title": "Spatifillo", "text": ""}
{"id": "636896", "revid": "599013", "url": "https://it.wikipedia.org/wiki?curid=636896", "title": "Osservazione di Venere", "text": "Venere \u00e8 il terzo oggetto per luminosit\u00e0 del cielo, dopo il Sole e la Luna, con una magnitudine apparente compresa tra -3,5 e -4,5. Appare sempre molto vicino al Sole, manifestandosi prima dell'alba o dopo il tramonto, compatibilmente con la sua posizione. Ad occhio nudo, appare come un astro lucentissimo di colore giallo-biancastro.\nGi\u00e0 un piccolo telescopio permette di apprezzarne le fasi, per la prima volta osservate da Galileo Galilei nel 1610. Con strumenti pi\u00f9 potenti e filtri ultravioletti \u00e8 possibile discernere caratteristiche del manto nuvoloso.\nL'osservazione di Venere \u00e8 condotta sin dall'Antichit\u00e0 ed acquis\u00ec grande importanza nelle culture mesopotamiche e mesoamericane.\nOsservazione ad occhio nudo.\nVenere appare ad occhio nudo come un astro lucentissimo di colore giallo-biancastro di magnitudine compresa tra -3,5 e -4,5. Poich\u00e9 \u00e8 interno all'orbita della Terra, appare sempre molto vicino al Sole, manifestandosi prima dell'alba o dopo il tramonto, compatibilmente con la sua posizione. Per questo \u00e8 detto anche stella del mattino, \"Lucifero\", e stella della sera, \"Vespero\".\nAlla sua elongazione massima, di circa 48\u00b0, precede l'alba o segue il tramonto di circa 3 ore, che corrispondono al massimo periodo di visibilit\u00e0 in una notte. Periodicamente passa davanti o dietro al Sole entrando quindi in congiunzione ed \u00e8 allora non visibile, offuscato dal bagliore solare.\nIn rare occasioni, pu\u00f2 essere visto al mattino (prima dell'alba) e alla sera (dopo il tramonto) nello stesso giorno. Questo avviene quando \u00e8 alla massima separazione dall'eclittica e nello stesso momento alla congiunzione inferiore; il fenomeno si ripete con un ciclo di otto anni.\nVisibilit\u00e0 diurna.\nVenere \u00e8 facilmente visibile durante le eclissi di Sole, ma pu\u00f2 essere osservato anche in pieno giorno, soprattutto quando il pianeta \u00e8 alla sua massima magnitudine. L'osservazione ad occhio nudo o attraverso l'uso di un binocolo \u00e8 favorita se si scherma il Sole con l'ombra di un edificio o con un rilievo all'orizzonte; cos\u00ec facendo, inoltre, si evita che lo strumento possa essere puntato erroneamente verso il Sole - azione che provocherebbe gravi danni alla vista. Se si ricorre a strumenti ottici dotati di supporto orientabile, \u00e8 possibile posizionarli in modo da inquadrare direttamente Venere.\nL'individuazione di Venere pu\u00f2 essere facilitata dall'occorrenza di particolari configurazioni celesti, quali congiunzioni con la Luna.\nCiclo di Venere.\nUn osservatore dalla Terra vede Venere completare una rivoluzione intorno al Sole apparentemente in 583,92 giorni, periodo sinodico del pianeta. Quando Venere \u00e8 alla minima distanza dal nostro pianeta, si trova controsole e risulta pertanto invisibile. \u00c8 infatti alla congiunzione inferiore, cio\u00e8 una delle due posizioni orbitali in cui il pianeta si trova sulla congiungente Terra-Sole. Venere diviene visibile dalla Terra quando raggiunge una distanza angolare di circa 10\u00b0 dal Sole. A tale condizione corrisponde la levata eliaca di Venere, ovvero la (prima) comparsa del pianeta subito prima dell'alba. Con il procedere di Venere sulla sua orbita, aumenta progressivamente la distanza angolare di Venere dal Sole e conseguentemente l'anticipo del suo sorgere rispetto al sorgere del Sole. Ci\u00f2 prosegue per circa nove settimane finch\u00e9 Venere raggiunge l'elongazione massima occidentale, cui corrisponde una distanza angolare di circa 47\u00b0 dal Sole e un periodo di visibilit\u00e0 antecedente l'alba di circa 3 ore, nel corso del quale Venere ha modo di levarsi nel cielo per un'ascensione di circa 40\u00b0, quasi met\u00e0 della distanza fra l'orizzonte e lo zenit.\nIl pianeta inizia quindi il percorso inverso che lo porta progressivamente a riavvicinarsi al Sole e che dura all'incirca sei mesi e mezzo. In questo periodo la levata di Venere si riavvicina sempre pi\u00f9 a quella del Sole. Quando \u00e8 nuovamente raggiunta una distanza angolare occidentale di circa 10\u00b0 dal Sole, Venere scompare nel bagliore della stella. Questo evento corrisponde all'ultima apparizione del pianeta nel cielo dell'alba (tramonto eliaco). Il periodo di invisibilit\u00e0 successivo ha una durata di circa cinquanta giorni, nel corso dei quali si verifica la congiunzione superiore: Venere viene nuovamente a posizionarsi sulla congiungente Terra-Sole ma, questa volta, oltre la stella.\nQuando il pianeta raggiunge una distanza angolare orientale di circa 10\u00b0 dal Sole, si verifica la prima comparsa di Venere nel cielo della sera (levata vespertina o acronica), subito dopo il tramonto del Sole oltre l'orizzonte. Inizia quindi una fase di progressivo allontanamento prospettico di Venere dal Sole, che perdura per i seguenti sei mesi e mezzo, che culminano nell'elongazione massima orientale, cui corrisponde il massimo periodo di visibilit\u00e0 di Venere nel cielo serale. Nelle seguenti nove settimane, il pianeta si riavvicina progressivamente al Sole e scompare alla vista quando raggiunge nuovamente una distanza angolare di circa 10\u00b0 dal Sole, cui corrisponde l'ultima apparizione di Venere al tramonto (tramonto vespertino). Il periodo di invisibilit\u00e0 in corrispondenza della congiunzione inferiore \u00e8 di circa 8 giorni, trascorsi i quali il pianeta riappare nel cielo dell'alba e il ciclo si ripete.\nIl ciclo descritto \u00e8 tuttavia complicato dal fatto che la Terra e Venere sono in moto relativo tra loro, su orbite ellittiche e non complanari; configurazioni simili si ripetono dopo 5 o 8 volte il periodo sinodico di Venere (corrispondenti ad 8 e 12,8 anni). Inoltre, le albe ed i tramonti del Sole sono regolati dal moto di rotazione della Terra.\nAl ciclo di Venere sono direttamente correlati sia la lenta variabilit\u00e0 nella luminosit\u00e0 apparente di Venere sia il fenomeno delle fasi, descritti nella sezione seguente.\nFasi.\nOgni corpo celeste che percorre un'orbita interna rispetto a quella dell'osservatore presenta delle fasi e Venere non fa eccezione quando osservata dalla Terra. Diversamente rispetto a quanto accade per la Luna, tuttavia, le fasi di Venere in generale non possono essere osservate ad occhio nudo, ma \u00e8 necessario almeno un piccolo telescopio.\nIl pianeta \u00e8 in una fase \"piena\" (tutto il disco illuminato) quando \u00e8 prossimo alla congiunzione superiore, e pertanto invisibile. Inoltre, la distanza dalla Terra \u00e8 massima (1,72 UA) e il suo diametro apparente di soli 9,9\". \u00c8 visibile un \"quarto\" del pianeta quando \u00e8 alla sua elongazione massima. In tale posizione, molto pi\u00f9 vicina alla Terra, il diametro apparente di Venere \u00e8 di 37,7\". La fase \"nuova\" si verifica, invece, alla congiunzione inferiore: Venere \u00e8 a 0,28 UA dalla Terra ed il suo diametro appare di 64,5\", sei volte e mezzo pi\u00f9 grande che alla congiunzione inferiore.\nProprio perch\u00e9 variano contestualmente le dimensioni dell'area apparente di Venere (a causa della variazione della distanza relativa tra il pianeta e la Terra) e la porzione del disco illuminato osservabile dalla Terra (per il fenomeno delle fasi), si verifica una lenta variazione della magnitudine apparente del pianeta, che varia tra -3,5 e -4,5. La massima luminosit\u00e0 \u00e8 raggiunta circa 36 giorni prima la massima elongazione occidentale e circa 36 giorni dopo la massima elongazione orientale, quando il 28% del suo disco \u00e8 illuminato e il suo diametro apparente \u00e8 di 39,0\".\nAnomalia della fase di Venere.\nLa presenza dell'atmosfera venusiana complica, tuttavia, il fenomeno delle fasi rispetto al caso pi\u00f9 familiare della Luna, che ne \u00e8 priva. Gi\u00e0 nel 1793 l'astronomo tedesco Johann Hieronymus Schr\u00f6ter aveva notato che la fase osservata non corrisponde esattamente a quella prevista geometricamente. Il fenomeno - che \u00e8 stato indicato come anomalia della fase di Venere o effetto Schr\u00f6ter - si visualizza pi\u00f9 facilmente quando il pianeta \u00e8 alla sua massima elongazione e dovrebbe presentare la fase di un quarto: la linea del terminatore che dovrebbe essere rettilinea, manifesta invece una leggera concavit\u00e0.\nNel diciannovesimo secolo, il manifestarsi dell'anomalia \u00e8 stato registrato anche da Wilhelm Beer, Johann Heinrich von M\u00e4dler e Francesco de Vico. Gli studi sono ripresi poi all'inizio del Novecento, soprattutto per opera della British Astronomical Association (BAA). Osservazioni sistematiche hanno innanzitutto permesso di misurare il fenomeno: la dicotomia, ovvero la data in cui \u00e8 illuminata solo una met\u00e0 di Venere, si manifesta con un anticipo (per l'elongazione orientale) o posticipo (per l'elongazione occidentale) di 7,3 giorni - secondo Sohl e Weber - o 4 giorni - secondo Mallama - rispetto alla data attesa. Questa per\u00f2 non pu\u00f2 che essere una stima approssimata, perch\u00e9 i dati osservativi, soprattutto se precedenti all'avvento di strumenti fotografici, sono affetti da imprecisioni derivanti dalla possibile suggestione degli osservatori.\nMallama ha spiegato il fenomeno come dovuto alla diffusione della luce nell'alta atmosfera venusiana. Schmude e Dutton lo hanno confermato e individuato un secondo contributo offerto dall'atmosfera: la linea del terminatore risulta frastagliata per le profonde ombre gettate dalle strutture nuvolose presenti nell'atmosfera stessa. \u00c8 l'insieme dei due fenomeni a determinare l'anomalia nella fase del pianeta.\nTransiti.\nUn transito avviene quando Venere si trova esattamente tra la Terra e il Sole, ed \u00e8 un evento astronomico raro. La prima osservazione avvenne il 4 dicembre 1639 da Jeremiah Horrocks e William Crabtree, mentre nel 1761 venne osservato da Mikhail Lomonosov che forn\u00ec la prima prova dell'esistenza di una atmosfera. I transiti del XIX secolo permisero, attraverso la parallasse di calcolare precisamente la distanza della Terra dal Sole.\nQuesto fenomeno pu\u00f2 avvenire solo all'inizio di giugno o all'inizio di dicembre, quando il pianeta incrocia l'eclittica (il piano orbitale terrestre), e si presenta a coppie di eventi a distanza di otto anni. La distanza tra una coppia di transiti e la successiva ha invece un periodo superiore ad un secolo: l'ultima \u00e8 avvenuta nel 2004 e nel 2012, la precedente si \u00e8 verificata nel 1874 e nel 1882.\nOsservazione telescopica.\nL'uso anche di un piccolo telescopio consente l'osservazione del fenomeno delle fasi. L'uniformit\u00e0 nel visibile della coltre nuvolosa che ricopre il pianeta rende tuttavia difficoltoso distinguere delle figure di albedo, sebbene alcuni dichiarino di essere riusciti nella loro osservazione anche con strumenti di 2 o 3 pollici ( rispettivamente) di diametro. Tra le figure osservate sono state segnalate sia macchie brillanti in prossimit\u00e0 dei poli del pianeta (\"cusp caps\" o \"polar spot\") e nubi luminose che attraversano il terminatore, sia ombreggiature sulla porzione illuminata del disco. La capacit\u00e0 di discernimento di queste ultime - che possono presentarsi come bande, diramazioni radiali, dalla forma irregolare o assente - sembrerebbe legata alla sensibilit\u00e0 del singolo osservatore alla luce ultravioletta.\nI dettagli delle nubi possono essere fotografati nell'ultravioletto, associando al telescopio un rilevatore CCD e un filtro fotometrico centrato sui . Riprese nell'infrarosso (tra ) consentono invece di cogliere le ombreggiature pi\u00f9 scure.\nAlcuni osservatori dichiarano infine di aver individuato un debole bagliore - indicato come \"luce cinerea\", \"Ashen light\" o \"luce di Ashen\" - proveniente dall'emisfero notturno di Venere, in modo analogo a quanto accade per la Luna e la luce cinerea che l'interessa. Tuttavia, mentre quest'ultima \u00e8 provocata dal riflesso, verso il satellite, della luce solare da parte della Terra, la luce cinerea di Venere non ha ancora trovato una spiegazione convincente ed \u00e8 ritenuta da alcuni studiosi un fenomeno illusorio. Inoltre, le sue caratteristiche non appaiono prevedibili. \u00c8 stato ipotizzato che possa essere generata da fulmini, da una manifestazione analoga all'airglow terrestre o dalla luminescenza di alcune nubi presenti al di sotto dello strato visibile.\nStoria.\nNel XIX secolo molti osservatori dichiararono che il pianeta ha un periodo di rotazione di circa 24 ore, ed il primo a calcolare una rotazione molto superiore (vicina a quella delle rivoluzione siderale) fu Giovanni Schiaparelli, ipotizzando che Venere fosse sincronizzato con il Sole (lo pensava anche di Mercurio), individuando quindi una stima ragionevolmente accurata: di fatto la prima misurazione del periodo di rotazione di Venere (243 giorni ca.) venne effettuata durante la congiunzione del 1961, al radio osservatorio inglese Jodrell Bank, a Goldstone, in California e in Unione Sovietica a Eupotoria (Crimea). Durante le congiunzioni successive le misure vennero raffinate e nel 1964 fu confermata il moto retrogrado della rotazione.\nPrima delle osservazioni radio negli anni sessanta, si credeva che Venere possedesse un ambiente simile a quello terrestre. Questa ipotesi era sostenuta dai dati sulla dimensione del pianeta e dal raggio orbitale, che suggerivano una somiglianza con la Terra, e si immaginava la presenza di foreste e oceani. Tuttavia, le misurazioni nella lunghezza d'onda delle microonde effettuate da C. Mayer indicarono una fonte di temperatura elevata (circa 600 K).\nMappatura radar.\nDopo la Luna, Venere fu il secondo oggetto nel sistema solare ad essere esplorato con un radar dalla Terra. I primi studi furono effettuati nell'Osservatorio Goldstone della NASA, che fa parte del Deep Space Network. Alle congiunzioni inferiori successive il pianeta venne osservato anche dal Radiotelescopio di Arecibo. Queste prime misurazioni permisero di stabilire la rotazione retrograda (il pianeta ruota in senso opposto a quello di rivoluzione attorno al Sole), con un periodo di 243.1 giorni e che il suo asse di rotazione \u00e8 quasi perpendicolare al piano orbitale. Venne anche misurato il raggio del pianeta, stimato in 6052\u00a0km.\nTra il 1970 e il 1985 vennero migliorate le tecniche di ripresa e aument\u00f2 l'interesse per le caratteristiche geologiche: mentre nelle prime riprese la superficie del pianeta appariva semplicemente pi\u00f9 compatta rispetto a quella lunare, nelle successive si identificarono degli altopiani molto luminosi (che riflettevano molto le onde radar) chiamati \"Alpha Regio\", \"Beta Regio\" e \"Monti Maxwell\"."}
{"id": "636897", "revid": "5456", "url": "https://it.wikipedia.org/wiki?curid=636897", "title": "Pianta cucchiaio", "text": ""}
{"id": "636898", "revid": "122391068", "url": "https://it.wikipedia.org/wiki?curid=636898", "title": "Aquila e Priscilla", "text": "Aquila e Priscilla furono due coniugi giudei, discepoli di san Paolo, convertiti al Cristianesimo e appartenenti alla prima generazione cristiana. Vivevano a Roma dove erano fabbricanti di tende. Si parla di loro negli Atti degli Apostoli. Sono venerati come santi dalla Chiesa cattolica.\nLe grafie greche dei nomi sono rispettivamente, \"Ak\u00falas\", e , \"Priskilla\".\nNel Nuovo Testamento.\nPriscilla \u00e8 diminutivo di Prisca e appare negli \"Atti degli Apostoli\"; invece nelle lettere paoline appare sempre la forma originale \"Prisca\". Per questo motivo alcuni identificano Priscilla con santa Prisca, patrona delle catacombe romane, morta con il marito per decapitazione.\nLasciarono Roma in seguito all'espulsione voluta dell'imperatore Claudio contro i giudei (anno 49 o 50) e si stabilirono a Corinto (), dove diedero ospitalit\u00e0 all'apostolo Paolo di Tarso durante la sua prima visita alla citt\u00e0; lavoravano insieme, visto che erano dello stesso mestiere.\nNon si conosce la data della loro conversione alla fede cristiana.\nAccompagnarono Paolo a Efeso (), istruirono l'alessandrino Apollo (), ospitarono di nuovo l'apostolo Paolo per tre anni durante il suo terzo viaggio missionario, e nella loro casa si riuniva la comunit\u00e0 cristiana (), lasciarono Efeso per Roma, probabilmente dopo la sommossa provocata dall'argentiere Demetrio ().\nAnche a Roma si riuniva una comunit\u00e0 cristiana in casa loro (). Tuttavia lasciarono nuovamente la citt\u00e0, probabilmente per la persecuzione di Nerone, e si stabilirono un'altra volta a Efeso ().\nVarie volte il Nuovo Testamento menziona Priscilla prima di Aquila, e la causa non \u00e8 nota. Le varie opinioni sono passate in rassegna da Karl Josef Rudolph Cornely nell'opera \"Commentarius in epistolam ad Romanos\" (Parigi, 1896, p.\u00a0772). Lo stesso autore analizza anche i frequenti cambi di residenza dei due al momento di commentare .\nCulti e patronati in Italia e estero.\nIl Martirologio Romano li commemora l'8 luglio.\nSant'Aquila \u00e8 patrono della squadra di calcio italiana della Lazio, prima societ\u00e0 sportiva a poter vantare un'icona santificale, che l'ha ufficialmente istituito su proposta dell'Avv. Gian Luca Mignogna."}
{"id": "636902", "revid": "110157", "url": "https://it.wikipedia.org/wiki?curid=636902", "title": "Museo Emilio Greco (Orvieto)", "text": "Il Museo Emilio Greco di Orvieto \u00e8 ospitato al pianoterra del trecentesco \"Palazzo Soliano\".\nIl museo custodisce 32 sculture in bronzo, 60 opere grafiche tra disegni, litografie ed acqueforti di Emilio Greco, autore delle porte bronzee del Duomo di Orvieto.\nDi rilievo il gesso originale del monumento a papa Giovanni in San Pietro."}
{"id": "636903", "revid": "339392", "url": "https://it.wikipedia.org/wiki?curid=636903", "title": "Congresso dei Grandi", "text": ""}
{"id": "636904", "revid": "1728", "url": "https://it.wikipedia.org/wiki?curid=636904", "title": "Clodio Pulcro Publio", "text": ""}
{"id": "636908", "revid": "84604", "url": "https://it.wikipedia.org/wiki?curid=636908", "title": "Palazzo Soliano", "text": ""}
{"id": "636909", "revid": "2094778", "url": "https://it.wikipedia.org/wiki?curid=636909", "title": "VMware Workstation", "text": "VMware Workstation \u00e8 una serie di software e ipervisori (derivato dal termine inglese Hypervisor) sviluppati dalla VMware Inc. che consentono di eseguire pi\u00f9 sistemi operativi in un ambiente virtuale. Ci\u00f2 d\u00e0 la possibilit\u00e0 di implementare su una piattaforma con sistema operativo Windows o Linux e relativo hardware un numero \"n\" di altre macchine virtuali con sistema operativo diverso.\nDescrizione.\nI software di questo genere vengono definiti \"virtual machine\", ovvero macchine virtuali, termine che sta ad indicare la creazione di uno o pi\u00f9 ambienti virtuali in un unico computer, fornendo una completa emulazione dell'hardware senza intaccare direttamente le risorse hardware della macchina nativa e potendo emulare sistemi operativi tra loro differenti.\nSi pu\u00f2 pensare che le prestazioni del sistema operativo emulato possano esser minori rispetto a quelle di un sistema operativo \"realmente\" presente e installato, ma in realt\u00e0 le prestazioni sono comparabili perch\u00e9 il sistema \u00e8 pensato per essere eseguito su macchine multiprocessore: ogni virtual machine lavora con un \"core\", o lo gestisce in \"real-time\" in base a criteri di condivisione e si possono quindi ottenere prestazioni elevate (da sistema nativo).\nVMware riesce ad emulare architetture x86 (con processore Intel Pentium1-4 oppure AMD Athlon) e x86-64 (AMD Athlon 64/ Intel Xeon) ed emula anche processori multi-core.\nVMware \u00e8 disponibile per Microsoft Windows, GNU/Linux e macOS. Fornisce la possibilit\u00e0, durante la configurazione o in seguito nelle impostazioni della macchina virtuale, di scegliere se creare una sottorete \"Host-only,\" una sottorete NAT, una sottorete virtuale o una connessione \"bridged,\" eventualmente replicando lo stato di connessione fisica alla rete."}
{"id": "636910", "revid": "1713445", "url": "https://it.wikipedia.org/wiki?curid=636910", "title": "Hanover", "text": ""}
{"id": "636912", "revid": "93436", "url": "https://it.wikipedia.org/wiki?curid=636912", "title": "Le piace Brahms? (romanzo)", "text": "Le piace Brahms? (titolo orig. \"Aimez-vous Brahms...\") \u00e8 un romanzo della scrittrice francese Fran\u00e7oise Sagan, pubblicato nel 1959. \nTrama.\nPaule Tessier, una bella arredatrice trentanovenne e divorziata, finisce per avere un rapporto amoroso con Simon, un giovane avvocato di 25 anni figlio di una sua cliente. Alla relazione viene quasi indotta dalle circostanze: dalla lontananza del proprio compagno, Roger Demarest, che, viaggiando per lavoro, spesso non si trova a Parigi e peraltro, pur amandola, la tradisce spesso con ragazze giovani e compiacenti.\nSembra pi\u00f9 la paura della solitudine, ricordata con malinconia, che non un senso di rivalsa a farle compiere quel passo. Rimane sospesa tra solita routine amorosa insoddisfacente con il collaudato partner e la novit\u00e0 di una imprevedibile situazione. Pur trascurata da Roger, non riesce lei a sentire rancore per il vecchio compagno, la loro relazione sicura esercita un forte richiamo per lei. \nL'amore disinibito con un giovane giovane colto, che la invita a teatro e le scrive lettere, solletica il suo amor proprio e la induce a rimettere la sua vita di nuovo in gioco. Storia penetrante di un rapporto a tre, descritto con eleganza letteraria dalla Sagan, rimane un romanzo esemplare per la sottile e modernissima analisi di un ambiente, la Parigi degli anni Cinquanta del XX secolo. Sul giovane Paule riverser\u00e0 un amabile senso materno, ma dovr\u00e0 alla fine fare una scelta fra i due uomini. Rimarr\u00e0 stupita quando il giovane dimostrer\u00e0 un pensiero vivo e adulto, molto pi\u00f9 maturo del gioco tra i due vecchi amanti, che ricorda quasi quello di due vecchi adolescenti, nonostante che Roger cerchi di riconquistarla, fallendo.\nAdattamento.\nNel 1961 ne fu tratto il film omonimo diretto da Anatole Litvak con protagonisti Ingrid Bergman, Anthony Perkins e Yves Montand."}
{"id": "636913", "revid": "5456", "url": "https://it.wikipedia.org/wiki?curid=636913", "title": "William John Paul Gallagher", "text": ""}
{"id": "636922", "revid": "438678", "url": "https://it.wikipedia.org/wiki?curid=636922", "title": "Chiusura", "text": ""}
{"id": "636924", "revid": "4740", "url": "https://it.wikipedia.org/wiki?curid=636924", "title": "Humbucking", "text": ""}
{"id": "636930", "revid": "599", "url": "https://it.wikipedia.org/wiki?curid=636930", "title": "Alessandro Fig\u00e0-Talamanca", "text": ""}
{"id": "636931", "revid": "339392", "url": "https://it.wikipedia.org/wiki?curid=636931", "title": "SS Lorenzo e Martino a Campi", "text": ""}
{"id": "636933", "revid": "125964375", "url": "https://it.wikipedia.org/wiki?curid=636933", "title": "Deterrenza", "text": "La deterrenza, nel diritto, \u00e8 un provvedimento preso da parte del giudice nei confronti di un imputato per evitare che questi compia altri reati.\nViene definita \"deterrenza\" un insieme di comportamenti e azioni (una strategia) tesi a influenzare i comportamenti e le azioni di un soggetto in modo da minimizzare la possibilit\u00e0 che esso aggredisca un altro soggetto o metta in essere comportamenti o azioni ritenuti lesivi della convivenza civile, sia tra persone che tra Stati.\nIn questo modo il conflitto non si cristallizza, anche se rimane latente: la deterrenza insomma non agisce sulle cause di un conflitto, ma solo sulle sue manifestazioni.\nIl termine deterrente viene utilizzato per qualificare il singolo comportamento e/o azione che faccia parte di una strategia di deterrenza.\nDescrizione.\nNel linguaggio militare, viene definito \"deterrente\" un qualsiasi sistema d'arma costruito in modo da prevedere un utilizzo in accordo con una strategia di deterrenza. Tipico caso sono le armi nucleari strategiche. Per esempio, dicesi deterrenza nucleare \"l'attivazione di un sistema missilistico con testate atomiche con l'intento di scoraggiare qualsiasi tipo di attacco da parte del nemico\".\nIn senso pi\u00f9 generale, la deterrenza (che \u00e8 un caso particolare della dissuasione) pu\u00f2 essere descritta nei termini della teoria dei giochi come il tentativo di influenzare il comportamento di uno o pi\u00f9 giocatori, convincendolo/i del fatto che una mossa, pur risultando vantaggiosa per chi la compisse per primo, si ritorcerebbe in un grave danno per chiunque la mettesse in atto.\nLa distinzione tra dissuasione e deterrenza sta tutta nel livello della minaccia utilizzata per ridurre la possibilit\u00e0 di questa mossa indesiderata. Anche etimologicamente la parola \"deterrenza\" contiene un riferimento preciso all'idea di incutere terrore.\nCi sono due modi di applicare la deterrenza: impedire che il nemico tragga vantaggio dal suo cambio di strategia (\"deterrence by denial\") oppure trasformare il presunto vantaggio in sicuro svantaggio attraverso una punizione per definizione sproporzionata (\"deterrence by punishment\").\nIn generale le strategie di deterrenza sono sempre miste, ovvero sommano elementi di negazione e di punizione, anche se la guerra fredda ha esaltato la seconda componente, quella punitiva, con la dottrina della \"rappresaglia massiccia\" (\"massive retaliation\"), da attuare con armi nucleari in caso di aggressione alla NATO da parte delle forze del Patto di Varsavia.\nUna caratteristica di queste strategie \u00e8 che esse agiscono solo in parte su rapporti di forza reali, concentrandosi piuttosto sulla \"percezione\" che i singoli giocatori hanno sia delle proprie forze che di quelle altrui, e dei propri vantaggi/svantaggi reciproci. Questo fa s\u00ec che nella deterrenza si insinuino componenti psicologiche che rendono la sua applicazione estremamente fluida, eliminando il concetto di \"deterrenza perfetta\" che pure gli Usa hanno tentato di costruire con la dottrina militare della MAD (Mutual Assured Destruction, distruzione mutua assicurata)\nAlcune conseguenze della deterrenza:"}
{"id": "636935", "revid": "508036", "url": "https://it.wikipedia.org/wiki?curid=636935", "title": "Otolite", "text": "Un otolite (dal greco \"oto-\", orecchio e \"lithos\", pietra) \u00e8 una minuscola concrezione di ossalato di calcio inglobato in una matrice gelatinosa, contenuta nell'endolinfa dell'orecchio interno.\nGli spostamenti degli otoliti (che sono relativamente pesanti), conseguenti alle modificazioni della posizione della testa e alle accelerazioni lineari, stimolano le cellule ciliate che fanno sinapsi con le terminazioni nervose determinando le sensazioni statiche e di equilibrio.\nPer cause ancor oggi in parte ignote, in parte conosciute, gli otoliti possono a volte staccarsi e viaggiare nei canali semicircolari, dando luogo ad una patologia vertiginosa detta \"vertigine parossistica posizionale benigna\", nota anche con i nomi di cupololitiasi (se gli otoliti vanno a localizzarsi sulla cupola) o canalolitiasi (gli otoliti si trovano liberi nell'endolinfa, condizione pi\u00f9 frequente).\nNei pesci.\nQuesti piccoli sassolini si trovano anche nel cranio dei pesci e servono a fornire l'orientamento in base alle cellule sensoriali su cui appoggiano. In base all'accrescimento gli ittiologi riescono a capire l'et\u00e0 e le dimensioni del pesce. Gli otoliti hanno infatti una struttura lamellare concentrica e mostrano una crescita stagionale, paragonabile agli anelli nel tronco degli alberi.\nIn paleontologia.\nIn paleontologia gli otoliti hanno un ruolo determinante perch\u00e9 grazie alla loro forma tipicamente specifica, si riesce a capire in base alle specie di pesci recuperate, il tipo di fauna presente, la profondit\u00e0 e il paleoambiente che si poteva trovare, quando l'affioramento era completamente sommerso dal mare."}
{"id": "636939", "revid": "46291", "url": "https://it.wikipedia.org/wiki?curid=636939", "title": "Limonium", "text": "Limonium \u00e8 un genere di piante della famiglia delle Plumbaginacee, volgarmente chiamate statice o limonio.\nDescrizione.\nLa maggior parte delle specie attribuite a questo genere sono piante erbacee perenni, dotate di rizoma, alte da 10 a 70\u00a0cm. Poche specie sono erbe annuali o, all'opposto, veri e propri arbusti fino a 2 m d'altezza.\nLe foglie sono semplici, intere o lobate; la loro grandezza varia fortemente a seconda della specie.\nI fiori sono riuniti in infiorescenze vistose, di colore rosa, purpureo o violetto, pi\u00f9 raramente bianco, giallo o azzurro. I singoli fiori sono piccoli (max 1\u00a0cm), regolari, dotati di 5 petali, 5 sepali e 5 stami.\nIl frutto \u00e8 una piccola capsula contenente un solo seme.\nDistribuzione e habitat.\nIl genere \"Limonium\" ha una distribuzione molto ampia, essendo rappresentato in quasi tutto il mondo. Il maggior numero di specie \u00e8 concentrato in una fascia che, partendo dalla Isole Canarie, avvolge il Mar Mediterraneo e si estende all'Asia centrale.\nMolte specie di \"Limonium\" sopportano o prediligono suoli ricchi di sale e quindi crescono in prossimit\u00e0 delle coste del mare - addirittura in qualche caso (p.es. \"Limonium bellidifolium\") sulle spiagge inondate periodicamente dalla marea - o in paludi salmastre, in terreni salini dell'interno, su suoli ricchi di gesso o fortemente alcalini.\nTra le specie di \"Limonium\", si annoverano moltissimi endemismi di aree ristrette.\nDistribuzione in Italia.\nIn Italia sono spontanee numerose specie di \"Limonium\" (Altervista ne elenca circa 80), perlopi\u00f9 limitate ad aree ristrette o piccole isole. Solo 18 specie sono presenti in pi\u00f9 di una regione.\nIn genere, esse sono limitate alle coste e non si spingono oltre i 5\u201315 m sopra il livello del mare. Esistono per\u00f2 anche alcune specie che penetrano nell'entroterra, a quote non elevate. Solo in Sardegna ci sono \"Limonium\" che risalgono le pendici montane fino a circa 1000 m (\"Limonium hermaeum\", \"Limonium morisianum\").\nTassonomia.\nLa sistematica interna del genere \"Limonium\" \u00e8 complessa e soggetta a frequenti revisioni. A seconda degli autori, al genere vengono attribuite da 100 a 350 specie circa.\nLe specie italiane presenti in pi\u00f9 di una regione sono:\nPer quanto riguarda le specie presenti in Italia con diffusione limitata a una sola regione (spesso - ma non sempre - endemiche), la stessa fonte fornisce il seguente elenco:"}
{"id": "636940", "revid": "76963", "url": "https://it.wikipedia.org/wiki?curid=636940", "title": "Rica Matsumoto", "text": "\u00c8 la doppiatrice giapponese di Ash Ketchum e la cantante di alcune delle sigle giapponesi dell'anime \"Pok\u00e9mon\", la cui pi\u00f9 nota \u00e8 \"Mezase Pok\u00e9mon Master\" (\u3081\u3056\u305b\u30dd\u30b1\u30e2\u30f3\u30de\u30b9\u30bf\u30fc), che ha accompagnato la serie nei primi 85 episodi. Ha, inoltre, doppiato Ryo Bakura in \"Yu-Gi-Oh!\" e Suzumebachi in \"Naruto\"."}
{"id": "636943", "revid": "2021830", "url": "https://it.wikipedia.org/wiki?curid=636943", "title": "Turbina a vapore", "text": "Una turbina a vapore \u00e8 una macchina motrice (cio\u00e8 turbomacchina) che sfrutta l'energia termica del vapore acqueo in pressione, generato da un generatore di vapore, convertendola in lavoro meccanico utile tramite una trasformazione isoentropica di espansione.\nGeneralit\u00e0.\nLa turbina a vapore \u00e8 una macchina rotante, per la pi\u00f9 alta efficienza termica ed il migliore rapporto potenza-peso; storicamente ha sostituito il motore alternativo a vapore, inventato da Thomas Newcomen e poi significativamente migliorato da James Watt. \nDa un punto di vista termodinamico la massima efficienza si ha quando l'espansione del vapore rappresenta un processo ideale (trasformazione reversibile) in cui la pressione del vapore diminuisce, diventando lavoro meccanico, in un numero infinito di stadi. La macchina alternativa di Watt era a singolo stadio, e i perfezionamenti successivi utilizzarono al massimo due o tre stadi (doppia e triplice espansione). Invece le turbine a vapore raggiungono un'elevata efficienza termica per la presenza di decine stadi in serie.\nLe moderne turbine a vapore richiedono processi di fabbricazione avanzati e materiali di alta qualit\u00e0 e hanno elevata efficienza quando operano a regimi dell'ordine delle migliaia di giri/min, quindi se il carico deve ruotare a regimi pi\u00f9 bassi \u00e8 necessario un riduttore. Se la potenza installata \u00e8 alta, per\u00f2, gli alti costi di investimento sono compensati dal fatto che la turbina a vapore consuma meno combustibile, richiede meno manutenzione ed \u00e8 di dimensioni pi\u00f9 contenute rispetto ad un motore alternativo di pari potenza. \nLe turbine a vapore possono essere usate per produrre corrente elettrica, accoppiate a un generatore elettrico, spesso senza la necessit\u00e0 di riduttori perch\u00e9 operano a regimi ideali, in quanto i generatori devono ruotare ad una velocit\u00e0 costante (3000 giri/min per reti a 50 Hz e 3600 giri/min per reti a 60 Hz \u2013 in alcuni casi, specie in impianti nucleari, si utilizzano generatori a 4 poli che ruotano a velocit\u00e0 dimezzata). Inoltre la turbina a vapore, essendo una macchina rotativa, \u00e8 vantaggiosa per un generatore elettrico, in quanto non richiede alcun organo meccanico che trasformi il moto alternativo in rotativo.\nLe turbine a vapore sono usate anche in impianti come raffinerie, cartiere, chimici, alimentari, di dissalazione e altri in cui sono necessarie elevate quantit\u00e0 di vapore per il processo. Si pu\u00f2 progettare l'impianto in modo tale da avvalersi della turbina a vapore per ottenere una sinergia tra la produzione di vapore e quella di energia elettrica o lavoro meccanico.\nInfine le turbine a vapore sono usate per movimentare imbarcazioni, in cui i limitati ingombri sono un vantaggio.\nSono state realizzate anche locomotive a vapore con da turbine a vapore, ma la loro diffusione \u00e8 stata molto limitata ed anche esperimenti con veicoli stradali e velivoli.\nStoria.\nIl primo motore a vapore della storia era poco pi\u00f9 che un giocattolo: l'eolipila, un'invenzione di Erone di Alessandria.\nUn altro apparecchio, progenitore della turbina a vapore, fu creato dall'italiano Giovanni Branca nel 1629.\nLa turbina a vapore moderna fu inventata da un irlandese, Charles Algernon Parsons, nel 1884 ed era accoppiato con una dinamo che produceva 7,5 kW di elettricit\u00e0. Poco dopo l'americano George Westinghouse ottenne la licenza e progett\u00f2 un'analoga turbina pi\u00f9 grande. Successivamente furono sviluppate altre varianti progettuali che resero la turbina a vapore pi\u00f9 fruibile.\nUn'innovazione importante fu data dalla turbina \"de Laval\", inventata da Gustaf de Laval e basata su degli ugelli che acceleravano notevolmente il vapore (a velocit\u00e0 supersoniche) prima di introdurlo nella sezione palettata. Tale accelerazione avviene in base al Principio di Bernoulli, che afferma che la velocit\u00e0 di un fluido pu\u00f2 essere aumentata a spese della sua \npressione. Questo portava ad una soluzione progettuale semplice e poco costosa, che, rispetto alle turbine precedenti, permetteva un maggior sfruttamento dell'energia del vapore, aumentandone il rendimento e la potenza.\nAnche la turbina di Parsons si rivel\u00f2 facile da riprogettare in scala pi\u00f9 grande. Durante la vita di Parsons, la potenza di una unit\u00e0 fu incrementata di 10.000 volte.\nClassificazione delle turbine a vapore.\nLa dimensione delle turbine a vapore varia da unit\u00e0 molto piccole (la potenza minima \u00e8 di circa 1 kW) a grandi turbine che producono fino a 1.650 MW.\nLe turbine di potenza pi\u00f9 limitata sono utilizzate come motori per macchine operatrici come pompe o compressori, mentre le turbine pi\u00f9 grandi trovano applicazione nella produzione di energia elettrica.\nLe turbine a vapore moderne sono classificate sulla base di diversi criteri.\nCondizioni del vapore all'ammissione ed allo scarico.\nLe turbine possono essere:\nLe turbine a contropressione sono largamente utilizzate in applicazioni di processo. La pressione di scarico solitamente \u00e8 controllata da una valvola di regolazione per soddisfare le esigenze del processo. Si trovano in raffinerie, cartiere, impianti di dissalazione e altri impianti in cui sono necessarie elevate quantit\u00e0 di vapore di processo.\nLe turbine a condensazione trovano applicazione nelle centrali termoelettriche. Queste turbine, grazie alla presenza di un condensatore a valle, scaricano il vapore ad una pressione notevolmente inferiore rispetto a quella atmosferica. Tipicamente il titolo del vapore allo scarico \u00e8 superiore al 90%. Questo aumenta la differenza di entalpia tra ammissione e scarico e quindi, a parit\u00e0 di condizioni all'ammissione, la potenza disponibile.\nIl titolo deve necessariamente rimanere elevato, poich\u00e9 la presenza di goccioline d'acqua presenti nel vapore saturo, che hanno una elevata energia cinetica, pu\u00f2 portare al danneggiamento delle pale.\nPer evitare ci\u00f2 si ricorre al surriscaldamento che permette alla turbina di operare con un maggiore salto entalpico e al vapore di restare sopra il limite del 90% di saturazione.\nAnche le turbine a risurriscaldamento trovano applicazione quasi esclusivamente nelle centrali termoelettriche. In queste turbine il vapore in uscita dalla sezione di alta pressione \u00e8 riportato in caldaia, dove viene nuovamente riportato in condizioni surriscaldate. Il vapore poi rientra nella sezione di media pressione, in cui continua l'espansione. \u00c8 anche possibile pi\u00f9 di un ri-surriscaldamento.\nLe turbine ad estrazione sono caratterizzate da spillamenti di vapore da uno o pi\u00f9 stadi di turbina. Negli impianti industriali, il vapore spillato \u00e8 utilizzato in accordo alle esigenze di processo. Nelle centrali termoelettriche esso \u00e8 invece usato per pre-riscaldare l'acqua all'ingresso in caldaia, al fine di migliorare l'efficienza termica complessiva del ciclo. La portata degli spillamenti pu\u00f2 essere controllata mediante valvole.\nDisposizione dei corpi o degli alberi.\nNelle centrali termoelettriche esistono configurazioni a singolo corpo, \"tandem compound\" e \"cross compound\".\nLe unit\u00e0 a singolo corpo sono le pi\u00f9 semplici. L'energia \u00e8 fornita mediante un solo albero accoppiato ad un generatore elettrico.\nLa configurazione \"tandem compound\" \u00e8 costituita da due o pi\u00f9 corpi separati, i cui alberi formano un'unica linea d'asse e sono accoppiati meccanicamente tra loro, azionando un solo generatore.\nAnche la configurazione \"cross compound\" \u00e8 costituita da due o pi\u00f9 corpi separati, ma gli alberi non formano un'unica linea d'asse e solitamente operano a velocit\u00e0 diverse, accoppiati a pi\u00f9 di un generatore. Questa configurazione trova applicazione, tipicamente, in centrali termoelettriche o nucleari di taglia elevata.\nPrincipio di funzionamento.\nNel caso ideale, l'espansione del vapore all'interno della turbina \u00e8 isoentropica, ovvero avviene ad entropia costante dall'ammissione allo scarico. Il caso ideale \u00e8 puramente teorico perch\u00e9 potrebbe verificarsi solo in totale assenza di perdite (per attrito, turbolenza, etc.).\nA causa di tali perdite, che si verificano in qualunque processo termodinamico reale, l'entropia del vapore aumenta durante l'espansione in turbina. L'espansione isoentropica \u00e8 quindi presa come termine di paragone per determinare l'efficienza isoentropica di una turbina reale. Tale parametro, a seconda del tipo di applicazione e taglia di turbina, pu\u00f2 variare dal 20 al 90%.\nStadi di turbina a vapore.\nIl vapore espande in turbina attraversando diversi stadi in successione. Questo accorgimento serve a migliorare l'efficienza complessiva della turbina.\nOgni stadio \u00e8 costituito da due schiere di pale: le pale statoriche (o ugelli) sono fisse e solidali alla cassa della turbina, mentre le pale rotoriche sono mobili e sono solidali all'albero.\nNel loro insieme, le parti fisse a contatto con il vapore sono dette \"statore\", mentre l'insieme costituito dall'albero e dalle parti ad esso solidali \u00e8 detto \"rotore\".\nGli stadi sono caratterizzati dalla modalit\u00e0 con cui il vapore cede la propria energia all'albero, ed in base a questo sono definiti \"ad azione\" o \"a reazione\". Tipicamente, per ottimizzare non solo le prestazioni ma anche i costi, in una singola turbina a vapore si succedono stadi ad azione ed a reazione.\nStadi ad azione.\nUno stadio ad azione \u00e8 costituito da ugelli fissi che causano l'espansione del vapore, creando getti ad alta velocit\u00e0 ed energia cinetica, con direzione fortemente angolata rispetto all'asse della macchina. Quando i getti incontrano la palettatura rotorica, essa ne varia fortemente la direzione grazie all'apposito profilo concavo, ed il vapore cede parte della propria energia cinetica sotto forma di lavoro meccanico di rotazione dell'albero.\nIl salto di pressione avviene quasi interamente negli ugelli, mentre \u00e8 pressoch\u00e9 nullo tra monte e valle della palettatura rotorica.\nStadi a reazione.\nIn uno stadio a reazione, non soltanto le pale statoriche, ma anche quelle rotoriche hanno un profilo tale da costituire un ugello convergente in ogni interstizio. Quindi il flusso di vapore aumenta la propria velocit\u00e0 relativa alle pale, non solo nello statore, ma anche nel rotore. Il salto di pressione \u00e8 meno brusco rispetto allo stadio ad azione, ed \u00e8 ripartito tra statore e rotore.\nGli stadi a reazione, paragonati a quelli ad azione, presentano il vantaggio di un rendimento pi\u00f9 elevato, ma per funzionare correttamente possono sostenere salti di pressione pi\u00f9 ridotti. Per questa ragione, a parit\u00e0 di salto di pressione, una turbina interamente a reazione ha necessit\u00e0 di un maggior numero di stadi complessivamente. Inoltre, poich\u00e9 il decremento di pressione \u00e8 pi\u00f9 graduale, la cassa deve essere in grado di sopportare pressioni pi\u00f9 elevate. Per queste ragioni le turbine a reazione sono pi\u00f9 costose.D'altra parte c'\u00e8 da dire che nel caso reale, le turbine a reazione lavorano su un fluido il cui volume specifico risulta molto maggiore dei primi stadi ad azione, motivo per cui la portata che scavalca le pale (perdite per scavalcamento) risulta essere inferiore di una turbina ad azione e quindi necessita di una struttura pi\u00f9 leggera e meno costosa (struttura a tamburo) rispetto a quella utilizzata negli stadi ad azione (dischi e settori).\nSolitamente le grandi turbine a vapore sono costituite da stadi ad azione nelle sezioni di alta pressione, seguiti da stadi a reazione nelle sezioni successive. Questa soluzione progettuale realizza un compromesso tra esigenze di efficienza e di costo, in quanto pochi stadi ad azione riducono repentinamente la pressione, limitando dimensioni e caratteristiche strutturali degli stadi a valle.\nEsercizio e manutenzione.\nIn condizioni di turbina ferma si utilizza solitamente un viratore, un dispositivo che fa ruotare lentamente la macchina, attorno ai 200-300 gpm, al fine di evitare (soprattutto quando viene fermata ed \u00e8 ad alta temperatura) deformazioni deleterie dell'albero, il viratore si disinserisce una volta che la turbina viene \"armata\" e comincia a ruotare. \nLa prima fase di avviamento della turbina \u00e8 chiamata \"rullaggio\"; in questa condizione le valvole di regolazione della turbina vengono leggermente aperte in modo da far aumentare di giri la turbina, secondo una rampa di velocit\u00e0 e temperatura stabilita dal costruttore della macchina stessa. Questa procedura consente un riscaldamento graduale ed uniforme della macchina. Successivamente le valvole vengono aperte (in maniera graduale) ed il vapore addotto con portate pi\u00f9 elevate fa aumentare la velocit\u00e0 della macchina fino a quella nominale.\nLa tecnologia delle turbine a vapore \u00e8 ormai considerata matura e le avarie sono piuttosto rare. Le prescrizioni per la manutenzione delle turbine a vapore sono quindi piuttosto contenute.\nLa presenza accidentale ed eccessiva di acqua nel vapore provoca erosione precoce delle pale, a causa dell'impatto ad elevata velocit\u00e0. Questo pu\u00f2 causare sbilanciamenti, e quindi eccessive vibrazioni del rotore, che possono avere conseguenze anche sui cuscinetti reggispinta. Il problema pu\u00f2 essere ridimensionato usando acqua distillata nel vapore che, essendo priva di sali, limita notevolmente i danni alle pale.\nEssendo l'acqua distillata un \"liquido prezioso\", \u00e8 ormai frequente l'uso di uno scambiatore chiamato pi\u00f9 comunemente condensatore: scaricando a pressione vicina allo zero si evita cos\u00ec il saturarsi del vapore negli stadi di bassa pressione col relativo presentarsi di goccioline di acqua \"sparate\" da stadio a stadio per l'alta velocit\u00e0 assunta dal fluido tra le pale. Questo ha il compito di far tornare il vapore allo stato liquido attraverso la cessione di calore. \nAltra comune prescrizione \u00e8 l'utilizzo di materiali di riporto sui profili di ingresso delle pale, soprattutto nel caso di turbine a condensazione (scarico connesso a condensatore) o, in altri casi, di particolari trattamenti termici allo scopo di innalzarne le caratteristiche di durezza.\nRegolazione e controllo della turbina a vapore.\nLa presenza di un sistema di controllo della turbina \u00e8 essenziale, perch\u00e9 assicura che le sequenze previste in qualunque regime transitorio siano seguite senza possibilit\u00e0 di errori o forzature. Questo mette al riparo dagli effetti di eventuali manovre errate, che potrebbero causare danni alla macchina e potenzialmente anche situazioni di pericolo.\nInoltre il sistema di controllo, a regime, \u00e8 preposto alla regolazione della velocit\u00e0 e della potenza ed al monitoraggio dei parametri operativi della turbina. In caso di anomalie, il sistema di controllo \u00e8 programmato in modo da fornire segnali di allarme all'operatore e cercare di riportare automaticamente la macchina in condizioni di controllo, oppure ad arrestarla in caso d'emergenza."}
{"id": "636946", "revid": "1149807", "url": "https://it.wikipedia.org/wiki?curid=636946", "title": "Veronica Taylor", "text": "Ha doppiato in inglese Ash Ketchum, sua madre Delia e Vera nell'anime \"Pok\u00e9mon\", Kisara nel cartone animato \"Yu-Gi-Oh!\", Yukino Miyazawa ne \"Le situazioni di Lui &amp; Lei\" e Sailor Pluto nell'adattamento Viz Media di \"Sailor Moon\"."}
{"id": "636953", "revid": "1149807", "url": "https://it.wikipedia.org/wiki?curid=636953", "title": "Sarah Natochenny", "text": "\u00c8 conosciuta anche come Sara Natachame o Sarah Natachamey.\nCarriera.\nDal 2000 al 2004 ha studiato recitazione al Lee Strasberg Theatre Institute. Apparsa in numerosi spot commerciali, ha recitato in film di produzioni indipendenti e in diverse opere teatrali a New York. Nel 1999 vinse la medaglia di bronzo per la ginnastica ritmica alle AAU Junior Olympic Games.\n\u00c8 nota al grande pubblico per essere la doppiatrice inglese di Ash Ketchum, nell'adattamento statunitense dell'anime \"Pok\u00e9mon\" a partire dalla nona stagione (il cui primo episodio \u00e8 stato trasmesso, per la prima volta, l'8 settembre 2006 su Cartoon Network). Nella sua lingua madre ha doppiato, inoltre, il personaggio di Alicia nel videogioco Bullet Witch.\nAl pi\u00f9 noto lavoro di doppiatrice ha continuato ad affiancare quello di modella (dove impiega il soprannome Nusya) e di attrice, comparendo in diverse campagne pubblicitarie e iniziando a collaborare con il sito web CollegeHumor, sia come protagonista che come comparsa in diversi dei cortometraggi e delle parodie prodotte.\nHa recitato pi\u00f9 volte al Marilyn Monroe Theatre di New York."}
{"id": "636955", "revid": "124010377", "url": "https://it.wikipedia.org/wiki?curid=636955", "title": "Esplorazione di Venere", "text": "Sono state compiute molte missioni senza equipaggio su Venere: dieci sonde sovietiche hanno effettuato un atterraggio morbido sulla superficie, con pi\u00f9 di 110 minuti di comunicazioni dalla superficie. Le finestre di lancio si susseguono ogni 19 mesi, e dal 1962 al 1985 vennero tutte sfruttate per il lancio di sonde.\nFlyby.\nIl 12 febbraio 1961 la sonda sovietica Venera 1 fu la prima ad essere inviata su un altro pianeta. Il surriscaldamento del sensore di orientamento provoc\u00f2 un guasto che fece perdere i contatti sette giorni dopo l'inizio della missione, quando la sonda era a 2 milioni di km dalla Terra, ma essa comprendeva tutti i componenti di una sonda interplanetaria: pannelli solari, antenna parabolica per la telemetria, stabilizzazione sui tre assi, motore di correzione di rotta e il lancio da un'orbita di parcheggio. \u00c8 stato stimato che essa pass\u00f2 entro dal pianeta a met\u00e0 maggio dello stesso anno.\nMentre la sonda statunitense Mariner 1 venne persa durante il lancio, la Mariner 2 fu la prima sonda a raggiungere Venere con successo il 14 dicembre 1962. Misur\u00f2 una temperatura superficiale estremamente alta, di circa (ponendo termine ad ogni ipotesi di vita sul pianeta), ma non fu in grado di rilevare la presenza di un campo magnetico o di fasce di radiazioni analoghe alle Fasce di Van Allen terrestri.\nPrimi atterraggi.\nIl 1\u00ba marzo 1966 la sonda Venera 3 fu la prima ad atterrare su un altro pianeta, schiantandosi sulla superficie di Venere.\nLa capsula di discesa della sonda Venera 4 entr\u00f2 nell'atmosfera venusiana il 18 ottobre 1967, e per la prima volta invi\u00f2 misure dirette da un altro pianeta, tra cui temperatura, pressione, densit\u00e0 e 11 esperimenti chimici automatici per l'analisi dell'atmosfera. I primi dati mostrarono che l'atmosfera era composta per il 95% da anidride carbonica e che la pressione in superficie era molto pi\u00f9 elevata delle previsioni (da 75 a 100 atmosfere).\nIl giorno successivo, il 19 ottobre, fu la volta della sonda Mariner 5. Essa era stata progettata come sonda di riserva per la Mariner 4 inviata su Marte; quando quest'ultima ebbe successo, la Mariner 5 venne riadattata per una missione su Venere, ed equipaggiata con strumenti pi\u00f9 sensibili di quelli della Mariner 2. I dati raccolti dalle sonde Mariner 5 e Venera 4 furono analizzati da un team scientifico sovietico-americano durante l'anno successivo, in un primo esempio di cooperazione nelle missioni spaziali.\nQuesti risultati vennero verificati e migliorati dalle sonde gemelle Venera 5 e Venera 6 il 16 maggio e il 17 maggio 1969, ma nessuna missione era ancora riuscita a trasmettere dati fino al raggiungimento della superficie: le batterie di Venera 4 si scaricarono mentre era ancora nell'atmosfera (probabilmente a causa della alta densit\u00e0 atmosferica che rallent\u00f2 molto la discesa con il paracadute) e le sonde Venera 5 e 6 furono distrutte dalla pressione ad una altezza di circa 18\u00a0km. Esse erano progettate per resistere ad una pressione di 25 atmosfere, contro le 75-100 presenti sul pianeta.\nIl primo atterraggio con successo fu effettuato da Venera 7 il 15 dicembre 1970 (progettata per resistere fino a 180 bar pari a circa 177 atmosfere), trasmettendo dati sulla temperatura per 23 minuti (da 455\u00a0\u00b0C a 475\u00a0\u00b0C) mentre Venera 8 atterr\u00f2 il 22 luglio 1972, mostrando che le nubi del pianeta formavano uno strato che terminava 22 miglia sopra la superficie e analizzando la composizione chimica della crosta attraverso uno spettrometro a raggi gamma.\nVenera 9 e 10.\nLa sonda Venera 9 entr\u00f2 in orbita il 22 ottobre 1975 diventando il primo satellite artificiale di Venere. Una serie di camere e spettrometri inviarono a Terra informazioni sulle nubi, sulla ionosfera, magnetosfera ed effettu\u00f2 misure radar della superficie.\nIl veicolo di discesa (pesante 660\u00a0kg) si separ\u00f2 dalla sonda e atterr\u00f2 sul pianeta, scattando le prime foto della superficie e analizzando il terreno con uno spettrometro a raggi gamma e un densimetro. Durante la discesa vennero misurate la pressione e la temperatura, oltre a rilevazioni fotometriche e della densit\u00e0 delle nubi attraverso un nefelometro. Si scopr\u00ec che esse erano formate da tre strati distinti. Un simile programma scientifico fu effettuato anche dalla sonda Venera 10, che arriv\u00f2 sul pianeta il 25 ottobre.\nPioneer.\nLa NASA invi\u00f2 su Venere due sonde Pioneer Venus, composte da due componenti lanciati separatamente: un orbiter e una multisonda. Quest'ultima trasportava tre piccole sonde atmosferiche e una sonda pi\u00f9 grande, che venne lanciata il 16 novembre 1978 e fu seguita da quelle minori il 20 novembre. Esse entrarono nell'atmosfera venusiana il 9 dicembre, seguite dal veicolo che le trasportava. Anche se non era previsto che sopravvivessero alla discesa, esse continuarono ad operare per 45 minuti dopo aver raggiunto il suolo. L'orbiter venne inserito in un'orbita ellittica attorno al pianeta il 4 dicembre 1978 ed esegu\u00ec 17 esperimenti, operando fino all'esaurimento del carburante usato per mantenere l'orbita. La sonda venne distrutta dal rientro nell'atmosfera nell'Agosto 1992.\nUlteriori successi sovietici.\nSempre nel 1978 le sonde Venera 11 e Venera 12 volarono verso Venere, rilasciando moduli di discesa il 21 dicembre e il 25 dicembre rispettivamente. Questi lander trasportavano camere a colori e un analizzatore per il terreno, che sfortunatamente non funzion\u00f2. Ogni lander effettu\u00f2 misure con un nefelometro, uno spettrometro di massa, un gas cromatografo e un analizzatore chimico basato sulla fluorescenza X che inaspettatamente rivel\u00f2 una grande quantit\u00e0 di cloro nelle nuvole, oltre allo zolfo. Venne anche rilevata una forte attivit\u00e0 di fulmini.\nNel 1981 la sonda Venera 13 invi\u00f2 la prima immagine a colori della superficie e analizz\u00f2 un campione di terreno con la fluorescenza X, operando per una durata record di 127 minuti sulla superficie ostile del pianeta. Nello stesso anno Venera 14 rilev\u00f2 anche una possibile attivit\u00e0 sismica.\nIl 10 e l'11 ottobre 1983 Venera 15 e Venera 16 entrarono in orbita polare. La prima mapp\u00f2 l'atmosfera superiore con uno spettrometro a trasformata di Fourier nell'infrarosso. Dall'11 novembre al 10 luglio entrambe mapparono la parte nord del pianeta con un radar ad apertura sintetica, e fornirono le prime conoscenze dettagliate della geologia, inclusa la scoperta di enormi vulcani a scudo. Venere non present\u00f2 prove di tettonica a placche, a meno che un terzo del pianeta non fosse un'unica placca. I dati dell'altimetria hanno una risoluzione quattro volte superiore a quelli della missioni \"Pioneer\".\nNel 1985 l'Unione Sovietica, sfruttando l'opportunit\u00e0 di combinare una missione su Venere con il passaggio della cometa di Halley, lanci\u00f2 due sonde Vega chiamate Vega 1 e Vega 2 che giunsero sul pianeta l'11 giugno e il 15 giugno 1985 e lanciarono un pallone ad elio ad una altezza di 50\u00a0km dalla superficie (dove la temperatura e la pressione erano comparabili a quelle della superficie terrestre) per studiare la dinamica della parte pi\u00f9 attiva dell'atmosfera venusiana.\nI lander trasportarono esperimenti per studiare la composizione e la struttura dell'aerosol delle nubi, attraverso uno spettrometro ad assorbimento ultravioletto, un analizzatore di particelle di aerosol, e dispositivi per raccogliere ed analizzare il materiale dell'aerosol attraverso uno spettrometro di massa, un gas cromatografo, uno spettrometro a fluorescenza X. Si scopr\u00ec che i due strati superiori delle nuvole erano composti da acido solforico, mentre lo strato inferiore era probabilmente composto da una soluzione di acido fosforico. Il suolo venne analizzato da uno spettrometro a raggi gamma, ma non vennero riprese immagini perch\u00e9 non erano previste telecamere a bordo.\nI palloni aerostatici fluttuarono ad una altezza di 53\u00a0km circa per 46 e 60 ore rispettivamente, viaggiando per circa un terzo del pianeta e misurando la velocit\u00e0 dei venti, la temperatura, la pressione e la densit\u00e0 delle nubi. Venne scoperta una maggiore turbolenza e attivit\u00e0 convettiva rispetto a quella prevista.\nLe sonde Vega continuarono la missione raggiungendo la cometa di Halley nove mesi dopo.\nMagellano.\nIl 10 agosto 1990 la Sonda Magellano si inser\u00ec in orbita attorno a Venere e inizi\u00f2 una dettagliata mappatura radar. Venne mappato il 98% della superficie con una risoluzione di circa 100m e il 95% del campo gravitazionale. Dopo quattro anni di attivit\u00e0, come pianificato, la sonda affond\u00f2 nell'atmosfera l'11 ottobre 1994 e fu parzialmente vaporizzata. Si pensa che qualche frammento possa aver raggiunto la superficie venusiana.\nSorvoli negli anni '90.\nMolte sonde spaziali dirette su altre destinazioni hanno compiuto dei sorvoli ravvicinati di Venere per incrementare la propria velocit\u00e0 attraverso l'effetto di fionda gravitazionale. Tra esse sono incluse la missione Galileo per Giove e la missione Cassini-Huygens per Saturno, che compirono due sorvoli ciascuna. Curiosamente, durante entrambi i sorvoli del 1998 e 1999 di Venere, la sonda Cassini esamin\u00f2 le emissioni radio del pianeta senza rilevare alcuna onda radio ad alta frequenza (da 0,125 a ) generalmente associata con i fulmini (al contrario dei rilevamenti delle sonde Venera effettuati 20 anni prima). Si pensa che, se esistono fulmini su Venere, essi potrebbero derivare da attivit\u00e0 elettrica a bassa frequenza: i segnali radio con frequenza inferiore a 1\u00a0MHz non possono infatti penetrare la ionosfera. Donald Gurnett dell'universit\u00e0 dell'Iowa ha esaminato le emissioni radio rilevate dalla sonda Galileo durante il flyby del 1990 concludendo che esse erano state interpretate all'epoca come un indicatore della presenza di fulmini, ma la sonda Galileo si trovava 60 volte pi\u00f9 distante da Venere della sonda Cassini, rendendo i dati meno significativi. Attualmente \u00e8 ancora controversa la presenza di fulmini nell'atmosfera venusiana.\nVenus Express.\nLa sonda Venus Express dell'ESA ha studiato dettagliatamente il pianeta dalla sua orbita polare, in cui si \u00e8 inserita con successo l'11 aprile 2006. La missione principale, riguardante la mappatura, ha avuto una durata di due anni venusiani (circa 500 giorni terrestri) e si \u00e8 conclusa il 19 settembre 2007, ma visto il successo la missione \u00e8 stata prolungata fino al 31 dicembre 2012. I primi risultati della missione comprendono la scoperta di un enorme vortice polare doppio al polo sud di Venere.\nSorvoli negli anni 2000 e 2010.\nLa missione MESSENGER destinata allo studio di Mercurio, inoltre, ha eseguito due sorvoli ravvicinati di Venere rispettivamente nel 2006 e nel 2007. Essi sono serviti soprattutto per eseguire manovre di fionda gravitazionale, ma sono stati sfruttati anche per eseguire misurazioni scientifiche. \nAnche la sonda giapponese IKAROS ha effettuato un sorvolo del pianeta l'8 dicembre 2010, durante il suo test di utilizzo di un sistema di propulsione a vela solare.\nMissioni attuali.\nIl 20 maggio 2010 \u00e8 stato lanciato con successo la sonda \"Akatsuki\" (inizialmente designata come Venus Climate Orbiter) che ha per\u00f2 fallito l'ingresso in orbita attorno a Venere, previsto per il 7 dicembre 2010. Le condizioni della sonda hanno permesso un nuovo tentativo nel 2015 che \u00e8 avvenuto con successo.\nSono inoltre in corso sorvoli di diverse missioni: Parker Solar Probe (7 fly-by tra il 2018 e il 2024), BepiColombo (2 fly-by tra il 2020 e il 2021, che prevedono l'attivazione di strumenti per studiare l'atmosfera e la magnetosfera del pianeta) e Solar Orbiter (8 fly-by tra il 2020 e il 2030).\nMissioni future.\nNel decennio 2020-2030 sono previste quattro missioni destinate a Venere. \nLa missione indiana \"Shukrayaan-1\", prevista per il lancio tra il 2024 e il 2026, sar\u00e0 composta da un orbiter con radar per studi sull'atmosfera e da un pallone aerostatico con una sonda di 10 kg per studiare l'atmosfera a 55 km di altitudine.\nLa NASA ha annunciato nel giugno 2021 il progetto di lanciare due sonde verso Venere tra il 2028 e il 2030: VERITAS dovrebbe mappare la superficie del pianeta ad alta risoluzione grazie a un radar ad apertura sintetica; DAVINCI+ dovrebbe entrare nell'atmosfera del pianeta per analizzarne la composizione.\nLa quarta missione prevista \u00e8 Venera-D dell'agenzia russa Roscosmos, che dovrebbe rinnovare l'esperienza di successo dell'esplorazione di Venere compiuta in epoca sovietica. Sempre intorno al 2030 \u00e8 prevista anche la missione EnVision dell'ESA (European Space Agency), che vedr\u00e0 la collaborazione dell'ASI (Agenzia Spaziale Italiana) con l'Universit\u00e0 di Trento per la realizzazione dello strumento italiano SRS (Sub-surface Radar Sounder), il quale avr\u00e0 come scopo misure sotto-superficiali per la ricostruzione della storia geologica di Venere. "}
{"id": "636959", "revid": "62004", "url": "https://it.wikipedia.org/wiki?curid=636959", "title": "Cl\u00e1sica de Almer\u00eda 2002", "text": "La Cl\u00e1sica de Almer\u00eda 2002, diciassettesima edizione della corsa, si disput\u00f2 il 3 marzo 2002 su un percorso di 174\u00a0km. Fu vinta dall'italiano Massimo Strazzer, che termin\u00f2 in 3h54'36\". La gara era classificata di categoria 1.3 nel calendario dell'UCI."}
{"id": "636960", "revid": "1573940", "url": "https://it.wikipedia.org/wiki?curid=636960", "title": "Buteo buteo pojana", "text": "La poiana della Sardegna (Buteo buteo pojana ()) \u00e8 un uccello rapace della famiglia Accipitridae, diffuso in Sardegna, Corsica, Sicilia e Italia meridionale.\nCaratteristiche.\nRispetto ad altre sottospecie, \u00e8 pi\u00f9 scura (in pratica nera) sulle ali. Misura 50-53 centimetri di lunghezza e 125\u2013130\u00a0cm di apertura alare.\nAlimentazione.\nLa poiana della Sardegna \u00e8 un predatore del bosco e degli spazi aperti, come ogni poiana. Cattura soprattutto roditori, ma anche uccelli e rettili. A dispetto delle dimensioni, \u00e8 tuttavia un predatore pigro e non disdegna di cibarsi frequentemente di animali morti."}
{"id": "636964", "revid": "339392", "url": "https://it.wikipedia.org/wiki?curid=636964", "title": "Poiana della Sardegna", "text": ""}
{"id": "636966", "revid": "23117", "url": "https://it.wikipedia.org/wiki?curid=636966", "title": "Nazionale di calcio libica", "text": ""}
{"id": "636967", "revid": "466539", "url": "https://it.wikipedia.org/wiki?curid=636967", "title": "Thierry Meyssan", "text": "Nato e cresciuto in una famiglia cattolica tradizionalista, ha fatto \"coming out\" dichiarandosi gay a circa vent'anni e da allora \u00e8 stato un attivista per i diritti degli omosessuali. La sua notoriet\u00e0 la deve al suo controverso libro: \"L'Effroyable Imposture\", in cui contesta la versione consolidata degli eventi degli attacchi terroristici dell'11 settembre, dando una lettura degli eventi in chiave marcatamente complottista. In seguito, ha pubblicato \"Pentagate\", un libro in cui sostiene teorie cospirazioniste sull'attentato al Pentagono dell'11 settembre 2001. \u00c8 anche l'autore di inchieste sulla destra estrema francese (specialmente sulle milizie del Front National, che sono oggetto di un'indagine parlamentare ed hanno causato una scissione del partito di estrema destra), cos\u00ec come sulla Chiesa cattolica (ad esempio sull'Opus Dei).\nCarriera.\nNel 1994 Meyssan \u00e8 diventato un membro dello staff del Partito Radicale di Sinistra, un'organizzazione politica di sinistra-centro e ha partecipato alla campagna elettorale di Bernard Tapie (elezioni europee del 1994) e di Christiane Taubira (2002, elezioni presidenziali). Sempre nello stesso anno, ha fondato \"R\u00e9seau Voltaire\" (rete Voltaire), un'associazione che afferma di promuovere la libert\u00e0 di espressione e di pensiero, di cui \u00e8 presidente.\nTra il 1996 e il 1999, ha lavorato come coordinatore sostitutivo del \"Comitato Nazionale di Sorveglianza\" contro l'estrema destra, che ha tenuto riunioni settimanali con i 45 principali partiti politici, sindacati ed associazioni, appartenenti all'ala della sinistra francese, per elaborare una risposta comune al clima di intolleranza crescente. Fra 1999 e 2002, Meyssan ha sostituito Emma Bonino alla guida del \"Coordinamento Radicale Antiproibizionista\", un'organizzazione internazionale che mira a depenalizzare l'uso della droga come mezzo per tagliare alla radice gli introiti del crimine organizzato.\nPubblicazione di \"L'Effroyable Imposture\".\nNel 2002, ha pubblicato \"L'Effroyable Imposture\", un controverso volume sugli attacchi terroristici dell'undici settembre. Il libro, il cui titolo significa \"La spaventosa impostura\", in cui Meyssan sostiene che tali attacchi siano stati organizzati da una fazione di ci\u00f2 che lui chiama \"il complesso militare industriale degli Stati Uniti\" per imporre un regime militare. Il libro, che immediatamente \u00e8 diventato un best seller mondiale ed \u00e8 stato tradotto in 27 lingue, \u00e8 stato seguito da \"Pentagate\", in cui sostiene che l'attacco contro il Pentagono non sia stato effettuato usando un aereo di linea commerciale, ma un missile.\nA sostegno delle sue affermazioni, tuttavia, Meyssan ha portato una serie di elementi (le tracce mancanti del presunto carrello a discesa automatica, la dimensione del foro d'ingresso dell'aereo che ha impattato il Pentagono, la manipolazione delle dichiarazioni del giornalista Mike Walter, uno dei testimoni dell'impatto) rivelatisi poi inconsistenti.. Altri sostenitori delle tesi complottiste come Jim Hoffman hanno preso le distanze da Meyssan.\nMeyssan ha iniziato una campagna alle Nazioni Unite per creare una commissione internazionale di ricerca per rovesciare il consenso generale raggiunto circa gli attacchi dell'11 settembre, ma non \u00e8 stato capace di raggiungere il suo obiettivo. Il supporto alla sua proposta era limitato alla Lega Araba ed al Consiglio di Cooperazione del Golfo.\nReazione negli Stati Uniti.\nNel 2002, Thierry Meyssan \u00e8 stato dichiarato persona non grata negli Stati Uniti dal Dipartimento della Difesa statunitense. Secondo le statistiche rilasciate dal Department of Homeland Security nel mese di giugno del 2005, pi\u00f9 di 3.000 documenti sono stati pubblicati nel mondo in favore o contro la tesi dichiarata da Thierry Meyssan. Nel luglio del 2005 il Dipartimento di Stato statunitense ha pubblicato un documento che dichiara Meyssan e la sua Rete Voltaire come fonti importanti di disinformazione anti-americana nel mondo.\nAttivit\u00e0 successive.\nApprofittando della sua grande presenza sui media del mondo, Meyssan ha stigmatizzato le idee di Leo Strauss, Bernard Lewis e Samuel Huntington (la tesi dello \"scontro di civilt\u00e0\"), a favore di una auspicata unit\u00e0 oltre le divisioni filosofiche e religiose per resistere a ci\u00f2 che chiama \"il progetto di supremazia globale degli Stati Uniti\".\nNel novembre del 2005 Meyssan ha presieduto i colloqui di \"Axis for Peace 2005\", conferenza che ha riunito oltre 130 partecipanti da 37 nazioni per discutere la situazione internazionale e invocare la mobilizzazione delle masse in favore del diritto internazionale, della pace nel mondo e contro le tendenze neoconservatrici.\nMeissan pubblic\u00f2 un articolo nel quale sosteneva che Nicolas Sarkozy sarebbe un agente della CIA e rappresenterebbe una radicale inversione della politica di De Gaulle che aveva caratterizzato la Francia per tutto il dopoguerra: autosufficienza energetica, sviluppo dell'atomica francese, indipendenza alle ex-colonie, neutralit\u00e0 militare, fuoriuscita dalla NATO.\nSotto la Presidenza di Chirac, che pure era oggetto delle sue critiche politiche, il presidente gli aveva assicurato un'alta protezione da parte dei servizi segreti, equiparando un atto contro il suo delfino ad un attacco ostile alla Francia. La protezione gli \u00e8 stata negata con l'avvento del Governo Sarkozy, il rivale che Meyssan aveva definito su \"Roseau Voltaire\" come un agente segreto a libro paga della C.I.A. Nel settembre del 2007, Meyssan lascia la Francia, sostenendo di aver ricevuto avvertimenti per i quali sarebbe stato oggetto di operazioni dei servizi segreti francesi, in accordo con quelli statunitensi, volti alla sua eliminazione.\nTali accordi si sarebbero basati sul nuovo corso politico francese seguito alla elezione di Nicolas Sarkozy. La nuova dirigenza francese infatti, secondo Meyssan, determinava un netto cambiamento sui rapporti diplomatici tra Francia ed USA, fino ad allora critici a causa della politica portata avanti da Jacques Chirac, il quale, pur avendo dato sostegno all'invasione dell'Afghanistan del 2001 seguita agli attacchi dell'11 settembre, aveva contrastato l'invasione dell'Iraq del 2003.\nAltre teorie cospiratorie.\nMeyssan, inoltre, sostiene che negli attentati di Londra e di Madrid sia coinvolta la polizia, mentre il massacro di Beslan sia stato ideato e perpetrato dalla Central Intelligence Agency, in quanto ritiene che il capo dei terroristi, Shamil Basayev, fosse una marionetta della CIA. Lo scopo del massacro di Beslan, afferma Meyssan, sarebbe un tentativo degli USA di guadagnare il controllo delle risorse del Mar Caspio."}
{"id": "636968", "revid": "41851", "url": "https://it.wikipedia.org/wiki?curid=636968", "title": "Banco di Desio e della Brianza", "text": "Il Banco di Desio e della Brianza S.p.A. \u00e8 un istituto di credito italiano con sede a Desio (MB).\nL'istituto si avvale della collaborazione di 2.198 dipendenti e dispone di una rete distributiva composta da 253 sportelli diffusi prevalentemente in Lombardia e in altre regioni del Nord e Centro Italia.\nDal 1995 \u00e8 quotata alla Borsa di Milano () dove \u00e8 presente nell'indice FTSE Italia Small Cap.\nStoria.\nFondata nel 1909 come Cassa Rurale di Desio dall'ingegner Egidio Gavazzi, assume la denominazione di Banco di Desio nel 1925, trasformandosi in societ\u00e0 anonima e aprendo la prima filiale a Nova Milanese.\nNel 1967 raddoppia la propria presenza sul territorio, arrivando a 21 filiali, per effetto della fusione per incorporazione della Banca della Brianza di Carate Brianza.\nNella seconda met\u00e0 degli anni Ottanta, abbandonata la sede storica per il nuova struttura di via Rovagnati a Desio, il Banco occupa oltre 600 dipendenti con 29 filiali in Lombardia.\nNel 1995 Banco Desio viene quotata alla Borsa di Milano (Borsa Italia: BDB). Quattro anni dopo assume il controllo della societ\u00e0 di gestione del risparmio Anima ed inaugura a Firenze la prima filiale fuori dalla Lombardia, la sessantaduesima complessiva. Nel 2005, a Piacenza, viene aperta la centesima filiale del Banco, mentre il Gruppo cresce vedendo\u00a0\u2013 nel 2007 - l'ingresso di Fides SpA, societ\u00e0 specializzata nella cessione del quinto.\nNel 1999 il Banco assume le redini della societ\u00e0 di gestione del risparmio Anima e inaugura a Firenze la prima filiale in Toscana.\nNel 2005, a Piacenza, viene aperta la centesima filiale del Banco. Nel 2007 Fides S.p.A., societ\u00e0 specializzata nelle cessione del quinto entra a far parte del Gruppo. Nel 2009 Il Gruppo compie 100 anni con 161 filiali e 1774 dipendenti.\nAl 4 febbraio 2011 risulta essere la quindicesima banca italiana nella classifica delle 15 banche pi\u00f9 capitalizzate quotate sulla Borsa italiana. Nel giugno 2012 Tommaso Cartone \u00e8 nominato amministratore delegato.\nNel 2014, con l'ingresso della Banca Popolare di Spoleto, Il Gruppo Banco Desio ha una rete distributiva di circa 280 filiali in dieci regioni nel Centro e nel Nord d'Italia. Nel dicembre 2018 la Popolare di Spoleto viene fusa per incorporazione nel Banco Desio con un rapporto di concambio di un'azione Banco Desio ogni cinque della Popolare di Spoleto; la fusione diventa efficace il 1\u00ba luglio 2019.\nAzionariato.\nAl 23.04.2020 i detentori principali di partecipazioni in Banco Desio superiori al 5% sono per un totale di 122.745.289 azioni ordinarie con le seguenti percentuali:\nPer le azioni di risparmio il totale \u00e8 di 13.202.000 azioni e le percentuali di possesso sono:\nDati principali.\nNel 2019 il Gruppo ha realizzato un utile netto consolidato pari a 40,2 milioni di Euro (+13,9% rispetto al 2018) a fronte di un margine di intermediazione di 389,8 milioni di Euro.\nLa raccolta complessiva \u00e8 salita dell\u20198% attestandosi a 26,8 miliardi di euro a fronte di un volume di impieghi verso la clientela pari a 9,6 miliardi (-0,5% sul 2018).\nIl rapporto tra crediti deteriorati netti e impieghi netti e al 3,6% rispetto al 4,2 del 2018\nSempre nel 2019 il Gruppo presenta un CET1 ratio pari a 12,97% che posiziona il Banco tra i pi\u00f9 affidabili nel panorama bancario italiano."}
{"id": "636971", "revid": "173469", "url": "https://it.wikipedia.org/wiki?curid=636971", "title": "Caso della collana", "text": ""}
{"id": "636985", "revid": "1696163", "url": "https://it.wikipedia.org/wiki?curid=636985", "title": "Mazzascudo", "text": "Il Mazzascudo (o Mazza-Scudo) era un gioco medievale disputato a Pisa. Per via delle molte analogie \u00e8 considerato il progenitore diretto o indiretto del Gioco del Ponte.\nStoria e svolgimento.\nLe notizie sul Mazzascudo non sono molte: da un anonimo poemetto del XV secolo, \"Il Giocho del Massa-Schudo\" si deduce che si svolgeva in Piazza delle Sette Vie (poi Piazza degli Anziani attuale Piazza dei Cavalieri) in un periodo compreso tra Natale e Carnevale ed opponeva tra loro due partiti distinti tra loro dai colori dorati e vermigli degli elmi, chiamati del \"Gallo\" e della \"Gazza\", e suddivisi a loro volta in diverse Compagnie. Le armi usate dai combattenti nella battaglia consistevano principalmente di uno scudo ed una mazza, entrambi di legno, da cui il nome stesso del gioco.\nAltre notizie si possono derivare dalle \"Istorie Pisane\" di Raffaello Roncioni, terminate nel 1605 ma pubblicate a stampa nel 1844, dalle quali si apprende che nel 1264, dopo uno scontro vittorioso contro i lucchesi, i pisani giocarono al mazzascudo sotto le mura della citt\u00e0 rivale per festeggiare la vittoria.\nIl gioco fu disputato per l'ultima volta nel 1406, quando Pisa perse la sua libert\u00e0."}
{"id": "636986", "revid": "117863362", "url": "https://it.wikipedia.org/wiki?curid=636986", "title": "Giancarlo Marinelli", "text": ""}
{"id": "636994", "revid": "46291", "url": "https://it.wikipedia.org/wiki?curid=636994", "title": "Limonium todaroanum", "text": "Il limonio di Todaro (Limonium todaroanum ) \u00e8 una pianta appartenente alla famiglia delle Plumbaginaceae, endemica della Sicilia.\nEtimologia.\nIl nome della specie \u00e8 un omaggio alla memoria di Agostino Todaro, botanico palermitano, direttore dell'Orto botanico di Palermo dal 1856 al 1892.\nDescrizione.\n\u00c8 una pianta perenne, camefita, a portamento cespuglioso, alta 20\u201330\u00a0cm.\nPresenta una rosetta di foglie basali di colore verde scuro da cui si diparte un esile fusto che regge una spiga a pannocchia, con piccoli fiori color lilla. Il frutto contiene un solo seme, oblungo, di circa 2\u00a0mm, marrone scuro, ricoperto da una sottile membrana translucida.\nFiorisce in luglio-agosto.\nDistribuzione e habitat.\n\u00c8 una specie molto rara, rinvenibile solo in un ristretto areale all'interno della Riserva naturale dello Zingaro.\nL'unica popolazione esistente cresce ad una altitudine di 750 m, nei pressi del monte Passo del Lupo, in una zona di gariga mediterranea sotto una rupe ombrosa, in prossimit\u00e0 della costa tirrenica della Sicilia.\nConservazione.\nPer la ristrettezza del suo areale la specie \u00e8 considerata una specie gravemente minacciata, in pericolo critico di estinzione."}
{"id": "637010", "revid": "599013", "url": "https://it.wikipedia.org/wiki?curid=637010", "title": "Dave Pasin", "text": "Carriera.\nClub.\nDopo tre stagioni nella Western Hockey League tra le file dei Prince Albert Raiders, tra il 1982-83 e il 1984-85, Pasin si trasfer\u00ec ai Boston Bruins, che l'avevano indicato come prima scelta (19\u00ba assoluto) nel 1984. Part\u00ec da titolare con 71 presenze in stagione regolare (con 37 punti, frutto di 18 gol e 19 assist) e 3 nei play-off (1 assist).\nDalla stagione successiva viene per\u00f2 girato a squadre AHL (i Moncton Golden Flames per una stagione, poi i Maine Mariners nel 1987-88 e parte del 1988-89). Nel corso della stagione 1988-89 fa le sue ultime presenze in NHL, con la maglia dei Los Angeles Kings (5 presenze e nessun punto). Termina la stagione nuovamente in AHL coi New Haven Nighthawks, con cui comincia anche la stagione successiva, quando passa prima agli Springfield Indians vincendo la Calder Cup e poi per la sua prima avventura in Europa all'HC Fribourg-Gott\u00e9ron nella Nationalliga A svizzera.\nNel 1990-91 torn\u00f2 negli Stati Uniti dove si divide fra i New Haven Nighthawks (AHL) e i Phoenix Roadrunners (IHL). Nella stagione successiva si trasferisce nuovamente in Europa, questa volta in Italia. Essendo di origini italiane (il padre era di Calvene, in provincia di Vicenza) ottiene anche la cittadinanza.\nLa sua prima squadra nel campionato italiano \u00e8 il Gardena, all'epoca in A2. Decide di arrivare in Italia per visitare i luoghi d'origine del padre (Calvene, paese tra l'altro poco lontano da Asiago). Nel Gardena si mette in mostra con 89 punti in 30 incontri, e viene acquistato dal Bolzano. Coi biancorossi vince in tre stagioni uno scudetto (1994-95, anno in cui sar\u00e0 anche miglior marcatore del torneo, con 108 punti, davanti ai compagni di squadra Bruno Zarrillo, Sergei Vostrikov e Roland Ramoser), un'Alpenliga (1994) e un Torneo 6 nazioni (1995).\nTorna in IHL a fine 1995, ai San Francisco Spiders, con cui per\u00f2 gioca solo una stagione, prima di tornare a Bolzano per disputare l'Alpenliga e alcuni incontri di campionato 1996-97. Finir\u00e0 quel campionato nuovamente in Svizzera, tra le file dell'HC Davos. Ha chiuso la carriera l'anno successivo, ancora in Svizzera, ma nella Nationalliga B, con l'HC Thurgau.\nNazionale.\nVanta una presenza con la Nazionale azzurra, in un torneo amichevole contro la ."}
{"id": "637016", "revid": "72396", "url": "https://it.wikipedia.org/wiki?curid=637016", "title": "Apuani", "text": "I Liguri apuani o semplicemente Apuani erano una popolazione dell'Italia preromana.\nSi trattava di una confederazione di trib\u00f9 liguri che vivevano in parte dell'Appennino ligure e tosco-emiliano e sulle Alpi Apuane, estendendosi dalla valle del Vara (SP), fino alla media valle del Serchio (LU). Confinavano ad ovest con i Tigulli, a nord con gli Ilvati, a est con i Friniati, a sud con gli Etruschi, avendo ad ovest la costa tirrenica (da Anzo di Framura (SP) fino a Camaiore - Stiava). Centro e capitale della confederazione era la mitica \"Apua\", forse da identificare con l'odierna Pontremoli.\nTale territorio coincideva grosso modo con le attuali province italiane di La Spezia e Massa Carrara e parte di quella di Lucca.\nDa rilevare che anticamente la pianura di costa tra l'attuale Sarzana e il Lago di Massaciuccoli era occupata da estese zone paludose note come \"Fossae Papirianae\" che lambivano la parte pedemontana delle Alpi Apuane.\nStoria.\nIl territorio degli Apuani mostra segni di forte omogeneit\u00e0 culturale a partire dall'et\u00e0 del Rame, epoca in cui nelle valli di Vara e Magra e almeno nell'alta Lunigiana vengono prodotte le statue stele.\nTuttavia \u00e8 nell'et\u00e0 del Bronzo finale in cui giunge a compimento il processo di formazione delle etnie dell'Italia preromana, tra cui anche quella dei Liguri. In quel periodo ci sono forti differenze nella cultura materiale e nell'uso del suolo tra l'altro area ligure (che giunge fino a Lunigiana, Versilia e Garfagnana) e quella \"mediotirrenica\" (dalla Piana di Lucca e dal Pisano fino al Tevere), quest'ultima area che possiamo gi\u00e0 definire etrusca.\nAll'interno dell'area ligure si nota, gi\u00e0 nel Bronzo finale, una forte coesione interna all'area apuana, dalla Val di Vara alla Garfagnana ed alla Versilia, e qualche elemento di differenziazione ad esempio col Tigullio.\nA partire dalla prima et\u00e0 del Ferro, dalla fine dell'VIII sec. a.C., la Liguria orientale subisce un forte processo di acculturazione etrusca, tanto che tra VI e V secolo a.C. tra Genova e la Versilia non si distinguono, archeologicamente, gli insediamenti liguri \"etruschizzati\" (come quelli in area Apuana, nel Tigullio o nel Frignano) da quelli dei \"coloni\" etruschi (es. Genova). \nNella tarda et\u00e0 del ferro i Liguri si riappropriano di una propria autonomia culturale e danno vita alle confederazioni che conosciamo per le epoche delle guerre contro Roma.\nGli Apuani vivevano in prevalenza di pastorizia e agricoltura, restando per lo pi\u00f9 arroccati fra i loro monti, diffidando di contatti col mare, salvo spingersi verso taluni approdi costieri per commerciare con Etruschi e forse Greci.\nTracce di tali commerci sono state trovate nelle zone Apuane (vasellame, stoviglie, suppellettili, armi) e sono conservate nei musei della zona. Probabilmente gli Apuani, come del resto gli altri Liguri tutti cedevano prodotti della loro attivit\u00e0 (ovini, formaggi, legname) in cambio di strumenti utili alla vita quotidiana del tempo.\nUna forma particolare di commercio e di introiti era costituito dal mercenariato: come attestano le fonti greche e romane, da epoche assai antiche i Liguri prestavano servizio come mercenari negli eserciti del Mediterraneo occidentale. L'arruolamento avveniva per contingenti (ovviamente non per singoli soldati), in quanto era indispensabile disporre di unit\u00e0 ben affiatate. Secoli di esperienze belliche nelle guerre tra Greci d'Occidente, Etruschi, Punici, Galli, fornirono ai Liguri ed ai Liguri Apuani in particolare capacit\u00e0 belliche tali da tenere in scacco gli eserciti romani per diversi decenni.\nArcheologicamente i ritrovamenti tipici della Liguria Apuana consistono in siti d'altura (i cosiddetti \"castellari\", spesso siti atti alla difesa ma anche funzionali al pascolo) frequentati nel Bronzo finale e nella seconda et\u00e0 del Ferro in cui coesistono ceramiche di produzione locale ed altre di importazione. Frequenti sono anche le sepolture dette \"a cassetta\": incinerazioni contenute in urne ceramiche di produzione locale con corredo ceramico e metallico, il tutto contenuto in pozzetti rettangolari rivestiti di lastre di pietra.\nLe tombe maschili contenevano armi come lance, spade di tipo celtico, elmi di tipo etrusco-italico o celtico, quelle femminili contenevano strumenti di lavori femminili come le fuseruole (sorta di ciambelle in pietra o ceramica funzionali alla filatura della lana) o ornamenti come le borchie coniche in bronzo che arricchivano cinture e/o vesti muliebri.\nTipiche produzioni dei Liguri Apuani erano poi fibule in bronzo del tipo a foglia d'olivo (utilizzate per affibbiare vesti, mantelli ecc. e presenti sia in tombe maschili che in tombe femminili) e vasi in ceramica fine decorati a fasce dipinte in rosso-arancio o marrone.\nNotizie storiche su zone e popolazioni Apuane si hanno da Diodoro Siculo, Tito Livio, Strabone. Antiche fonti Romane descrivevano i Liguri Apuani come un popolo dotato di \"fierezza, sobriet\u00e0, robustezza e resistenza alla fatica\".\nGi\u00e0 dal III secolo a.C. i Liguri Apuani si opposero all'espansionismo romano e, nel corso della Seconda guerra punica, furono neutrali.\nI Romani gi\u00e0 nella loro prima espansione verso il Nord peninsulare si erano gi\u00e0 posizionati nella piazzaforte etrusca di Pisa (periodo 200 a.C. circa), prima che diventasse una vera e propria colonia, consolidando la viabilit\u00e0 consolare tra Roma e Pisa (Via Aurelia). Pi\u00f9 a Nord fondarono la colonia di Piacenza (218 a.C.). Questo disegno strategico tuttavia si rivelava di difficile realizzazione a causa della difficolt\u00e0 nel collegare via terra il percorso viario tra Pisa (centro importante di ammassamento truppe) e la Liguria di Ponente (Massalia, odierna Marsiglia). Le difficolt\u00e0 erano rappresentate dalla conformazione orografica della costa ligure e dalla permanenza in zona delle trib\u00f9 Liguri (dagli Apuani agli Igauni, agli Intemelii ecc.), che si opponevano all'espansione romana.\nDopo la definitiva sconfitta di Annibale i Liguri Apuani presero essi stessi l'iniziativa contro i Romani e, nel 193 a.C., organizzarono un grande attacco alla base militare etrusco-romana di Pisa, spingendosi fino al fiume Arno. Inizi\u00f2 cos\u00ec un lungo periodo di guerra contro le legioni romane.\nNel 186 a.C. i Liguri Apuani inflissero una grave sconfitta al console Quinto Marcio Filippo, ed alle sue legioni, dopo averle attirate nelle strette gole della zona. Furono uccisi non meno di 4.000 legionari ed il luogo del disastro fu successivamente chiamato \"Saltus Marcius\", forse l'attuale localit\u00e0 di Marciaso (che deriverebbe da \"Martii Caesio\"), forse le strette gole sopra Seravezza, nel territorio del comune di Stazzema (cfr Saltus Marcius di Lorenzo Marcuccetti). L'autore, peraltro, ha individuato tra Pontestazzemese e Cardoso un colle ancora oggi denominato \"Colle Marcio\", con un probabile riferimento al \"saltus Marcius\" (salto nel senso di dislivello e Marcius dal nome del console romano), nome che secondo Tito Livio avrebbe preso la localit\u00e0 a seguito della battaglia.\nI successi dei Liguri Apuani, per\u00f2, furono di breve durata: tra il 180 a.C. ed il 179 a.C. gli Apuani furono sopraffatti e in parte furono deportati nel Sannio (Macchia di Circello), in due scaglioni ed anni successivi composti, se vogliamo dar credito alle cifre trionfalistiche di Tito Livio, di 40.000 e 7.000 individui.\nGli Apuani (dopo un periodo di secoli in cui furono definiti Liguri Bebiani) si integrarono con le popolazioni dei Sanniti che di l\u00ec a poco avrebbero ricominciato ad impensierire i Romani come protagonisti della Guerra sociale, fino alla sconfitta per mano di Silla nella guerra civile tra Mario e Silla nell'82 a.C.\nNonostante la breve durata dei loro successi gli Apuani, uomini e donne, furono ricordati a lungo come valenti guerrieri dai romani e alcuni storici romani li descrivevano cos\u00ec: \"Le donne combattono come gli uomini, spietate e feroci come fiere\" e ancora, con riferimento alla sconfitta romana del 186 a.C., \"si stancarono prima gli Apui di inseguire, che i romani di fuggire\".\nNegli stessi anni i Romani fondarono gli avamposti militari di Lucca e di Luni (trasformati di l\u00ec a breve in colonie) nel 177 a.C.\nNon tutti gli Apuani furono deportati. Alcune comunit\u00e0 sopravvissero ancora nel territorio montano, tanto che ancora nel 155 a.C. (ben 25 anni dopo le grandi deportazioni che evidentemente non furono risolutive) gli Apuani sono a capo di una coalizione di Liguri sconfitta dalle legioni del console Marcello in una guerra che non deve essere stata secondaria. Infatti il console ebbe l'onore del trionfo e i cittadini romani di Luni ringraziarono il generale romano dedicandogli una colonna rituale che celebrava la vittoria sugli Apuani (la stele \u00e8 stata rinvenuta da scavi archeologici nell'area di Luni).\nUna vicenda per certi versi analoga, fu quella degli Statielli (gli antichi Liguri della odierna Acqui Terme e del Sassello). Racconta Tito Livio che gli Statielli, poco dopo i fatti degli Apuani, avevano sub\u00ecto ed accettato un'alleanza con i Romani. Taluni consoli per\u00f2, infrangendo il patto di alleanza attaccarono gli Statielli, li fecero prigionieri e li estromisero dal loro territorio. \nIn questo caso il Senato Romano per\u00f2, venuto a conoscenza dei fatti e temendo che il brutale episodio del tradimento dei patti avrebbe potuto screditare proprio l'autorit\u00e0 del Senato presso gli alleati, applicando il principio \u201c\"pacta servanda sunt\"\u201d (trad. \u201cbisogna rispettare i patti\u201d), deliber\u00f2 di reintegrare gli Statielli nel loro territorio. \u00c8 pur vero comunque che talune porzioni di territorio che interessavano ai Romani non furono restituite e gli Statielli non vennero reinsediati nel loro territorio originale, ma \u201cun po' pi\u00f9 in l\u00e0\", tuttavia \u00e8 altres\u00ec vero che il Senato Romano aveva voluto ristabilire un principio che era alla base dei rapporti internazionali: \"pacta servanda sunt\"."}
{"id": "637017", "revid": "10039401", "url": "https://it.wikipedia.org/wiki?curid=637017", "title": "NuovaElettronica", "text": ""}
{"id": "637019", "revid": "287204", "url": "https://it.wikipedia.org/wiki?curid=637019", "title": "Bo Bergman", "text": "Apprezzato dai contemporanei, generalmente poco noto oggi anche nel paese d'origine, fu un rappresentante dell'animo decadente tra Ottocento e Novecento, della cosiddetta \"fl\u00e2neurliteratur\" (la letteratura del passeggiatore parigino \"\u00e0 la\" Baudelaire, d'osservazione e pessimistica); in seguito di una tendenza pi\u00f9 generalmente umanista e di una esemplare \"naturlyrik\", poesia della natura.\nVita e poetica.\nBo Bergman nasce e muore a Stoccolma, dove svolge, parimenti al padre e fino al 1933, l'ufficio di funzionario postale. Affianca presto alla sua occupazione l'attivit\u00e0 giornalistica in ambito letterario e teatrale, collaborando dapprima alla rivista \"Ord och Bild\" (Parola e Immagine, 1900-1904), poi al noto quotidiano della capitale Dagens Nyheter (1905-1939), nonch\u00e9, in veste di consigliere teatrale, presso il \"Dramatiska Teatern\", pi\u00f9 noto come \"Dramaten\" (1917-1933).\nIl legame privilegiato con la citt\u00e0, l'amicizia con lo scrittore stoccolmese Hjalmar S\u00f6derberg, con il quale intrattiene un fitto rapporto epistolare dal 1891 al 1941, il mantenimento di una posizione defilata rispetto alle pi\u00f9 radicali ed avanzate tendenze artistiche europee, generano, in maniera complementare alla letteratura di S\u00f6derberg, una poesia tipicamente decadente, malinconica, disillusa, originale nell'osservazione di un mondo in mutamento ma formalmente legata ancora alla poesia tradizionale.\nIl crollo delle illusioni scientifiche o metafisiche, di tutti i sistemi di valori tesi alla comprensione dell'uomo e della realt\u00e0 si manifesta cos\u00ec fin dalla prima raccolta di poesie, \"Marionetterna\" (Le Marionette, 1903), dove l'omonima poesia esprime con rassegnazione, rinnovata religiosit\u00e0 e soluzioni metriche e sintattiche semplici il pensiero che i destini degli uomini siano ancora e soltanto in mano ad un vecchio signore barbuto, un Dio \u00abburattinaio\u00bb descritto con i tratti umani della pi\u00f9 semplice tradizione religiosa.\nIl ritorno all'essenza umana, a una religiosit\u00e0 pura, non necessariamente cristiana, ai valori universali si esprime, amplificandosi, lungo tutta la produzione in versi e in prosa, depurandosi del primo sentimento decadente, per cui potrebbe essere possibile intravedere affinit\u00e0 con il percorso del grande narratore P\u00e4r Lagerkvist."}
{"id": "637024", "revid": "348618", "url": "https://it.wikipedia.org/wiki?curid=637024", "title": "Babe Didrikson-Zaharias", "text": "\u00c8 considerata una delle pi\u00f9 grandi atlete pluridisciplinari di ogni epoca.\nBiografia.\nNata Mildred Didriksen a Port Arthur, in Texas, il 26 giugno 1911 come ultima di sei figli da genitori di origini norvegesi. Fin da giovane, oltre ai suoi risultati per lo sport, era anche un'ottima cantante e suonatrice di armonica. Pochi mesi prima dei Giochi olimpici di Los Angeles del 1932, Mildred prese parte ai Campionati americani di pallacanestro e fu decisiva per la vittoria della propria squadra. Si qualific\u00f2 per ben cinque competizioni olimpiche, ma fu costretta a sceglierne solo tre (il lancio del giavellotto, gli 80 metri ostacoli e il salto in alto), poich\u00e9, all'epoca, il regolamento olimpico impediva a una donna di partecipare a pi\u00f9 di tre discipline.\nIn quel periodo, gli anni trenta, la sua immagine dava alla stampa una ragazza fin troppo sicura di vincere sempre, e in certi casi un po' arrogante; alle interviste, infatti, si presentava assieme alla sua armonica, e dava spettacolo suonandola davanti ai giornalisti. Dopo le Olimpiadi di Los Angeles, decise di dedicarsi al golf, diventando in poco tempo la miglior giocatrice e fondando nel 1950 la LPGA assieme ad altre tredici note esponenti della disciplina.\nNel 1938 si spos\u00f2 con George Zaharias, famoso lottatore, che rinunci\u00f2 alla sua professione per passare pi\u00f9 tempo assieme alla moglie. La coppia non ebbe figli. Anni dopo la Didriksen incontr\u00f2 una certa Betty Dodd che divenne la sua compagna; alcune fonti, infatti, citano come Mildred fosse lesbica o bisessuale. Nonostante ci\u00f2, il marito continu\u00f2 a starle vicino anche durante la sua malattia, un cancro al colon diagnosticato nel 1953, che la port\u00f2 alla morte nel settembre del 1956 in Texas.\n\u00c8 citata nel Guinness dei primati, insieme a Lottie Dod, come atleta pluridisciplinare pi\u00f9 versatile di tutti i tempi. Ottenne risultati importanti nel golf, nella pallacanestro e nell'atletica leggera. Il 6 giugno 2012 \u00e8 stata introdotta nella IAAF Hall of Fame.\nPallacanestro.\nBabe Didrikson fu un'eccellente giocatrice di basket; ai tempi in cui militava nella Beaumont High School fu assunta con uno stipendio di 75 dollari dalla Employers Casualty Company (una societ\u00e0 assicurativa con sede a Dallas) per giocare nella squadra dell'azienda. Milit\u00f2 pertanto in Amateur Athletic Union (AAU), divenendo una delle pi\u00f9 affermate giocatrici della lega: fu infatti All-American dal 1930 al 1932.\nDopo l'esperienza in AAU, nel 1933 decise di giocare in una squadra itinerante composta da uomini e donne, creata dal promoter Ray Doan e denominata \"Babe Didrikson's All-Americans\". La squadra giocava partite di esibizione contro le pi\u00f9 famose formazioni maschili dell'epoca, come ad esempio gli Akron Firestone Non-Skids.\nAl termine della stagione (primavera 1934) lo stesso Doan le propose di giocare nella House of David, squadra composta esclusivamente da uomini con la barba nata all'interno di una comune religiosa israelitica in Michigan. Il suo stipendio dell'epoca ammontava a circa 1\u00a0500 dollari al mese, a fronte dei circa 500 dei propri compagni di squadra.\nTerminata l'esperienza con la House of David, Babe Didrikson decise di dedicarsi al golf."}
{"id": "637029", "revid": "834", "url": "https://it.wikipedia.org/wiki?curid=637029", "title": "Fattorizzazione QR", "text": ""}
{"id": "637032", "revid": "112951189", "url": "https://it.wikipedia.org/wiki?curid=637032", "title": "Susning.nu", "text": "Susning.nu \u00e8 stato un sito wiki in lingua svedese che utilizzava una versione fortemente modificata del software UseMod.\n\u00c8 nato nell'ottobre 2001 per volere di Lars Aronsson ha raggiunto nell'aprile del 2004 il numero di circa 60.000 pagine create, diventando il sito wiki in lingua svedese pi\u00f9 ampio. Il 15 aprile 2004 a causa di continui vandalismi soprattutto a carattere pornografico e dovuti alla scelta di non avere amministratori capaci di bloccare i vandali, il fondatore Lars Aronsson, unica persona con diritti di amministratore, decise di bloccare le libere modifiche lasciando attivi solo alcuni fidati utenti. Per tre anni rimase praticamente fermo, da ottobre 2007 venne aperta una finestra di libero editing la domenica pomeriggio ed in seguito da febbraio 2008 venne aggiunta un'ora al giorno. Nel 2010 non \u00e8 pi\u00f9 attivo. Lo slogan era \"Skaffa dig en Susning.nu\", traducibile come \"ottieni un indizio\".\nIl materiale contenuto sul sito veniva inserito senza licenza quindi i contributori sono rimasti proprietari dei contenuti che non si potevano usare senza permesso.\nA differenza delle altre wiki il sito accettava la pubblicit\u00e0 sulle proprie pagine.\nIl sito era registrato come dominio .nu, Niue (isola del pacifico), scelta principalmente per il significato di \"adesso\" che \"nu\" ha nella lingua svedese e danese."}
{"id": "637047", "revid": "1543377", "url": "https://it.wikipedia.org/wiki?curid=637047", "title": "Scuba Schools International", "text": "La Scuba Schools International o SSI \u00e8 un'organizzazione per la didattica all'attivit\u00e0 subacquea.\nStoria.\nNasce nel 1970 grazie a Bob Clark, e da quell'anno \u00e8 attiva negli Stati Uniti. Negli anni seguenti si espande in molti paesi del mondo, fondando sedi in Africa orientale, America latina, Asia occidentale, Australia, Austria, Benelux, Canada, Corea, Croazia, Egitto, Germania, Giappone, Israele, Italia, Nuova Zelanda, Regno Unito, Spagna, Sudafrica, Svizzera e Taiwan.\nLa SSI in totale ha pi\u00f9 di 2000 esercizi affiliati in 90 paesi; negli anni la SSI ha dato prova di formare istruttori e allievi di alta qualit\u00e0, ben conosciuti e apprezzati a livello internazionale.\nLa sede della SSI \u00e8 a Fort Collins, Colorado, negli Stati Uniti d'America.\nNel 1999 si \u00e8 riunita alla NASDS.\nNel dicembre 2013 viene acquistata dalla Mares.\nDidattica.\nBob Clark, fondatore della SSI, \u00e8 stato il primo a sviluppare un sistema didattico audiovisivo per l'insegnamento della subacquea, con la collaborazione della societ\u00e0 Jeppesen.\nA differenza di altre organizzazioni la SSI richiede che i propri istruttori collaborino con un \"dealer\" (un centro immersioni, un negozio, ecc), al quale \u00e8 demandato il controllo della qualit\u00e0 dei corsi e il rispetto degli standard di insegnamento."}
{"id": "637048", "revid": "729019", "url": "https://it.wikipedia.org/wiki?curid=637048", "title": "Sojuz TM-6", "text": "Sojuz TM-6 \u00e8 la denominazione di una missione della navicella spaziale Sojuz T verso la stazione spaziale sovietica Mir. Si tratt\u00f2 del sesto volo di una navicella Sojuz verso la predetta stazione spaziale nonch\u00e9 dell'ottantaduesimo volo nell'ambito del programma Sojuz sovietico.\nMissione.\nIl lancio della missione avvenne il 29 agosto 1988 dal (cosmodromo di Baikonur nella repubblica socialista sovietica di Kazakistan.\nLjachov era stato addestrato quale comandante della navicella spaziale Sojuz per missioni in solitaria, cio\u00e8 per effettuare eventuali missioni di soccorso e di evacuazione della stazione spaziale sovietica Mir. Pertanto spettava esclusivamente a lui il compito di pilotare la capsula spaziale. Per i due cosmonauti compagni di missione Poljakov e Mohmand, due scienziati addestrati quali cosmonauti di ricerca, si trattava del primo volo nello spazio. Compito principale del medico Poljakov fu quello di rimanere a bordo della Mir insieme ai cosmonauti Manarov e Titov per osservare ed analizzare lo stato di salute durante gli ultimi mesi del loro soggiorno di un anno a bordo della stazione spaziale. Mohmand invece partecip\u00f2 alla missione quale cosmonauta ospite per il programma \"Intercosmos\", diventando cos\u00ec il primo cittadino dell'Afghanistan a raggiungere lo spazio. Come era solito per tutte le missioni del programma Intercosmos, il suo compito principale durante la missione consisteva in vari esperimenti di osservazione del suo paese di origine, in particolar modo la registrazione di immagini fotografiche.\nDurante i preparativi per la manovra di atterraggio, il computer di bordo della Sojuz ebbe un disfunzionamento causato dal sovraccarico dovuto ad una nuova software che veniva utilizzata per la prima volta durante questa missione. Pertanto si dovette attendere l'accensione dei retrorazzi frenanti, spostandola di due orbite terrestri. Questo fu il tempo impegnato per reinstallare sul computer di bordo la software vecchia, cio\u00e8 impegnata con successo durante precedenti missioni.\nLa manovra riusc\u00ec a perfezione e l'atterraggio avvenne il 21 dicembre 1988 dopo ben 1.807 orbite terrestri\u00a0\u2013 a circa 160\u00a0km a sud-est di Dzhezkazgan nella steppa del Kazakistan. La navicella spaziale era pertanto rimasta in volo per 114 giorni, 5 ore, 33 minuti e 49 secondi.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "637049", "revid": "599013", "url": "https://it.wikipedia.org/wiki?curid=637049", "title": "Joanna Hayes", "text": "Biografia.\nFino al 2012 ha detenuto il record olimpico dei 100 m hs con il tempo di 12\"37, stabilito il 24 agosto 2004 ai Giochi olimpici di Atene.\nAttualmente \u00e8 anche allenatrice di atletica leggera alla \"Brentwood School\" di Los Angeles. \u00c8 la figlia dell'avvocato di Los Angeles Ted Hayes."}
{"id": "637050", "revid": "111013995", "url": "https://it.wikipedia.org/wiki?curid=637050", "title": "Placca euroasiatica", "text": "La placca euroasiatica \u00e8 una delle 12 grandi placche tettoniche in cui \u00e8 divisa la litosfera terrestre. Comprende gran parte dell'Eurasia, con l'esclusione del subcontinente indiano (facente parte della sub-placca indiana della placca indo-australiana), della penisola arabica e della parte nordorientale della Siberia a est della catena montuosa dei monti \u010cerskij.\nDescrizione.\nI suoi confini geologici sono:\nLa placca euroasiatica comprende sia zone formate da crosta continentale che zone formate da crosta oceanica, la maggiore delle quali \u00e8 la zona di espansione dei fondali oceanici ad est e a ovest della dorsale medioatlantica."}
{"id": "637056", "revid": "834", "url": "https://it.wikipedia.org/wiki?curid=637056", "title": "Qt", "text": ""}
{"id": "637057", "revid": "599013", "url": "https://it.wikipedia.org/wiki?curid=637057", "title": "Bodel\u00e8", "text": ""}
{"id": "637060", "revid": "547034", "url": "https://it.wikipedia.org/wiki?curid=637060", "title": "Jeanne de Saint-R\u00e9my de Valois", "text": "Giovent\u00f9.\nJeanne Valois nacque il 22 luglio 1756 a Fontette, nel nordest della Francia, vicino a Bar-sur-Aube, in una famiglia molto povera. Mentre suo padre, Jacques de Valois-Saint-R\u00e9my (1717\u20131762), aveva sangue reale dei Valois, discendente di Enrico di Saint-R\u00e9my, figlio illegittimo di Enrico II de Valois e Nicole de Savigny, ed era conosciuto come ubriacone e viveva di espedienti, la madre Marie Jossel era una serva dissoluta. I tre figli, Jacques (1751-1785), Jeanne e Marie-Anne (1757-1786) erano costretti, talvolta, a mendicare. Secondo le \"M\u00e9moires\" del conte Beugnot, furono salvati dal padre del conte e dall'abate di Langres. Secondo altre fonti, la famiglia si trasfer\u00ec a Boulogne, vicino a Parigi, dove un prete e Madame de Boulainvilliers si presero cura dei ragazzi.\nAd ogni modo, la discendenza dai Valois fu accertata. Jacques entr\u00f2 nell'accademia militare e ricevette uno stipendio annuo di 1000 livres. Jeanne e Marie-Anne, con uno stipendio di 900 livres, studiarono in un collegio a Passy. Dopo gli studi, anzich\u00e9 diventare suore come si pensava, le due sorelle tornarono a Bar-sur-Aube.\nNel 1780 Jeanne spos\u00f2 il nipote dei Surmont, Antoine-Nicolas de la Motte (1755-1831). Le origini nobili dell'uomo erano dubbie, ma i due riuscirono ad avere i titoli di conte e contessa de la Motte Valois.\nJacques mor\u00ec nell'isola di Saint-Louis, Marie-Anne torn\u00f2 alla vita religiosa. Nessuno dei tre ebbe figli, ma Jeanne ebbe un ruolo importante nella storia.\nL'affare della collana.\nCon lo scopo di estorcere denaro al cardinale Louis de Rohan, Jeanne Valois lo ingann\u00f2 facendogli credere di avere una corrispondenza con la regina Maria Antonietta. Riusc\u00ec, con i soldi che il cardinale credeva destinati alle opere di carit\u00e0 della Regina, a guadagnarsi un posto nell'alta societ\u00e0 francese e a diffondere l'idea che fosse in ottimi rapporti con Maria Antonietta.\nQuando due gioiellieri parigini pensarono di usarla per vendere una preziosissima collana di diamanti alla Regina, Jeanne Valois ne approfitt\u00f2. Fece credere che Maria Antonietta avesse accettato e che Rohan fosse il suo intermediario.\nLo scandalo scoppi\u00f2 quando i due gioiellieri si lamentarono con la Regina per il mancato pagamento, e la donna afferm\u00f2 di non aver mai acquistato la collana.\nMaria Antonietta non fu condannata, ma nell'opinione pubblica si diffuse la convinzione che la Regina fosse stata capace di sperperare 1.600.000 livres pur di sfogare il proprio odio nei confronti del cardinale. Fu uno degli episodi che contribuirono a disilludere il popolo, portandolo alla rivoluzione.\nLe sorti di Jeanne Valois.\nLa contessa de la Motte fu condannata a essere flagellata e rinchiusa nella prigione di Salp\u00eatri\u00e8re, fu inoltre marchiata a fuoco con la lettera V, iniziale della parola francese \"voleuse\" che significa \"ladra\". Riusc\u00ec a scappare a Londra, dove pubblic\u00f2 le sue \"M\u00e9moires\", nelle quali si dichiarava innocente. Mor\u00ec nella capitale inglese gettandosi dalla finestra del suo appartamento, al secondo piano, nel tentativo di sfuggire agli ufficiali giudiziari."}
{"id": "637071", "revid": "486946", "url": "https://it.wikipedia.org/wiki?curid=637071", "title": "Enrico il litigioso", "text": ""}
{"id": "637072", "revid": "339392", "url": "https://it.wikipedia.org/wiki?curid=637072", "title": "Jeanne Valois", "text": ""}
{"id": "637076", "revid": "339392", "url": "https://it.wikipedia.org/wiki?curid=637076", "title": "Jeanne de Valois", "text": ""}
{"id": "637078", "revid": "120555579", "url": "https://it.wikipedia.org/wiki?curid=637078", "title": "Giuseppe Montuschi", "text": "Biografia.\nEsponente dei divulgatori elettronici in Italia, dopo un apprendistato come radioriparatore, la sua vocazione editoriale si manifest\u00f2 intorno agli anni cinquanta collaborando da esterno alla rubrica di progetti dei lettori della rivista \"Sistema A\". Successivamente divenne editore in proprio pubblicando numerose testate fra le quali \"Sistema Pratico\", \"La Tecnica Illustrata\", \"Selezione Pratica\", \"QuattroCoseIllustrate\", diversi manuali e pubblicazioni specializzate nel settore divulgativo elettronico. \nNuova Elettronica.\nNel 1969 infine nacque \"Nuova Elettronica\". Con Nuova Elettronica Montuschi si concentr\u00f2 sulla sola divulgazione elettronica in tutti i suoi aspetti, tralasciando gli argomenti di tecnica varia e invenzioni generiche (meccanica, falegnameria, cosmetica, ecc.) che caratterizzavano le precedenti riviste degli anni '50 e '60. Con Nuova Elettronica nasce l'abbinamento, che riscuote grande successo, fra la rivista che pubblica il progetto e la scatola di montaggio venduta per corrispondenza che ne consente la realizzazione pratica. Il kit di Nuova Elettronica unisce in un unico imballaggio blisterato tutti i componenti elettronici necessari ed il circuito stampato con la serigrafia dei componenti.\nIl successo del kit \u00e8 tale che alla vendita per corrispondenza si \u00e8 poi aggiunta la distribuzione presso negozianti, capillarizzando il marchio in epoca pre-Internet in Italia e, con successi anche all'estero, in Spagna, Francia, Grecia, Germania, Argentina. \nDal 1990 circa Montuschi (a parte qualche progetto e articolo) per ragioni di salute aveva ridotto la sua attivit\u00e0 editoriale, lasciato la rivista alle cure della figlia e dell'ultimo direttore, Leonardo Righini."}
{"id": "637079", "revid": "339392", "url": "https://it.wikipedia.org/wiki?curid=637079", "title": "Jeanne de la Motte", "text": ""}
{"id": "637080", "revid": "1872303", "url": "https://it.wikipedia.org/wiki?curid=637080", "title": "Placca africana", "text": "La placca africana \u00e8 una delle 12 grandi placche (o \"zolle\") in cui \u00e8 diviso il globo terracqueo. Analogamente a quasi tutte le placche maggiori, comprende sia sezioni di crosta continentale che di crosta oceanica, concentrate nelle zone immediatamente adiacenti alle grandi dorsali che segnano i suoi confini.\nDescrizione.\nI suoi confini geologici sono:\nLa placca africana, nella sua parte continentale, coincide quasi esattamente con l'Africa (compreso il Madagascar); si tratta per la quasi totalit\u00e0 di zone antiche, molto stabili (scudo africano), con aree piuttosto limitate di terreni paleozoici e cenozoico-mesozoici; lungo buona parte del lato orientale del continente corre una lunghissima fossa tettonica continentale (la cosiddetta \"Rift Valley\"), che divide la placca africana in due sottoplacche, la \"Nubiana\" ad ovest e la \"somala\" ad est, mutuamente allontanantisi. In tempi geologici, \u00e8 possibile che le due sezioni della placca africana e la placca arabica si allontanino a sufficienza da permettere alle acque dell'oceano Indiano di sommergere l'area rendendo cos\u00ec l'attuale Corno d'Africa un'isola, in un processo simile a quello che circa 200 milioni di anni fa vide nascere l'attuale oceano Atlantico."}
{"id": "637081", "revid": "339392", "url": "https://it.wikipedia.org/wiki?curid=637081", "title": "Jeanne de Lamotte", "text": ""}
{"id": "637082", "revid": "339392", "url": "https://it.wikipedia.org/wiki?curid=637082", "title": "Jeanne Valois de la Motte", "text": ""}
{"id": "637083", "revid": "339392", "url": "https://it.wikipedia.org/wiki?curid=637083", "title": "Contessa de la Motte", "text": ""}
{"id": "637084", "revid": "339392", "url": "https://it.wikipedia.org/wiki?curid=637084", "title": "El Mahalla", "text": ""}
{"id": "637085", "revid": "339392", "url": "https://it.wikipedia.org/wiki?curid=637085", "title": "Jeanne de Saint-R\u00e9my", "text": ""}
{"id": "637091", "revid": "1318658", "url": "https://it.wikipedia.org/wiki?curid=637091", "title": "Makuria", "text": "Makuria (in arabo \u0645\u0642\u0631\u0629, al-Mukurra o al-Muqurra) era un regno situato nell'attuale Sudan del Nord e l'Egitto meridionale. Esso faceva parte del gruppo di regni nubiani che sorsero a seguito della caduta del regno di Kush, il quale aveva dominato la regione dall'800 a.C. al 350. Stretto fra Nobazia a nord e Alodia a sud, Makuria ricopriva originariamente l'area lungo la riva del Nilo dalla Terza Cataratta fino a raggiungere la Sesta e la Settima Cataratta. Esso aveva il controllo delle rotte commerciali, delle miniere e delle oasi ad ovest e ad est. La sua capitale era Dongola (o Dunqulah), ed il regno \u00e8 a volte identificato con il nome della sua capitale.\nAlla fine del VI secolo il regno si convert\u00ec al Cristianesimo della chiesa ortodossa copta, ma nel 641 l'Egitto venne conquistato dall'Islam e la Nubia venne tagliata fuori dal resto della cristianit\u00e0, anche se ad essa pass\u00f2 il compito di rappresentare politicamente il Patriarca copto di Alessandria (e di difendere l'Alto Egitto cristiano). Nel 652 un esercito Arabo invase la regione ma fu presto respinto, venne cos\u00ec stipulato un trattato noto come \"Bakt\" , con il quale si sanciva una pace tra le parti che dur\u00f2 fino al XIII secolo. Il regno di Makuria si espanse, annettendo a s\u00e9 il vicino regno settentrionale di Nobazia, forse al tempo delle invasioni arabe o durante il regno di re Merkurios. Il periodo che fa dal 750 al 1150 assistette ad un periodo di prosperit\u00e0 del regno, anche chiamato \"Et\u00e0 dell'Oro\". A partire dal 1272 si assistette al crescere di continue aggressioni dall'Egitto che, unite a discordie interne (legate all'espansione dell'Islam), portarono al collasso del regno, che nel 1517 fu annesso all'Egitto, a sua volta appena passato sotto il controllo ottomano.\nLe fonti.\nLa Makuria \u00e8 di gran lunga il regno pi\u00f9 conosciuto della Nubia Cristiana, ma ci sono ancora molte lacune nella nostra conoscenza di questa antica nazione. La fonte storia pi\u00f9 importante per la storia di quest'area sono i resoconti dei vari viaggiatori (in gran parte Arabi) e degli storici che attraversarono la Nubia durante il periodo in questione. La maggior parte di questi resoconti sono difficili da interpretare a causa della parzialit\u00e0 dei pregiudizi degli autori Arabi contro i loro vicini Cristiani, ed anche perch\u00e9 queste opere molto spesso si concentrano solo unicamente sui conflitti tra l'Egitto e la Nubia. Una sola eccezione \u00e8 data da Ibn Selim el-Aswani, un diplomatico egiziano che visit\u00f2 Dongola quando il regno di Makuria era all'apice del suo splendore, intorno al X secolo, lasciandoci un resoconto dettagliato del suo viaggio.\nQuella nubiana era una societ\u00e0 molto istruita e dedita alle lettere, e molte opere letterarie sono giunte a noi da quel periodo. Questi documenti vennero scritti nell'antico linguaggio nubiano, in una variet\u00e0 onciale dell'alfabeto greco con l'aggiunta di alcuni simboli Copti e di alcuni simboli prettamente Nubiani. Scritti in una lingua molto vicina all'attuale lingua Nobiin, essi hanno richiesto molto tempo per essere decifrati. Tuttavia, gran parte di essi riguardano trattazioni religiose o annotazioni legali che poco possono aiutare gli storici. La raccolta pi\u00f9 importante di questi documenti, trovata presso Qasr Ibrim, contiene tuttavia alcuni scritti interessanti legati alla vita politica del regno.\nIn decenni pi\u00f9 recenti l'archeologia \u00e8 divenuta lo strumento pi\u00f9 proficuo per raccogliere informazioni sul regno di Makuria. La costruzione della Diga di Assuan nel 1964 avrebbe dovuto comportare l'allagamento di quella che un tempo era la met\u00e0 settentrionale della Makuria. Nel 1960 l'UNESCO attu\u00f2 degli sforzi massicci per promuovere scavi archeologici prima che avvenisse l'allagamento. Centinaia di esperti vennero richiamati da tutto il mondo per lavorare sul territorio negli anni successivi. Gli scavi pi\u00f9 importanti riguardarono la citt\u00e0 di Faras e della sua cattedrale per opera di un team polacco; gli scavi britannici a Qasr Ibrim; e quelli della Universit\u00e0 del Ghana nella citt\u00e0 di Debeira, e tutti diedero importanti informazioni sulla vita quotidiana della Nubia in epoca medioevale. Tutti questi siti si trovavano in quella che un tempo era la Nobazia, mentre l'unico sito archeologico che si trovava nell'antico regno di Makuria fu quello della sua antica capitale Dongola.\nStoria.\nOrigini.\nLe origini del regno di Makuria sono incerte. Tolomeo parla di un popolo nubiano conosciuto come i Makkourae, il quale potrebbe essere stato antenato degli abitanti del regno di Makuria. Si suppone che il regno sia sorto tra il IV e il V secolo d.C. La prima testimonianza viene da un'opera del VI secolo scritta da Giovanni da Efeso, il quale esprime la sua ostilit\u00e0 per i missionari Monofisisti mentre era in viaggio verso Alodia. Subito dopo Giovanni di Biclarum scrisse parole di approvazione per l'adozione nel regno di Makuria della fede Melchita.\nL'evento pi\u00f9 degno di nota nella storia del regno di Makuria \u00e8 la sconfitta dell'armata araba nel 652 d.C. Gli Arabi avevano conquistato l'Egitto nel 641, e il \"jih\u0101d\" presto si rivolse verso sud. Nella battaglia di Dongola nel 652 gli Arabi vennero sconfitti dai Nubiani. \u00c8 del tutto ignoto in che modo i Nubiani riuscirono ad ottenere questa importante vittoria, ma gli scrittori arabi citano in particolare la loro abilit\u00e0 con l'arco. Questa fu l'unica sconfitta subita dagli arabi nel primo secolo dell'espansione islamica, e port\u00f2 come conseguenza un evento senza precedenti, il \"bakt\", un patto con il quale si garantiva la pace tra le due fazioni in guerra. Nel trattato i Nubiani garantirono l'invio di alcune centinaia di schiavi ogni anno all'Egitto, mentre da parte loro gli Egizi erano si obbligavano a inviare cibo e manifatture al sud.\nIn un certo momento della sua storia, il regno di Makuria si un\u00ec con la vicina Nobazia a nord. Le testimonianze sulla data di questo evento sono contraddittorie. I cronisti arabi dell'invasione del 652 fanno riferimento ad un unico regno con capitale Dongola. Il \"bakt\", negoziato dal sovrano di Makuria, venne applicato a tutta la Nubia a nord di Alodia. Questo fatto ha indotto alcuni studiosi a proporre che i due regni fossero gi\u00e0 unificati durante questo periodo turbolento. Tuttavia, un libro scritto intorno al 690 parla chiaramente della Makuria e della Nobazia come due regni distinti ed ostili. Prove evidenti dell'unificazione provengono da un'iscrizione risalente al tempo del regno di re Merkurios presso Taifa nel quale si afferma che la Nobazia era sotto il dominio della Makuria a met\u00e0 dell'VIII secolo d.C. Qualsiasi altra fonte storica successiva a questo documento parla della Nobazia come sottomessa alla Makuria. Questo porta molti studiosi a dedurre che l'unificazione dei due regni avvenne al tempo di re Merkurios, il quale viene definito da Giovanni Diacono il \"Nuovo Imperatore Costantino.\nQuale fosse il nome del nuovo regno frutto della fusione \u00e8 incerto sia tra i contemporanei che per gli storici moderni. Il nome Makuria rimase in uso per indicare geograficamente la met\u00e0 meridionale del regno, ma veniva anche utilizzata per descrivere il regno nella sua interezza. Alcuni autori si riferiscono ad esso semplicemente come Nubia, ignorando cos\u00ec che la Nubia meridionale era ancora un regno indipendente con il nome di Alodia. Il nuovo regno viene a volte chiamato Regno di Dongola, traendo il nome dalla capitale. Un'altra denominazione, Regno di Makuria e Nobazia, forse sta ad indicare una Doppia monarchia. Dotawo potrebbe essere un ulteriore nome, oppure esso potrebbe riferirsi ad un regno totalmente separato.\nL'et\u00e0 dell'oro.\nLa Makuria sembra essersi mantenuta stabile e prospera per tutti i secoli VIII e IX. Durante questo periodo l'Egitto era molto debole a causa dei continui conflitti interni, e poco si temeva una minaccia di invasione dal nord. Furono invece i Nubiani che interferirono con gli affari interni dei loro vicini. Gran parte dell'Alto Egitto era ancora cristiano, e cercava protezione dai regni nubiani. Una fonte storica riferisce di un esercito nubiano che avrebbe saccheggiato Il Cairo nell'VIII secolo per difendere i Cristiani, ma si tratta probabilmente di un apocrifo.\nMolto poco si sa sul regno di Makuria in questo periodo. Il solo evento importante a noi noto \u00e8 l'invio da parte di Zacharias III di suo figlio Georgios a Baghdad per negoziare una modifica del bakt. Georgios gioc\u00f2 un ruolo primario anche nella storia dell'avventuriero arabo al-Umari. Le testimonianze pi\u00f9 importanti di questo periodo sono per\u00f2 quelle archeologiche. Alcuni scavi mostrano che questa epoca era segnata da una grande prosperit\u00e0 economica e stabilit\u00e0 politica. Le produzioni di vasellame, cos\u00ec come quelle artistiche e architettoniche raggiunsero il loro apice proprio in questo periodo. Sembra che questo periodo sia stato testimone di una lunga stabilit\u00e0 nelle inondazioni del Nilo, per cui non ci furono sicuramente carestie.\nL'Egitto e il regno di Makuria svilupparono stretti rapporti commerciali e politici durante il regno dei Fatimidi in Egitto. Gli Sciiti Fatimidi avevano scarsi alleati nel mondo Musulmano, per questo motivo si rivolsero a sud cercando nuovi alleati fra i Cristiani. Il potere Fatimida dipendeva anche dal commercio degli schiavi neri garantito proprio dalla Makuria, che forniva anche uomini al servizio dell'esercito Fatimida. Il commercio tra i due regni divenne fiorente: l'Egitto esportava frumento, vino, e lino mentre la Makuria esportava avorio, bestiame, piume di struzzo e schiavi. Le relazioni con l'Egitto si deteriorarono quando gli Ayyubidi vennero al potere nel 1171. Prima del dominio degli Ayyubidi i Nubiani invasero l'Egitto, forse in supporto dei loro alleati Fatimidi. Gli Ayyubidi respinsero l'invasione e come rappresaglia Salah-ed-din invi\u00f2 suo fratello Turan Shah ad invadere la Nubia. Egli sconfisse i Nubiani e per alcuni anni occup\u00f2 Qasr Ibrim prima di ritirarsi verso nord. Gli Ayyubidi inviarono un emissario nel regno di Makuria per verificare se fosse degno di essere conquistato, ma costui rifer\u00ec parere contrario in quanto il regno era troppo povero. Gli Ayyubidi sembrano aver del tutto ignorato i loro vicini a meridione per tutto il secolo successivo.\nIl declino.\nNon abbiamo cenni al regno di Makuria dai viaggiatori dell'epoca per un periodo che va dal 1171 al 1272, per cui tutti gli eventi occorsi in questo intervallo di tempo ci sono del tutto ignoti, sebbene alcune scoperte archeologiche hanno gettato qualche luce su di essi. Durante questo periodo la Makuria sembra aver vissuto un rapido declino. La migliore testimonianza di esso ci proviene da Ibn Khaldun, il quale scrisse alcuni decenni pi\u00f9 tardi, e che condannava le invasioni dei Beduini e la commistione tra Nubiani ed Egiziani. Gli Ayyubidi si mostrarono molto ostili alle trib\u00f9 beduine dei vicini deserti, spingendoli a migrare verso sud e a scontrarsi con i Nubiani. \nL'archeologia ci fornisce prove evidenti della crescente instabilit\u00e0 politica del regno di Makuria in questo periodo. Citt\u00e0 un tempo prive di difese venivano munite di mura, la popolazione si ritirava in luoghi strategicamente pi\u00f9 difendibili, come i fianchi delle vette a Qasr Ibrim. Le abitazioni civili venivano costruite per essere pi\u00f9 resistenti e munite di nascondigli segreti per il cibo e per altri beni di valore. Ritrovamenti archeologici mostrano anche segni evidenti della crescente islamizzazione. Il libero commercio tra i due regni era parte del \"bakt\", e presto i mercanti arabi si impadronirono dei mercati di Dongola e delle altre citt\u00e0 del regno. \nL'area settentrionale, che corrispondeva all'antico regno di Nobazia, sub\u00ec largamente l'influsso dell'Islam e del mondo arabo assumendo presto il nome di al-Maris.\nNonostante le trib\u00f9 del deserto fossero sicuramente la minaccia pi\u00f9 importante, tuttavia le incursioni dei Mamelucchi egiziani sono meglio documentate. Elemento importante del \"bakt\" era l'impegno, da parte del regno di Makuria, di proteggere i confini meridionali dell'Egitto dalle scorrerie dei nomadi del deserto, come i Beja. Il regno di Makuria non era pi\u00f9 in grado di assolvere questo compito, causando l'intervento dell'esercito Mamelucco. Nel 1272 il Sultano Mamelucco Baybars invase il regno di Makuria, dopo l'attacco da parte del re David I della citt\u00e0 egizia di Aidhab, iniziando cos\u00ec un lungo periodo di ingerenza dei Mamelucchi negli affati interni del regno. \nSembra che anche delle difficolt\u00e0 interne abbiano indebolito la stabilit\u00e0 del regno di Makuria. il cugino di re David, Shekanda reclam\u00f2 per s\u00e9 il trono e raggiunse Il Cairo per chiedere l'aiuto dei Mamelucchi. Essi accettarono e invasero la Nubia nel 1276, ponendo sul trono Shekanda. Il cristiano Shekanda firm\u00f2 un accordo rendendo cos\u00ec la Makuria un vassallo dell'Egitto, e una guarnigione di Mamelucchi si stabil\u00ec a Dongola. Solo dopo pochi anni dall'inizio dell'occupazione, Shamamun, un altro membro della famiglia reale di Makuria, guid\u00f2 un'insurrezione che scacci\u00f2 la guarnigione Mamelucca. Egli offr\u00ec agli Egiziani un aumento dei tributi previsti dal \"bakt\" per sciogliere il giuramento firmato da Shekanda. Le truppe Mamelucche erano occupate altrove, per cui il Sultano d'Egitto accett\u00f2 il nuovo accordo.\nDopo un periodo di pace, re Karanbas non rispett\u00f2 il pagamento dei tributi e gli Egiziani invasero di nuovo il regno. Questa volta il trono fu assegnato ad un membro musulmano della dinastia Makuriana. Sayf al-Din Abdullah Barshambu diede inizio alla conversione all'Islam nel 1317 e la cattedrale di Dongola fu trasformata in una moschea. Questa nuova politica non fu accettata dagli altri rappresentanti della dinastia Makuriana e la nazione cadde nella guerra civile e l'anarchia. Gran parte del regno cadde nelle mani delle trib\u00f9 del deserto, e la monarchia mantenne il solo controllo della capitale. L'ultima testimonianza della dinastia Makuriana \u00e8 data da una richiesta di soccorso databile al 1397. Nel 1412, gli Awlad Kenz presero il controllo della Nubia e di parte dell'Egitto sotto il regno di Thebaide, e rimasero di fatto sovrani fino al 1517, quando la regione venne conquistata e amalgamata con l'Egitto dal sultano ottomano Selim.\nEconomia.\nL'attivit\u00e0 economica principale in Makuria era l'agricoltura, con la produzione di orzo e datteri. I metodi utilizzati rimasero gli stessi per millenni. Piccoli appezzamenti di terreno ben irrigati venivano formati lungo le rive del Nilo, che li avrebbe resi fertili con le sue alluvioni periodiche. \nUn importante avanzamento tecnologico era dato dal saqiya, una turbina idraulica alimentata da buoi al traino che venne introdotta durante l'epoca Romana e che contribu\u00ec ad incrementare la produzione e la popolazione. Alcuni antichi confini testimoniano che la propriet\u00e0 era divisa in piccoli appezzamenti individuali piuttosto che in un sistema feudale. I contadini vivevano in piccoli villaggi formati da gruppi di case fatte di mattoni essiccati al sole.\nI centri produttivi pi\u00f9 importanti erano quelli di vasellame a Faras, e quello tessile a Dongola. Piccole industrie locali includevano la lavorazione del cuoio, del ferro, e la diffusione dell'industria artigianale di cesti, tappeti e calzature dalla fibra della foglia di palma. Un'altra attivit\u00e0 importante erano le miniere d'oro nelle Colline del Mar Rosso a est di Makuria.\nIl commercio in Makuria era fondato in gran parte sul baratto e l'istituzione di una moneta corrente non venne mai applicata. Nel nord, tuttavia, l'uso di monete Egizie erano abbastanza comune. Il commercio Makuriano con l'Egitto era molto importante. Dall'Egitto si importavano infatti grosse quantit\u00e0 di beni di lusso e di manufatti. Il principale prodotto di esportazione era invece quello degli schiavi. Gli schiavi inviati al nord non erano di originari del regno di Makuria, ma venivano catturati dai confini sud e ovest. Poco sappiamo del commercio e delle relazioni del regno di Makuria con altre nazioni africane. Ci sono prove archeologiche di contatti e di commerci con aree ad occidente come Darfur e Kanem-Bornu, ma non abbastanza dettagliate. Sembra che siano intercorse importanti relazioni politiche tra la Makuria e il regno cristiano di Etiopia a sud est. Nel X secolo, ad esempio, Georgios II intervenne con successo in aiuto di un non meglio identificato sovrano di quel tempo, e persuase il Patriarca Philotheos di Alexandria ad eleggere un \"abuna\", o vescovo metropolita, per la Chiesa Ortodossa Etiope. Tuttavia non siamo in possesso di prove evidenti di alcun commercio tra i due regni cristiani.\nGoverno.\nIl regno di Makuria era basato su una monarchia con sede a Dongola. Il re era considerato anche un sacerdote e poteva celebrare la messa. Quali fossero i criteri per la successione non ci \u00e8 noto. I primi storici affermano che esso seguisse la successione ereditaria da padre a figlio. Dall'XI secolo, per\u00f2, sembra che venisse adottato il sistema ereditario da zio a nipote cos\u00ec come per millenni era adottato nel regno di Kush.\nPoco sappiamo delle caste che sottostavano al sovrano. Un'ampia gamma di ufficiali, che usavano generalmente titoli di origine bizantina, viene menzionata in diverse fonti, ma la natura delle loro cariche non viene mai esposta. Una sola di queste figure ci \u00e8 nota, grazie ai documenti trovati a Qasr Ibrim: si tratta dell'Eparco di Nobazia, il quale sembra rivestire la funzione di vicer\u00e9 di quella regione dopo l'annessione. Le testimonianze sull'Eparco mostrano che egli era responsabile del commercio e dell'attivit\u00e0 diplomatica con gli Egiziani. I documenti pi\u00f9 antichi sembrano indicare che l'Eparco era nominato dal re, ma documenti successivi indicano che questa posizione divenne poi ereditaria. Questa carica divenne in seguito quella di \"Signore dei Cavalli\n\" il quale governava la regione autonoma di al-Maris sotto il diretto controllo degli Egiziani.\nIl ruolo dei vescovi deve essere stata fondamentale nel governo dello stato. Ibn Selim el-Aswani narra che prima che il sovrano desse una risposta alla sua ambasciata egli si consultasse con un consiglio di vescovi. El-Aswani descrive nelle sue memorie uno stato altamente centralizzato, ma altri autori descrivono la Makuria come una federazione di tredici regni presieduti dal sovrano di Dongola. Non \u00e8 del tutto chiaro quale fosse la verit\u00e0, ma il regno di Dotawo, menzionato nei documenti di Qasr Ibrim, potrebbe essere uno di questi tredici regni.\nReligione.\nUno dei temi pi\u00f9 dibattuti fra gli studiosi \u00e8 la religione del regno di Makuria. Sembra che fino al V secolo l'antica fede professata a Meroe fosse ancora forte, persino quando la Mitologia Egizia scomparve nello stesso Egitto. Nel V secolo i Nubiani furono sul punto di invadere l'Egitto quando i Cristiani della regione cercarono di trasformare i templi principali in chiese. Esistono prove archeologiche di questo periodo che testimoniano un certo numero di decorazioni cristiane in Nubia, ed alcuni studiosi credono che questo implichi che la conversione dal basso fosse ormai un fenomeno gi\u00e0 completato. Altri affermano che simili manufatti siano la testimonianza dei loro fabbricanti in Egitto piuttosto che dei loro compratori in Nubia.\nLe conversioni al Cristianesimo avvennero grazie all'avvento di alcune missioni nel VI secolo. L'Impero Bizantino aveva inviato una missione ufficiale per la conversione dei sovrani africani al Cristianesimo di Calcedonia, ma si narra che l'Imperatrice Teodora avesse tramato per ritardare la partenza della missione per permettere ad un gruppo di Monofisiti di arrivare prima sul posto. Giovanni di Efeso narra che i Monofisisti convertirono con successo i regni di Nobazia e Alodia, ma che la Makuria rimase ad essi ostile. Giovanni di Biclarum afferma che il regno di Makuria abbracci\u00f2 allora il rivale credo Bizantino. \nAlcuni ritrovamenti archeologici sembrano indicare che la conversione fu piuttosto rapida e che portasse a una conversione ufficiale. Tradizioni antiche di millenni come la costruzione di luoghi di sepoltura molto elaborati, e la sepoltura di oggetti di grande valore con la salma del defunto, vennero abbandonate, e i templi sparsi nella regione vennero convertiti in chiese, e nuove chiese sorsero in ogni citt\u00e0 e villaggio.\nDa questo punto in poi l'esatta storia del Cristianesimo nel regno di Makuria si fa pi\u00f9 controverso. \u00c8 evidente che dal VII secolo la Makuria fosse divenuta ufficialmente Cristiano Copta e fedele al Patriarca ortodosso copto di Alessandria; il sovrano di Makuria divenne protettore del patriarca di Alessandria, ed intervenne occasionalmente in sua difesa, come fece Kyriakos nel 722. Questo stesso periodo vide la Makuria fedele alla Chiesa cattolica greco-melkita assorbire la Nobazia Copta, e gli storici si sono a lungo domandati perch\u00e9 mai la nazione conquistatrice abbia adottato il credo religioso della nazione conquistata. \u00c8 abbastanza evidente che l'influenza del vicino Egitto di fede Copta abbia avuto il suo ruolo, e che il potere Bizantino fosse molto debole. Gli storici sono divisi anche se ci\u00f2 segn\u00f2 la fine della fazione Melkita poich\u00e9 esistono alcune prove del fatto che la minoranza Melchita continu\u00f2 a sussistere fino alla fine del regno.\nLa chiesa del regno di Makuria si divideva in sette vescovati: Kalabsha, Qupta, Qasr Ibrim, Faras, Sai, Dongola, e Suenkur. Diversamente dall'Etiopia, sembra che non esistesse alcuna chiesa nazionale e che tutti e sette i vescovi dipendessero direttamente dal Patriarca Copto di Alessandria. I vescovi venivano nominati dal Patriarca, non dal re, sebbene essi sembrano essere sempre stati di origine nubiana piuttosto che egizia.\nDiversamente dall'Egitto non sembra ci sia stata attivit\u00e0 monastica nel regno di Makuria. Secondo Adams esistono solo tre siti archeologici che mostrano un'apprezzabile presenza di monaci. Tutti e tre sono molto piccoli e di religione Copta, e portano a concludere che essi fossero stati istituiti da esuli Egiziani piuttosto che da indigeni del luogo.\nNon \u00e8 chiaro quando fini la professione di fede in Makuria, ma esistono alcuni elementi provenienti dalla testimonianza del viaggiatore Francisco \u00c1lvares, il quale riferisce che, durante il suo soggiorno alla corte dell'imperatore Dawit II nel 1520, una ambasciata proveniente dai Cristiani di Nubia venne a richiedere sacerdoti, vescovi e altro personale ecclesiastico a causa della forte penuria nella loro regione per tentare di tenere ancora in vita la fede Cristiana. Dawit II declin\u00f2 l'aiuto, affermando di avere ricevuto il proprio vescovo dal patriarca di Alessandria, e che essi avrebbero dovuto andare da lui a chiedere aiuto.\nCultura.\nLa Nubia cristiana \u00e8 stata a lungo considerata una zona arretrata, in quanto le tombe risalenti a quest'epoca erano piccole e sprovviste delle suppellettili tipiche di periodi precedenti. Gli studiosi moderni hanno scoperto che ci\u00f2 era dovuto a motivi culturali, e che il regno di Makuria in realt\u00e0 possedeva un patrimonio ricco e vivace di arte e cultura.\nUna delle scoperte pi\u00f9 importanti negli scavi fatti prima dell'inondazione della Bassa Nubia \u00e8 stata la cattedrale di Faras. Questo ampio edificio \u00e8 stato completamente riempito di sabbia per preservare una serie di magnifici dipinti. Opere d'arte simili, ma molto meno protette, sono state trovate in altre localit\u00e0 della Makuria, compresi palazzi e abitazioni private, e tutte testimoniano l'arte del regno di Makuria. Lo stile e il contenuto sono fortemente influenzati dall'arte bizantina, e mostrano anche una certa influenza dall'arte copta egizia e dalla Palestina. Di argomento principalmente religioso, esso raffigura gran parte degli standard dell'iconografia cristiana. Vi sono anche alcune raffigurazioni di sovrani e vescovi, con la pelle molto scura.\nAnche la produzione di vasellame \u00e8 molto pregevole. Shinnie si riferisce ad essa come alla \"pi\u00f9 ricca produzione di vasellame indigena del continente africano.\" Gli studiosi dividono la produzione in tre epoche. Il primo periodo, che va dal 550 al 650 secondo Adams, o al 750 secondo Shinnie, vede la produzione di vasellame molto semplice e simile a quello dell'ultimo periodo dell'Impero Romano. Esistono in questo periodo anche tracce di vasellame Nubiano importato dall'Egitto piuttosto che prodotto in maniera autoctona. Adams suppone che questa attivit\u00e0 di importazione sia terminata con l'invasione del 652; Shinnie la collega invece al collasso degli Omayyadi nel 750. Dopo questo periodo la produzione locale aumenta, con una maggiore attivit\u00e0 a Faras. In questo periodo di mezzo, che termina intorno al 1100, il vasellame viene dipinto con motivi floreali e scene zoomorfe e mostrano evidenti influenze omayyadi e persino sasanidi. L'ultimo periodo segue il declino della Makuria e segna la fine della produzione locale in favore delle importazioni dall'Egitto. Il vasellame prodotto in Makuria perde in decorazione, ma mostra una maggiore abilit\u00e0 nel controllo della temperatura che permette differenti colorazioni d'argilla.\nEsistono diversi linguaggi in uso in Makuria. Nei primi secoli, quando l'influenza bizantina era ancora forte, il greco era il linguaggio scritto principale e forse anche la lingua in uso alla corte reale. Esso continu\u00f2 ad essere usato nei secoli a seguire per scopi cerimoniali, cos\u00ec come nelle iscrizioni sulle lapidi, ma queste ultime sono spesso piene di frequenti errori grammaticali che testimoniano una conoscenza ridotta della lingua. Probabilmente l'antica lingua nubiana, ovvero il linguaggio usato da gran parte della popolazione, divenne la lingua scritta in uso; traduzioni della Bibbia e di altri documenti religiosi vennero ampiamente tradotti in nubiano antico. Un viaggiatore arabo afferma che Makuria e Nobazia parlavano lingue differenti; gran parte dei documenti a noi pervenuti provengono dalla Nobazia e questa lingua sembra quella da cui deriva il moderno linguaggio Nobiin ancora parlato attualmente nella regione. Adams fa notare che gli antichi confini tra Makuria e Nobazia sono molto simili ai confini linguistici tra l'idioma Nobiin e il linguaggio Kenzi-Dongolawi. Un'altra lingua importante in Makuria era il copto. I collegamenti con i cristiani d'Egitto erano forti e sembra che nel regno di Makuria si facesse ampio uso della letteratura religiosa Copta. La Makuria sub\u00ec anche l'influenza della lingua copta parlata dagli esuli Cristiani d'Egitto. Negli ultimi anni di esistenza del regno, la lingua araba divenne progressivamente molto usata. I mercanti arabi erano importanti nella regione e sembra che l'arabo diventasse la lingua usata nelle attivit\u00e0 commerciali. Non appena i mercanti arabi si insediarono nelle maggiori citt\u00e0, ognuna di esse ebbe il suo quartiere arabo.\nElenco di sovrani del Regno di Makuria.\nAlcune date sono incerte per gran parte dei sovrani del regno di Makuria."}
{"id": "637092", "revid": "149485", "url": "https://it.wikipedia.org/wiki?curid=637092", "title": "Placca eurasiatica", "text": ""}
{"id": "637093", "revid": "30610", "url": "https://it.wikipedia.org/wiki?curid=637093", "title": "Italian Championship Wrestling", "text": "La Italian Championship Wrestling (ICW) \u00e8 una federazione italiana di wrestling attiva a livello nazionale ed europeo. \u00c8 attualmente la terza federazione europea per numero di spettacoli organizzati annualmente ed \u00e8 affiliata all'Ente di promozione sportiva CSEN Centro Sportivo Educativo Nazionale.\nStoria.\nNata nel 2000 dall'idea del veneziano \"Nino Baldan\", la ICW raggiunger\u00e0 nel marzo 2018 il traguardo di 450 eventi e si esibisce con i suoi spettacoli in tutta Italia. \nNel corso degli anni la federazione ha acquisito uno spazio sempre maggiore nei media nostrani con interviste e recensioni che sono apparse pi\u00f9 volte su diverse testate e gli stessi wrestlers hanno pi\u00f9 volte presenziato a spettacoli radiofonici e televisivi. \nRed Devil, uno dei patriarchi della compagnia, ha collaborato per diverso tempo con la rivista \"Wrestling Power\".\nIl 23 maggio 2013 viene annunciata la nascita del web show della federazione, dal nome di \"Onda d'Urto\" e la prima puntata dello spettacolo \u00e8 stata trasmessa sul canale YouTube ufficiale della federazione in data 28 maggio 2013. Dal 7 aprile 2017 la ICW inizia a trasmettere un nuovo spettacolo su YouTube, ICW High Voltage. Dal 15 Settembre 2018 la ICW inaugura il Format ICW FIGHT FOREVER, una serie di eventi dedicati a un pubblico di appassionati, con cadenza mensile presso la SF Academy di Bergamo.\nEventi.\nAttuali.\nDiversi sono gli eventi prodotti dalla ICW. I pi\u00f9 importanti sono a cadenza annuale e sono:\nIl Numero Uno.\nIl Trofeo \"Il Numero Uno\" \u00e8 il torneo pi\u00f9 importante nel calendario ICW. Ecco l'albo d'oro:\nAcademy Cup.\nDal 2010 \u00e8 stata introdotta una nuova competizione, il Trofeo \"Academy Cup\" che viene messo in palio in un torneo a cui partecipano coppie formate da un membro del roster principale ed uno dell'academy della federazione. \nNel 2014 il torneo viene svolto in versione trio e con le squadre composte da un membro del roster principale e due allievi dell'academy ma dall'edizione 2015 il torneo ritorna alla classifica formula a coppie.\nCollaborazioni internazionali.\nLa Federazione Italiana di Wrestling \u00e8 stata una dei membri fondatori della UEWA (Union of European Wrestling Alliances), ossia il circuito d'\u00e9lite del Wrestling Europeo.\nGi\u00e0 da diversi anni la ICW collabora con le maggiori federazioni europee partecipando a spettacoli realizzati all'estero ed invitando le federazioni straniere a partecipare negli spettacoli italiani ed anche realizzando spettacoli congiunti.\nLa ICW invita inoltre gli atleti pi\u00f9 importanti e promettenti del mondo del wrestling per partecipare agli spettacoli e tenere stage con i lottatori del roster principale e della Academy ICW.\nTra le numerose federazioni del vecchio continente che hanno collaborato con la ICW possiamo citare:\nNegli ultimi anni, inoltre, sono stati realizzati match con federazioni statunitensi di elevatissima caratura, quali:\nRoster.\nArbitro storico.\nAndrea Ruggeri (inattivo)\nCuriosit\u00e0.\n\u00c8 Socio Fondatore della UEWA (Union Of European Wrestling Alliances). \nLa federazione ha vinto un Guinness World Records."}
{"id": "637095", "revid": "327773", "url": "https://it.wikipedia.org/wiki?curid=637095", "title": "Ophrys tenthredinifera", "text": "Ophrys tenthredinifera \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta da 5 a 25\u00a0cm, con foglie basali ovato-lanceolate, disposte a rosetta, e brattee larghe, sfumate di rosa.L'infiorescenza raggruppa da 2 a 10 fiori. I sepali sono di colore dal bianco al rosa, con una sfumatura mediana verde. I petali pi\u00f9 piccoli e pi\u00f9 scuri, sono cuoriformi, pubescenti. Il labello \u00e8 giallo-brunastro, villoso e di colore pi\u00f9 chiaro al margine, con un disegno centrale a forma di U o di H, bruno con margini bianchi; l'apice \u00e8 globoso, ottuso, ricoperto da fine peluria. Il ginostemio \u00e8 corto con apice ottuso. La cavit\u00e0 stigmatica \u00e8 ampia, di colore bruno scuro.\nBiologia.\nSi riproduce per impollinazione entomofila ad opera di imenotteri apoidei del genere \"Eucera\" (\"E. algira\", \"E. nigrilabris\").\nDistribuzione e habitat.\nDiffusa nell'Europa meridionale, in Nord Africa ed in Medio Oriente.In Italia \u00e8 presente su tutto l'Appennino, in Sicilia e Sardegna, assente sulle Alpi.\nCresce in praterie e garighe, fino a 1200 m di altitudine.\nTassonomia.\nIbridi.\nSono stati descritti i seguenti ibridi:"}
{"id": "637098", "revid": "93328", "url": "https://it.wikipedia.org/wiki?curid=637098", "title": "Azione giovani", "text": ""}
{"id": "637106", "revid": "121804040", "url": "https://it.wikipedia.org/wiki?curid=637106", "title": "Sud (rivista)", "text": "Sud \u00e8 il nome di due distinte riviste letterarie edite a Napoli ad oltre 50 anni di distanza e legate da un progetto culturale comune.\nSud - 1945-1947.\nSud - Rivista culturale fu edita a Napoli dal 1945 al 1947 per sette numeri. Fondata e diretta da Pasquale Prunas, vide in redazione la collaborazione di Luigi Compagnone, Samy Fayad, Giuseppe Patroni Griffi, Raffaele La Capria, Ennio Mastrostefano, Anna Maria Ortese, Vasco Pratolini, Francesco Rosi, Rocco Scotellaro, Tommaso Giglio, Domenico Rea, Gianni Scognamiglio e altri. \nUna ristampa anastatica integrale \u00e8 stata curata da Giuseppe Di Costanzo per l'editore Palomar.\nSud - 2004-2012.\nSud - Rivista europea \u00e8 uscita dal 2004 a Napoli, riprendendo e continuando il progetto originario della rivista Sud, a opera di un gruppo di redattori e scrittori tra cui Renata Prunas, Antonio Ghirelli (gi\u00e0 nel primo Sud), Francesco Forlani, Eleonora Puntillo, Giampaolo Graziano, Martina Mazzacurati, Claudio Franchi, Paolo Trama, Luigi Esposito, Giuseppe Catenacci e altri. La rivista, diretta dallo scrittore campano Francesco Forlani, su progetto grafico del designer napoletano Marco De Luca, \u00e8 stata pubblicata fino al numero 8 dalla casa editrice napoletana Dante &amp; Descartes ed ha proseguito dal numero 9 con le edizioni Lavieri. La redazione \"napoletana\" era localizzata presso la Scuola Militare Nunziatella. Presidente della pubblicazione \u00e8 stato Giuseppe Catenacci, all'epoca anche presidente dell'associazione Ex allievi della Nunziatella, direttore responsabile la giornalista Nora Puntillo, direttore artistico Francesco Forlani e direttore creativo Marco De Luca. \nLa rivista ha ospitato firme quali Mariano B\u00e0ino, Esteban Buch, Sylvano Bussotti, Ennio Cavalli, Aldo Clementi, Biagio Cepollaro, B\u00e9atrice Commeng\u00e9, Alain Dani\u00e9lou, Dominique Delcourt, Erri De Luca, Luis De Pablo, Petr Kr\u00e1l, Milan Kundera, Jean-Claude Izzo, Roberto Masotti, Jos\u00e9 Mu\u00f1oz, Stefania Nardini, Marco Palasciano, Matteo Palumbo, Silvio Perrella, Felice Piemontese, Lakis Proguidis, Roberto Saviano, Tiziano Scarpa, Gianni Scognamiglio, Jean-Charles Vegliante, Wu Ming e altri. Due pagine in ogni numero della rivista sono dedicate agli archivi Sud (1945-1947), di cui sono proposti materiali inediti, a cura di Renata Prunas.\nLa rivista \u00e8 stata distribuita in abbonamento e in libreria e nelle maggiori edicole metropolitane.\nSul sito dedicato alla rivista, di recente costruzione, sono stati resi disponibili anche i file PDF dei precedenti numeri; alcuni articoli sono stati pubblicati in anteprima su Nazione Indiana.\nLa rivista \u00e8 stata nuovamente chiusa dopo il numero 15."}
{"id": "637108", "revid": "9316", "url": "https://it.wikipedia.org/wiki?curid=637108", "title": "Sacsaiuaman", "text": ""}
{"id": "637124", "revid": "14480", "url": "https://it.wikipedia.org/wiki?curid=637124", "title": "Trasporto via cavo", "text": ""}
{"id": "637128", "revid": "831312", "url": "https://it.wikipedia.org/wiki?curid=637128", "title": "Giro d'Italia 1931", "text": "Il Giro d'Italia 1931, diciannovesima edizione della \"Corsa Rosa\", si svolse in dodici tappe, dal 10 maggio al 31 maggio 1931, su un percorso di 3\u00a0001\u00a0km. Fu vinto dall'italiano Francesco Camusso davanti ai connazionali Luigi Giacobbe e Luigi Marchisio. Su 109 partenti, arrivarono al traguardo finale 65 corridori.\nNel 1931 fece la sua comparsa al Giro la maglia rosa (colore della \"Gazzetta dello Sport\"), con la funzione di contraddistinguere il leader della classifica generale. Il primo a indossarla fu Learco Guerra, vincitore della prima tappa nella sua Mantova. Nelle settimane seguenti la corsa fu caratterizzata da numerosi colpi di scena e cambi di \"leadership\".\nNella terza tappa da Ravenna a Macerata Guerra perse oltre cinque minuti per una crisi in salita, e cedette la maglia ad Alfredo Binda. Nella sesta tappa, da Napoli a Roma, l'organizzazione, per ravvivare la corsa, fece partire prima i corridori \"aggruppati\" e, quindici minuti dopo, quelli \"isolati\". Ettore Meini, un isolato, si aggiudic\u00f2 la tappa; Binda fu invece coinvolto in una caduta nei pressi dell'ippodromo di Villa Glori, e attardato dovette cedere la maglia a Michele Mara: si ritirer\u00e0 nella tappa seguente. Proprio nella settima tappa, con arrivo a Perugia, il simbolo del primato pass\u00f2 a Luigi Marchisio, gregario di Binda, che lo mantenne fino al termine della tappa successiva, quando dovette cederlo a Learco Guerra. Nella nona tappa, tra Montecatini Terme e Genova, il mantovano fresco di \"rosa\" venne per\u00f2 urtato da un tifoso e cadde: ferito al costato dal freno della bicicletta di un altro ciclista, fu costretto al ritiro. La maglia torn\u00f2 quindi a Marchisio, che si gioc\u00f2 la vittoria finale con altri due piemontesi, Luigi Giacobbe, gregario di Guerra, e Francesco Camusso. Dopo che Giacobbe ebbe vestito di rosa a Cuneo, fu Camusso nella seguente Cuneo-Torino a fare la differenza lungo la discesa del Sestriere, aggiudicandosi la tappa dopo una fuga solitaria di oltre 130 km e ipotecando cos\u00ec il successo finale.\nSquadre e corridori partecipanti.\nSi iscrissero alla corsa 118 ciclisti, 40 in rappresentanza di sette squadre da massimo sette ciclisti, o \"aggruppati\", e 78 senza squadra, o \"isolati\". I partenti effettivi furono 109."}
{"id": "637143", "revid": "362150", "url": "https://it.wikipedia.org/wiki?curid=637143", "title": "Podsafe", "text": "Podsafe \u00e8 un termine creato nella comunit\u00e0 podcasting per riferire qualsiasi lavoro che, attraverso le sue licenze, specificatamente permette l'uso in podcasting, indipendentemente da restrizioni che lo stesso lavoro potrebbe avere in altre situazioni. Ad esempio, una canzone pu\u00f2 essere legale da utilizzare in podcast, ma pu\u00f2 avere bisogno di essere acquistata o avere diritti di autore pagati per uso radiofonico o in televisione."}
{"id": "637145", "revid": "92920", "url": "https://it.wikipedia.org/wiki?curid=637145", "title": "Amatori Wasken Lodi", "text": "LAmatori Wasken Lodi (IPA: ; \"Amatori Hockey Lodi\" dal 1965 al 1996, \"Hockey Amatori Sporting Lodi\" dal 1999 al 2014), meglio noto come Amatori Lodi, \u00e8 una societ\u00e0 italiana di hockey su pista con sede a Lodi. I suoi colori sociali, ispirati allo stemma cittadino, sono il giallo e il rosso.\nCostituito nel 1965, il club sospese l'attivit\u00e0 nel 1996 e venne rifondato tre anni pi\u00f9 tardi da un nuovo sodalizio chepur non avendo legami formali con la vecchia compagine societariane raccolse di fatto l'eredit\u00e0, rilevandone il settore giovanile e adottandone la denominazione. Nel 2014 l'associazione conflu\u00ec nella polisportiva lodigiana Club Wasken Boys, nata nel 1952; al nome della squadra fu aggiunta pertanto la parola \u00abWasken\u00bb (pronuncia: ), alterazione del termine dialettale \u00ab\"v\u00e0sco\"\u00bb, traducibile come \u00abforte\u00bb, \u00ababile\u00bb, \u00absagace\u00bb.\nSeppur tra alterne vicende, la formazione giallorossa \u00e8 stata a lungo protagonista dell'hockey nazionale, aggiudicandosi quattro scudetti (1980-1981, 2016-2017, 2017-2018 e 2020-2021) nonch\u00e9 quattro Coppe Italia, due Supercoppe e una Coppa di Lega; a livello europeo ha conquistato una Coppa CERS (1986-1987) e una Coppa delle Coppe (1993-1994), disputando nel complesso sette finali di coppa e diventando l'unica squadra italiana ad aver raggiunto l'atto conclusivo di ciascuna delle quattro maggiori competizioni continentali per club. La figura pi\u00f9 rappresentativa nella storia della societ\u00e0 \u00e8 Aldo Belli, attaccante capace di realizzare pi\u00f9 di reti in oltre vent'anni di carriera, il quale ha dato il proprio contributo pure come tecnico e dirigente, ricoprendo per alcune stagioni il doppio ruolo di atleta e allenatore; fra i giocatori che hanno vestito la maglia dell'Amatori Lodi si annovera anche il portoghese Ant\u00f3nio Livramento, considerato uno degli hockeisti pi\u00f9 talentuosi e influenti di ogni epoca.\nSeguito assiduamente da una tifoseria calorosa e appassionata, fra le pi\u00f9 numerose in Europa nell'ambito delle discipline rotellistiche, il sodalizio giallorosso rappresentaper titoli vinti e coinvolgimento popolarela principale realt\u00e0 sportiva della citt\u00e0 di Lodi e del suo territorio, disponendo inoltre di un ampio settore giovanile che ha conseguito trofei e riconoscimenti su scala locale e nazionale.\nStoria.\nLe origini.\nL'Amatori Hockey Lodi nacque nel 1965 per iniziativa di un gruppo di giovani appassionati di pattinaggio a rotelle e hockey su pista, coordinati dal cavalier Angelo Bajoni e dal professor Luigi Oliva; quest'ultimo fu prescelto quale presidente del nuovo sodalizio, che adott\u00f2 il giallo e il rosso dello stemma cittadino come propri colori sociali. La squadra\u00a0\u2013 iscrittasi al torneo regionale di Serie C, all'epoca il terzo e ultimo livello del campionato italiano\u00a0\u2013 inizialmente si configurava come una sorta di succursale giovanile del pi\u00f9 antico Hockey Club Lodi, che dal 1961 militava nella massima divisione nazionale con risultati incostanti. Il primo quintetto titolare dell'Amatori era composto dal portiere Giuseppe Asti, il quale aveva gi\u00e0 maturato alcune esperienze nelle file dell'Hockey Club, e dagli esterni Paracchini, Postini, Carini e Viotti. L'attivit\u00e0 agonistica di ambedue le compagini lodigiane si svolgeva presso la pista di pattinaggio all'aperto situata nel quartiere Revellino, a poca distanza dal ponte sull'Adda, che fu trasformata in arena coperta nel 1968 con il nome di PalaRiboni.\nTrascorse alcune stagioni di apprendistato, la formazione giallorossa consegu\u00ec due promozioni consecutive, guadagnando l'accesso al campionato di Serie A nel 1969. Frattanto i bianconeri dell'Hockey Club Lodi\u00a0\u2013 dopo avere raggiunto la finale dell'edizione inaugurale della Coppa Italia, persa contro il \u00a0\u2013 erano retrocessi in Serie B nel 1966, dando inizio a una lunga fase di declino: l'Amatori divenne dunque il principale sodalizio rotellistico della citt\u00e0.\nGli anni settanta.\nI primi due tornei di massima divisione disputati dai ragazzi lodigiani nel 1970 e nel 1971, entrambi conclusi con una differenza reti ampiamente negativa, videro i giallorossi classificarsi nell'ultima posizione utile a garantire la permanenza in categoria, seppur con un vantaggio rassicurante sulle inseguitrici. Il secondo anno di Serie A conobbe anche un avvicendamento alla conduzione del club: il fondatore Luigi Oliva lasci\u00f2 il posto ad Aurelio Gasparini, che in seguito divent\u00f2 noto tra i tifosi come \u00abil Presidente\u00bb per antonomasia. Nelle stagioni successive\u00a0\u2013 malgrado la nuova dirigenza avesse ingaggiato alcuni giocatori affermati, quali Gualtiero Bortolini, Sergio Franchi, Maurizio Righi e Franco Mora\u00a0\u2013 la squadra stent\u00f2 a migliorare, restando lontana dalle formazioni di vertice. Fece eccezione il campionato 1973, nel quale l'Amatori Lodi ottenne il 4\u00ba posto finale alle spalle di Novara, e ; i pi\u00f9 accreditati biancorossi brianzoli, in particolare, per la seconda volta consecutiva uscirono sconfitti dal PalaRiboni con l'identico punteggio di 5-3. L'anno seguente fu invece pi\u00f9 travagliato per i lodigiani: la formazione di Gasparini consegu\u00ec infatti la salvezza soltanto all'ultima giornata, in virt\u00f9 del pareggio interno per 1-1 nello scontro diretto con il Centro Giovani Calciatori Viareggio. In quel periodo esord\u00ec il combattivo difensore Marino Severgnini, soprannominato \u00ab\"Hombre\"\u00bb, che fu protagonista di una lunga carriera in giallorosso, diventando una \"bandiera\" del club al pari di Oliviero Dalceri; quest'ultimo fu il portiere titolare e il capitano della squadra per gran parte degli anni settanta, nonch\u00e9 uno dei primi esponenti dell'Amatori a essere convocato in nazionale con una certa continuit\u00e0.\nUna svolta significativa ebbe luogo nella primavera del 1976, a campionato in corso, quando il trentatreenne portoghese Ant\u00f3nio Livramento\u00a0\u2013 considerato uno degli atleti pi\u00f9 forti e carismatici nella storia dell'hockey\u00a0\u2013 scelse la compagine laudense per compiere una nuova esperienza agonistica in Italia, dopo le due stagioni disputate con la maglia del Monza agli inizi del decennio; il giocatore lusitano guid\u00f2 l'Amatori a un'insperata salvezza in rimonta, che cre\u00f2 le premesse per un'epoca pi\u00f9 favorevole ai colori giallorossi. La presenza di Livramento\u00a0\u2013 oltre ad accrescere la reputazione della societ\u00e0 nello scenario rotellistico nazionale\u00a0\u2013 attir\u00f2 infatti sponsorizzazioni e pubblico, contribuendo in misura considerevole a trasformare l'hockey su pista nella disciplina sportiva pi\u00f9 popolare fra i lodigiani. L'anno successivo il portoghese fece ritorno temporaneamente a Lisbona, al fine di preparare nella maniera ottimale la rassegna europea ospitata dal suo paese; frattanto i lombardi chiusero all'8\u00ba posto un campionato equilibrato e incerto, nel quale debutt\u00f2 in prima squadra l'attaccante quattordicenne Aldo Belli, gi\u00e0 messosi in evidenza con prestazioni convincenti nelle competizioni giovanili e nel torneo riserve.\nAnt\u00f3nio Livramento rientr\u00f2 a Lodi nel 1978 per un'ultima stagione di militanza con la casacca giallorossa. Pur vincendo entrambi i \"derby\" con il Monza, in Serie A l'Amatori non fece meglio della 5\u00aa posizione, accusando uno svantaggio di 6 punti dal scudettato; in Coppa Italia, invece, Dalceri e compagni guadagnarono la finale, contendendo il trofeo all' dell'emergente Pino Marzella. La gara d'andata, disputata in Puglia, vide i lodigiani portarsi sul doppio vantaggio grazie al portoghese e a Severgnini, per poi farsi raggiungere sul 2-2 nei minuti conclusivi della sfida; nella decisiva partita di ritorno, la formazione del presidente Gasparini si impose per 7-1 al PalaRiboni: una tripletta di Angelo Beltempo, una doppietta di Franchi, una rete di Belli e l'ultima segnatura in giallorosso di Livramento consegnarono all'Amatori Lodi il primo titolo della sua storia e la conseguente qualificazione in Coppa delle Coppe.\nNel 1979 la squadra laudense esord\u00ec dunque in ambito internazionale, debuttando nella seconda competizione europea per club con un pareggio interno per 4-4 contro i tedeschi dell', poi battuti per 2-0 al ritorno; i giallorossi superarono anche i francesi del , ma dovettero poi cedere il passo in semifinale ai lusitani dell', avviati al terzo successo consecutivo nella manifestazione. In campionato l'Amatori si classific\u00f2 a met\u00e0 graduatoria, infliggendo nuovamente una duplice sconfitta al Monza, mentre la Coppa Italia non fu disputata. Nel frattempo la societ\u00e0 fu rilevata da Gianni Carminati, il quale ingaggi\u00f2 il talentuoso attaccante veneto Giulio Fona, proveniente dal Novara.\nGli anni ottanta.\nNel giugno del 1980 si concluse la prima stagione hockeistica svoltasi a cavallo di due anni solari, sul modello del calcio e degli altri principali sport di squadra; sotto la conduzione tecnica dell'ex giocatore giallorosso Franco Mora, i lodigiani si erano ritrovati per la prima volta a lottare per lo scudetto, terminando il torneo di Serie A in 2\u00aa posizione con 5 lunghezze di ritardo dai biancoverdi dell'AFP Giovinazzo. In previsione dell'annata successiva, nella quale l'Amatori avrebbe dovuto prendere parte anche all'edizione inaugurale della Coppa CERS, la dirigenza rinforz\u00f2 ulteriormente la squadra con l'estremo difensore della nazionale Francesco Fontana, che raggiunse a Lodi altri atleti quotati come Giancarlo Fantozzi e Fabio Rizzitelli; la coppia d'attacco formata da Aldo Belli e Giulio Fona completava l'organico insieme a Ettore Gasparini, Marino Severgnini, Ersilio Spiranelli, Rinaldo Uggeri e al secondo portiere Vittorio Gasparini, mentre l'incarico di allenatore fu affidato a Francesco Marchesini, noto per le sue approfondite conoscenze tattiche.\nLe prime fasi del campionato 1980-1981 non arrisero ai lodigiani: dopo essere stati rimontati in casa sul 3-3 dalla Reggiana di Pino Marzella, il quale si era trasferito in Emilia per puntare al secondo titolo nazionale consecutivo, la compagine giallorossa sub\u00ec un'inopinata sconfitta a Forte dei Marmi (4-2). I risultati avversi indussero il tecnico Marchesini a rassegnare le proprie dimissioni: al suo posto fu richiamato Mora, che debutt\u00f2 con una larga affermazione sulla pista del Novara (9-2). Sospinto dalla vena realizzativa dei due attaccanti, l'Amatori Lodi inanell\u00f2 poi cinque vittorie consecutive al termine del girone di andata, portandosi a un solo punto di distacco dalla Reggiana capolista; il secondo confronto diretto fra le due formazioni, disputato in occasione della prima giornata di ritorno, si concluse nuovamente in parit\u00e0 (2-2) grazie a una rete di Belli a pochi minuti dalla fine. I giallorossi raggiunsero gli emiliani in vetta alla classifica dopo la partita seguente, per poi tornare subito in svantaggio e infine superare i rivali in virt\u00f9 della vittoria interna per 4-3 sul Laverda Breganze, in cui il diciottenne lodigiano mise a segno una doppietta. Frattanto le due squadre erano impegnate anche in Coppa CERS, dove furono entrambe eliminate in semifinale. Il duello si protrasse sino all'ultima giornata di Serie A: l'Amatori arriv\u00f2 alla sfida decisiva, in programma a Gorizia contro la formazione locale, con una lunghezza di margine sui reggiani. Davanti a oltre un migliaio di propri sostenitori giunti da Lodi, i giallorossi si imposero per 4-1 con marcature di Belli (doppietta), Fona e Fantozzi, assicurandosi cos\u00ec il loro primo scudetto.\nIl titolo italiano offr\u00ec al club laudense la possibilit\u00e0 di partecipare alla Coppa dei Campioni 1981-1982: dopo aver battuto gli inglesi del negli ottavi e gli olandesi del nei quarti, l'Amatori prevalse anche in semifinale sulla compagine catalana del , ponendo rimedio con un 8-4 interno alla sconfitta patita nella gara d'andata. I giallorossi\u00a0\u2013 che affrontarono la stagione con un organico parzialmente rinnovato, a causa della partenza del capitano Giulio Fona\u00a0\u2013 dovettero per\u00f2 soccombere in finale di fronte al , che conquist\u00f2 il trofeo aggiudicandosi entrambe le sfide (4-1 in casa e 6-4 al Revellino). In ambito nazionale, Severgnini e compagni non seppero confermare il rendimento dell'annata precedente: in Serie A i lodigiani si piazzarono al 4\u00ba posto, cedendo il tricolore alla Reggiana.\nIl campionato 1982-1983 fu contraddistinto dall'introduzione dei play-off; i giallorossi\u00a0\u2013 seppur privi di Aldo Belli, trasferitosi per una sola stagione al pi\u00f9 ambizioso Novara\u00a0\u2013 conclusero la fase regolare in 2\u00aa posizione, alle spalle dell'emergente . Le due squadre si ritrovarono nella finale scudetto al meglio delle tre partite: la gara decisiva vide i lombardi condurre per 2-1 sino a trenta secondi dalla fine, quando una rete di Daniel Martinazzo riport\u00f2 la contesa in parit\u00e0. Come prescritto dal regolamento dell'epoca, il titolo fu assegnato con un incontro in campo neutro, disputato a Viareggio e vinto nettamente dai vercellesi con il punteggio di 6-1.\nNegli anni successivi l'Amatori Lodi consolid\u00f2 la propria presenza fra le compagini di vertice dell'hockey italiano, qualificandosi con costanza ai play-off scudetto e alla Coppa CERS, senza tuttavia conseguire risultati di eccellenza: fra il 1984 e il 1986 il club del presidente Carminati non raggiunse la finale in alcuna competizione. Nel frattempo la formazione giallorossa visse alcuni avvicendamenti: dopo il ritiro di Severgnini dall'attivit\u00e0 agonistica, fu ingaggiato il possente difensore brianzolo Roberto Citterio; in quel periodo arrivarono in citt\u00e0 anche Carlos Coria, Jorge Alfredo Luz, il capitano della nazionale portoghese V\u00edctor Rosado e il suo conterraneo Miguel Rocha, valente tiratore dalla distanza, mentre il portiere Fontana fu sostituito da Roberto Sacc\u00f2.\nIl rendimento della squadra miglior\u00f2 nel 1986-1987: i lodigiani, allenati dall'ex giocatore scudettato Rinaldo Uggeri in veste di tecnico e da Giorgio Granati come preparatore atletico, tornarono infatti a disputare l'atto conclusivo della Coppa Italia dopo quasi un decennio di assenza, venendo per\u00f2 sopraffatti dal Novara. Nella medesima stagione l'Amatori colse inoltre la prima affermazione internazionale della sua storia, aggiudicandosi la Coppa CERS; superati , e , Aldo Belli e compagni sfidarono in finale il Noia, gi\u00e0 battuto cinque anni prima nella massima manifestazione continentale. Dopo essere usciti sconfitti dalla pista di Sant Sadurn\u00ed con il punteggio di 7-5, contenendo il passivo in virt\u00f9 di due reti segnate nelle ultime fasi della partita, i giallorossi riuscirono a ribaltare il risultato nella gara di ritorno, imponendosi per 6-3 grazie a una tripletta di Belli, una doppietta di Rocha e una marcatura di Citterio.\nGli spagnoli ottennero la rivincita dodici mesi pi\u00f9 tardi, prevalendo sui laudensi nella finale della Coppa delle Coppe 1987-1988. Frattanto l'Amatori aveva chiuso in 10\u00aa posizione il campionato di quell'anno, i cui incontri si erano svolti eccezionalmente sulla durata di 60 minuti effettivi, fallendo per la prima volta l'accesso ai play-off; la stagione seguente vide la squadra di Lodi\u00a0\u2013 ormai separatasi da Rocha, ceduto al \u00a0\u2013 classificarsi al 5\u00ba posto in Serie A1, prima di essere eliminata dal Seregno ai quarti del torneo per lo scudetto.\nNell'estate del 1989, il nuovo presidente Mazzuccato rilanci\u00f2 le ambizioni del club\u00a0\u2013 che era in procinto di trasferire la sede dei propri incontri interni presso il pi\u00f9 moderno e capiente PalaCastellotti\u00a0\u2013 portando in citt\u00e0 l'acclamato attaccante Pino Marzella, due volte campione del mondo con la nazionale azzurra.\nGli anni novanta.\nLe prestazioni della compagine giallorossa, nel corso dell'annata che si concluse nella primavera del 1990, furono inferiori alle aspettative: l'intesa fra Belli e Marzella, in particolare, non crebbe come auspicato, sicch\u00e9 il giocatore pugliese lasci\u00f2 l'Amatori alla fine della stagione. In campionato Citterio e compagni, malgrado fossero annoverati fra i principali favoriti per il titolo, furono battuti in semifinale dopo aver terminato la fase regolare in 4\u00aa posizione, mentre in Coppa CERS si fermarono agli ottavi per effetto della disfatta di Novara (10-1), che rese vana la brillante vittoria per 5-0 conseguita nella gara d'andata contro i piemontesi.\nNel 1990-1991, in virt\u00f9 del ritorno in Serie A1 dell'Hockey Club Lodi, in citt\u00e0 furono disputati i primi due \"derby\" a livello di massima divisione, che furono entrambi appannaggio dei giallorossi. Nel complesso i risultati dell'Amatori non si dimostrarono migliori rispetto a quelli della stagione antecedente: la formazione del presidente Mazzuccato, infatti, usc\u00ec agli ottavi in Coppa CERS e ai quarti nei play-off scudetto. L'anno successivo vide Belli e compagni concentrare le proprie energie sulla terza competizione europea: dopo aver eliminato e M\u00f6nchengladbach, i lodigiani giunsero in semifinale, dove furono nuovamente sconfitti dai novaresi. In quel periodo l'organico giallorosso conobbe un deciso rinnovamento grazie agli arrivi di Riccardo Baffelli, Pierluigi Bresciani, Mauro Cinquini, Alessandro Cupisti e Osvaldo Gonella, nonch\u00e9 dei due fratelli Alessandro e Mirko Bertolucci.\nLa stagione 1992-1993 fu caratterizzata da un lungo e intenso duello fra l'Amatori Lodi e il Novara. Lombardi e piemontesi chiusero la fase regolare di Serie A1 appaiati in vetta alla graduatoria; inoltre le due squadre si incontrarono tanto nell'atto conclusivo della Coppa Italia, disputato in gara unica al PalaCastellotti, quanto nella serie finale dei play-off per il titolo nazionale, appuntamento cui i giallorossi si ripresentarono a dieci anni di distanza dall'unica esperienza precedente: in entrambe le circostanze prevalsero per\u00f2 gli azzurri, lasciando cos\u00ec al sodalizio lodigiano un duplice piazzamento di rincalzo.\nA causa del \"double\" conseguito dai novaresi, l'Amatori acquis\u00ec il diritto di prendere parte alla Coppa delle Coppe 1993-1994. Nei quarti di finale del torneo, la formazione laudense\u00a0\u2013 diretta in panchina da Franco Mora, il tecnico del primo scudetto\u00a0\u2013 fronteggi\u00f2 il : usciti sconfitti da Lisbona per 6-4, i giallorossi si imposero al ritorno con il punteggio di 8-2, guadagnandosi il passaggio del turno grazie a una notevole prova corale e a una delle migliori prestazioni in carriera di Aldo Belli, autore di una rete con un \u00abtiro sottogamba\u00bb. Dopo aver estromesso anche il con una vittoria interna (6-2) e un pareggio in trasferta (1-1), la squadra di Mora contese il trofeo agli spagnoli del : i lodigiani si affermarono per 4-3 a Sant Hip\u00f2lit e per 6-2 sulla pista di casa, aggiudicandosi davanti ai propri sostenitori il secondo titolo internazionale della loro storia.\nDisputando l'edizione seguente della Supercoppa d'Europa, persa contro l', l'Amatori divenne l'unica societ\u00e0 italiana ad aver raggiunto la finale di ciascuna delle quattro maggiori competizioni continentali. I giallorossi furono inoltre ammessi alla Coppa delle Coppe 1994-1995 in qualit\u00e0 di detentori, avvicinandosi di nuovo al successo: Belli e compagni superarono dapprima lo Sporting Clube de Portugal allenato da Livramento e poi il in virt\u00f9 di quattro nette vittorie, ma nel confronto decisivo dovettero capitolare dinanzi al . La stagione 1995-1996 vide l'Amatori arrivare per la terza volta consecutiva all'atto conclusivo della seconda manifestazione europea, dove la compagine laudense fu sconfitta dai biancoverdi del soltanto ai tiri di rigore; dopo aver perso per 3-1 anche la finale della Coppa Italia contro il Novara, in campionato i giallorossi si classificarono in 3\u00aa posizione, al pari dell'anno precedente.\nNell'estate del 1996, la Federazione Italiana Hockey e Pattinaggio sanzion\u00f2 la societ\u00e0 con l'esclusione da tutte le competizioni, presumendola oggettivamente responsabile delle inadempienze economiche del comitato lodigiano a cui era stata affidata l'organizzazione dei campionati europei per nazioni disputati al PalaCastellotti nel 1990; contestualmente anche l'Hockey Club Lodi cess\u00f2 a sua volta la propria attivit\u00e0 a causa di difficolt\u00e0 finanziarie, dopo essere retrocesso nel torneo cadetto. Dalle ceneri dell'Amatori nacque immediatamente un nuovo sodalizio denominato Roller Lodi, il quale eredit\u00f2 la gestione delle formazioni giovanili giallorosse, concentrando le proprie risorse unicamente sul vivaio.\nLa societ\u00e0 fu rifondata nel luglio del 1999 con il nome di Hockey Amatori Sporting Lodi, a seguito del perfezionamento della fusione fra il medesimo Roller Lodi e lo Sporting 93, un'altra compagine cittadina che dal 1997 militava nel massimo campionato nazionale; Aldo Belli fu uno dei principali artefici della rinascita dell'Amatori insieme a Severino Bianchetti, Raoul Frugoni e Fulvio D'Attanasio, gi\u00e0 dirigenti del Roller. La squadra disponeva del diritto di prendere parte al torneo di Serie A2.\nGli anni duemila.\nNel 2000, con Belli nelle vesti di tecnico e non pi\u00f9 di atleta, i lodigiani fallirono la prima opportunit\u00e0 di fare ritorno nella massima categoria, perdendo lo spareggio promozione contro la Rotellistica Novara. Le tre annate successive videro i giallorossi piazzarsi sempre fra la 2\u00aa e la 3\u00aa posizione del campionato cadetto; nel 2002-2003, in particolare, l'Amatori fu sconfitto dal CGC Viareggio nel play-out interdivisionale che assegnava un posto in Serie A1.\nLa stagione 2003-2004 si rivel\u00f2 cruciale. Al termine del girone d'andata la formazione lombarda si trovava in fondo alla graduatoria, rischiando dunque la retrocessione nel torneo di terzo livello; allo scopo di provare a risollevare le sorti della squadra, l'allenatore quarantunenne Aldo Belli decise di riprendere a giocare, imitato dagli ex compagni Roberto Citterio e Osvaldo Gonella. Guidato dal trio di veterani, l'Amatori port\u00f2 a compimento una faticosa rimonta: oltre a conseguire la salvezza, i lodigiani colsero \"in extremis\" la 4\u00aa posizione, guadagnandosi cos\u00ec la possibilit\u00e0 di disputare lo spareggio interdivisionale contro il Gorizia, 11\u00ba classificato in Serie A1. La contesa\u00a0\u2013 articolata al meglio delle tre partite\u00a0\u2013 si protrasse sino all'ultima gara, in programma sulla pista di casa dei friulani, dove ventitr\u00e9 anni prima i giallorossi avevano conquistato lo scudetto: grazie a una rete di Gilardoni e alle due doppiette messe a segno da Belli e Gonella, l'Amatori Lodi prevalse per 5-4 ai tempi supplementari, ottenendo la promozione nel massimo campionato dopo otto stagioni di assenza.\nIn previsione del torneo di Serie A1 2004-2005, la dirigenza decise di affidare la conduzione della squadra a Nino Caricato, allontanando quindi Aldo Belli; la compagine giallorossacomposta prevalentemente da atleti di modesta esperienza, capitanati dal lodigiano Luca Giaroniconobbe un anno oltremodo tribolato e si assicur\u00f2 la permanenza in categoria soltanto ai play-out, in forza di una duplice affermazione sul . Il campionato successivo vide l'Amatori raccogliere solamente 13 punti, classificandosi in ultima posizione sotto la guida tecnica di Andrea Perin, il quale aveva sostituito in corso d'opera l'ex difensore Roberto Citterio; la conseguente retrocessione fu tuttavia annullata per effetto di un ripescaggio determinato dalla necessit\u00e0 di completare il novero delle societ\u00e0 iscritte alla massima divisione. Nel 2006-2007\u00a0\u2013 dopo aver preso parte all'edizione sperimentale della Coppa del mondo per club, svoltasi in Angola\u00a0\u2013 la formazione lombarda concluse la stagione regolare al 9\u00ba posto.\nL'estate successiva, con l'obiettivo di riavvicinarsi ai vertici dell'hockey nazionale, il sodalizio reclut\u00f2 Alan Karam, Franco Polverini e il titolato allenatore-giocatore Roberto Crudeli, il quale aveva gi\u00e0 indossato la casacca giallorossa nel 1995-1996. I primi risultati furono incoraggianti: la compagine laudense raggiunse la finale della Coppa Italia 2007-2008, soccombendo dinanzi agli ex campioni d'Europa del ; in Serie A1 l'Amatori si piazz\u00f2 invece in 7\u00aa posizione, ritornando a qualificarsi ai play-off scudetto e alle competizioni continentali dopo oltre un decennio. Nel dicembre del 2008, mentre i lodigiani occupavano l'ultimo posto in classifica, il presidente D'Attanasio si risolse a richiamare Aldo Belli alla direzione della squadra; Crudeli cedette le mansioni di tecnico all'ex attaccante, rimanendo a disposizione come semplice atleta per il resto dell'annata agonistica. Polverini e compagni migliorarono progressivamente il loro rendimento nell'arco della stagione, conseguendo la salvezza all'ultima giornata; in precedenza i giallorossi avevano debuttato in Supercoppa italiana, perdendo ai tempi supplementari contro i maremmani, ed erano stati eliminati al primo turno in Coppa CERS.\nGli anni duemiladieci.\nIl 2010 vide l'Amatori Lodi\u00a0\u2013 ancora ringiovanito nell'organico\u00a0\u2013 aggiudicarsi un'edizione speciale della Coppa di Lega, promossa con la finalit\u00e0 di sperimentare il nuovo regolamento internazionale dell'hockey su pista, entrato in vigore pochi mesi prima. Dopo un avvio negativo, in Serie A1 la formazione di Belli chiuse la fase regolare con 3 punti di distacco dalla vetta della graduatoria, capitolando poi in semifinale nei play-off scudetto; in ambito europeo, il percorso dei lombardi si ferm\u00f2 agli ottavi del torneo continentale minore, per effetto di una sconfitta di stretta misura patita sulla pista dell'Igualada. Nel 2010-2011 le prestazioni dei giallorossi ricalcarono quelle dell'annata precedente: in particolare, a dispetto del successo interno per 7-5 contro i futuri campioni del Benfica, la squadra non riusc\u00ec a oltrepassare il secondo turno della Coppa CERS. In estate la dirigenza dispose un avvicendamento alla conduzione tecnica del club, separandosi nuovamente da Aldo Belli per assegnare l'incarico di allenatore a Pino Marzella.\nNella parte iniziale della stagione successiva, l'Amatori conquist\u00f2 la Coppa Italia in virt\u00f9 di otto vittorie in altrettanti incontri. Dopo aver superato il primo gruppo di qualificazione, i giallorossi si affermarono anche nel girone di semifinale sconfiggendo il Breganze, il di Roberto Crudeli e il detentore della Supercoppa. La doppia sfida conclusiva fra i lodigiani e il si trasform\u00f2 in una festa dello sport, grazie anche al gemellaggio che da trent'anni univa le tifoserie delle due squadre: la formazione di Marzella ipotec\u00f2 il successo gi\u00e0 nella gara di andata, imponendosi in trasferta con il punteggio di 7-3 in forza di una buona prova collettiva, coronata dalle quattro reti di Valerio Antezza\u00a0\u2013 miglior realizzatore del torneo\u00a0\u2013 e dalla tripletta di Ariel Romero; nella partita di ritorno, disputata al PalaCastellotti davanti a circa spettatori, la compagine laudense conferm\u00f2 la propria superiorit\u00e0 aggiudicandosi il confronto per 5-4. L'Amatori primeggi\u00f2 pure in campionato, portando a termine la stagione regolare con un cospicuo margine di vantaggio sulle inseguitrici; i giallorossi accusarono tuttavia un crollo inopinato nei play-off, dove furono eliminati in semifinale per mano dei valdagnesi. Nello stesso anno i lombardi presero parte alla principale competizione europea per club: dopo essersi classificato al 2\u00ba posto nel raggruppamento che comprendeva anche Benfica, Iserlohn e , prevalendo in tutte le partite interne, il sodalizio lodigiano organizz\u00f2 la \"final eight\" del torneo sulla pista di casa, dove Antezza e compagni soccombettero nei quarti di fronte al Reus Deportiu (3-1).\nLa stagione 2012-2013, inaugurata dalla sconfitta in Supercoppa italiana contro il Valdagno, segn\u00f2 l'inizio di un biennio contraddistinto da gravi difficolt\u00e0 di natura economica, che determinarono numerosi rimaneggiamenti nell'organico della squadra e un drastico ridimensionamento degli obiettivi agonistici. A met\u00e0 campionato, la societ\u00e0 sostitu\u00ec il tecnico Pino Marzella con Pierluigi Bresciani, il quale condusse la formazione laudense sino alla semifinale dei play-off scudetto. L'annata seguente vide Aldo Belli fare ritorno sulla panchina giallorossa, rifiutando ogni compenso; l'ex attaccante si pose alla guida di un gruppo di giovani atleti capitanato dal nazionale azzurro Domenico Illuzzi, che indossava la casacca dell'Amatori dal 2012. I lombardi colsero la 10\u00aa posizione in Serie A1, mentre in Eurolega furono estromessi nella fase a gironi per la seconda volta consecutiva.\nIl sodalizio riacquis\u00ec solidit\u00e0 finanziaria nell'estate del 2014, allorch\u00e9 i suoi diritti furono rilevati dalla societ\u00e0 polisportiva lodigiana Club Wasken Boys, fondata nel 1952 e gi\u00e0 attiva nell'ambito di svariate discipline, tra cui calcio, ciclismo, nuoto, pallanuoto, pallavolo, bocce e scacchi; nella denominazione della squadra entr\u00f2 pertanto la parola \u00abWasken\u00bb (pronuncia: ), anglicizzazione del vocabolo dialettale \u00ab\"v\u00e0sco\"\u00bb, traducibile come \u00ababile\u00bb, \u00absagace\u00bb, \u00abvincente\u00bb. L'ex giocatore e allenatore giallorosso Roberto Citterio fu designato quale presidente della sezione hockeistica. L'Amatori concluse il campionato seguente al 9\u00ba posto, fallendo la qualificazione ai play-off all'ultima giornata; a fine stagione Belli si dimise, succeduto da Paolo De Rinaldis.\nLa giovane formazione lodigiana conquist\u00f2 a sorpresa la Coppa Italia 2015-2016, imponendosi nella \"final eight\" a eliminazione diretta disputata al PalaForte. Dopo aver battuto le pi\u00f9 accreditate CGC Viareggio (4-3) e Breganze (5-3), Illuzzi e compagni prevalsero per 5-2 sul Bassano nell'incontro decisivo: la doppietta di Franco Platero e le reti di Andrea Malagoli, Alessandro Verona e Federico Ambrosio fruttarono all'Amatori la terza coccarda tricolore della sua storia; fra i principali artefici della vittoria si annoverano inoltre il portiere Adri\u00e0 Catal\u00e0 e l'esterno Francesco De Rinaldis, figlio dell'allenatore. I risultati della squadra superarono le aspettative anche in Serie A1: malgrado un avvio incostante, nel girone di ritorno i giallorossi si inserirono nella lotta per il primato, chiudendo la fase regolare in 3\u00aa posizione e raggiungendo poi il favorito Forte dei Marmi nella finale dei play-off, articolata sulla distanza delle cinque partite. La compagine laudense si aggiudic\u00f2 due delle prime tre sfide, guadagnandosi dunque l'opportunit\u00e0 di vincere il titolo nazionale nel quarto incontro, programmato al PalaCastellotti: sulla pista di casa l'Amatori rimase a lungo in vantaggio prima di subire la rimonta dei versiliesi, completata dalla doppietta di Pedro Gil negli ultimi due minuti di gioco (5-4); in seguito, la quinta gara fu anch'essa appannaggio dei rossobl\u00f9 toscani, che conseguirono cos\u00ec il loro terzo scudetto consecutivo. La squadra di De Rinaldis partecip\u00f2 altres\u00ec alla Coppa CERS, abbandonando la competizione ai quarti di finale.\nL'anno successivo si apr\u00ec con l'affermazione in Supercoppa italiana: guidati dal tecnico portoghese Nuno Resende, i giallorossi si imposero nel doppio confronto con il Forte dei Marmi, avvalendosi del contributo dei due nuovi acquisti Giulio Cocco e Giacomo Maremmani nonch\u00e9 delle qualit\u00e0 realizzative di Federico Ambrosio, autore di tre reti fra andata (2-2) e ritorno (5-4). Lodigiani e versiliesi tornarono a duellare anche in campionato alternandosi pi\u00f9 volte al comando della classifica, che vide infine primeggiare i rossobl\u00f9 con un margine esiguo. Dopo essere state entrambe estromesse ai quarti di Eurolega, le due formazioni si incontrarono ancora nell'atto conclusivo dei play-off, dove l'Amatori era giunto uscendo vincitore da un'aspra contesa in semifinale contro il CGC Viareggio ed evitando l'eliminazione grazie a un successo per 6-0 al PalaBarsacchi. La sfida decisiva fra i giallorossi e i fortemarmini ebbe inizio con un 5-4 interno a favore degli uomini di Resende; i toscani si aggiudicarono le due gare seguenti per 6-1 e 3-2, capitolando poi nuovamente a Lodi con il punteggio di 6-1. Si pervenne cos\u00ec alla quinta partita della serie, da disputarsi in Versilia: i padroni di casa si portarono in vantaggio con Enric Torner, ma Alessandro Verona ristabil\u00ec rapidamente un equilibrio che si protrasse sino al termine dei tempi supplementari. Allo scopo di dirimere la situazione di parit\u00e0, si rese necessaria una sequenza di diciotto tiri di rigore: una segnatura di Domenico Illuzzi e una parata di Adri\u00e0 Catal\u00e0 risultarono infine determinanti per consegnare all'Amatori il suo secondo scudetto, a trentasei anni di distanza dall'unico titolo precedente.\nIl confronto serrato con i rossobl\u00f9 prosegu\u00ec nella stagione 2017-2018: in Supercoppa la vittoria arrise al Forte dei Marmi, mentre i giallorossi\u00a0\u2013 in virt\u00f9 del successo riportato nello scontro diretto, previsto all'ultima giornata del torneo\u00a0\u2013 conseguirono il primato nella fase regolare della Serie A1. Dopo aver eliminato e CGC Viareggio, battute rispettivamente per 10-3 e 11-3 nei due incontri decisivi, la formazione di Resende guadagn\u00f2 la finale dei play-off, dove i lodigiani ritrovarono Torner e compagni per la terza annata consecutiva: prevalendo dapprima per 5-3, poi per 2-1 e infine ancora per 5-3 ai tempi supplementari, l'Amatori chiuse la serie in tre partite e si conferm\u00f2 campione d'Italia. Alla nuova affermazione della squadra forn\u00ec il proprio apporto anche il difensore lusitano Lu\u00eds Querido insieme ai giovani attaccanti Francesco Compagno, Mattia Gori e Gon\u00e7alo Pinto, i quali erano stati chiamati a rimpiazzare Ambrosio, Platero e Maremmani. Nella massima competizione europea i giallorossi non oltrepassarono il girone di qualificazione ai quarti di finale, malgrado la vittoria interna per 7-4 contro lo Sporting CP di Pedro Gil.\nCeduti Catal\u00e0, Cocco e Pinto, i lodigiani avviarono l'annata seguente regolando il Follonica nella doppia sfida che assegn\u00f2 la Supercoppa italiana 2018. Dopo aver portato a termine la fase regolare del campionato in vetta alla classifica e senza alcuna sconfitta, gli uomini di Resendepenalizzati dall'infortunio occorso ad Alessandro Veronacedettero il passo ai viareggini nella semifinale dei play-off; in ambito internazionale, il cammino di Illuzzi e compagni si arrest\u00f2 ai quarti di Eurolega di fronte ai biancoverdi di Lisbona, futuri vincitori del titolo continentale. A fine stagione Roberto Citterio lasci\u00f2 la conduzione della societ\u00e0 a Gianni Blanchetti, gi\u00e0 vicepresidente del club.\nGli anni duemilaventi.\nNel febbraio del 2020, poco prima che la pandemia di COVID-19 investisse l'Italia e gli altri Paesi occidentali, i giallorossi superarono lo Sporting CP per 5-1 grazie a una tripletta di Lucas Mart\u00ednez e a una doppietta di Domenico Illuzzi, qualificandosi con un turno di anticipo ai quarti di finale di Eurolega ed eliminando i portoghesi dal torneo. L'emergenza sanitaria condizion\u00f2 pesantemente il prosieguo dell'annata: tutte le principali manifestazioni rotellistiche, compreso il campionato di Serie A1 che vedeva la compagine laudense al comando della graduatoria, furono dapprima sospese e poi dichiarate concluse senza l'assegnazione di trofei.\nLa stagione 2020-2021, disputata quasi interamente a porte chiuse in ragione delle misure di contenimento dei contagi, fu caratterizzata dal ritorno in veste di allenatore di Pierluigi Bresciani, accompagnato dai nuovi acquisti Elia Cinquini, Alberto Greco, Jordi M\u00e9ndez ed Enric Torner. L'avvicendamento si dimostr\u00f2 una scelta proficua: malgrado l'assenza obbligata della calorosa tifoseria lodigiana, l'Amatori riusc\u00ec infatti ad aggiudicarsi sia il massimo campionato nazionale sia la Coppa Italia, realizzando cos\u00ec il primo \"double\" della sua storia. In Serie A1dopo aver colto la 2\u00aa posizione nella fase regolareIlluzzi e compagni migliorarono il proprio rendimento nel corso dei play-off, infilando otto vittorie su dieci incontri; la partita decisiva della finale scudetto, che propose un altro convulso duello con il Forte dei Marmi, vide i giallorossi riconquistare il titolo imponendosi sulla pista avversaria con il punteggio di 3-2. La coccarda tricolore era tornata appannaggio della societ\u00e0 lombarda poche settimane prima: nell'atto conclusivo della competizionesvoltosi anch'esso al PalaFortela squadra di Bresciani aveva sconfitto i rossobl\u00f9 ai tiri di rigore, traendo un vantaggio risolutivo dagli interventi dei due portieri laudensi Valent\u00edn Grimalt e Riccardo Porchera.\nColori e simboli.\nColori.\nSin dalla sua fondazione, l'Amatori Lodi \u00e8 contraddistinto dai colori dello stemma cittadino, vale a dire il giallo e il rosso. La canonica divisa di gioco \u00e8 composta da una maglia a strisce verticali giallorosse di uguale larghezza, abbinata a calzoncini e calzettoni rossi o bianchi. La tenuta di riserva\u00a0\u2013 che nell'hockey su pista viene spesso impiegata nelle partite casalinghe, in segno di ospitalit\u00e0 nei confronti degli avversari\u00a0\u2013 prevede di norma una casacca bianca caratterizzata da una banda verticale giallorossa o da altri elementi che richiamano i colori sociali; occasionalmente i giocatori lodigiani hanno indossato uniformi di altre tinte (grigio ardesia, blu reale o nero con ampi inserti giallorossi).\nStemma.\nL'emblema dell'Amatori Hockey Lodi\u00a0\u2013 in uso dal 1965 al 1996\u00a0\u2013 era un monogramma formato dalle iniziali della denominazione societaria, inscritte in un cerchio di colore nero con bordo bianco. Le lettere \u00abA\u00bb e \u00abH\u00bb erano rispettivamente rossa e gialla, mentre la \u00abL\u00bb\u00a0\u2013 che completava inoltre il nome della citt\u00e0 di Lodi, riportato in basso a destra in caratteri bianchi\u00a0\u2013 era stilizzata come un bastone da hockey su pista, anch'esso bianco.\nNel 1999\u00a0\u2013 contestualmente alla rifondazione del sodalizio sportivo\u00a0\u2013 fu creato un nuovo logo, che ritraeva una formica giallorossa con sembianze antropomorfe ed equipaggiamento hockeistico; la dicitura \u00ab1993\u00bb presente nella parte inferiore dello stemma si riferiva all'anno di costituzione dello Sporting 93, una delle due associazioni cittadine che contribuirono alla rinascita dell'Amatori.\nDal 2014 l'emblema del club consiste in uno scudo pentagonale suddiviso in due sezioni lungo una delle diagonali: a sinistra \u00e8 raffigurata la \"silhouette\" di un giocatore di hockey su uno sfondo a strisce verticali giallorosse, mentre a destra si trova il Torrione del Castello Visconteo, uno dei simboli pi\u00f9 rappresentativi della citt\u00e0, sulla sommit\u00e0 del quale sventola la bandiera di Lodi. In basso, un cartiglio nero con profili rossi reca il nome della societ\u00e0 in caratteri tondi di colore giallo.\nInno.\nIl sodalizio dispone di un inno ufficiale, intitolato \"Due colori\", che dal 2005 viene diffuso al PalaCastellotti in occasione di tutte le gare casalinghe della prima squadra, nel momento in cui la formazione giallorossa entra in pista: il brano, ispirato a uno dei cori da stadio pi\u00f9 popolari fra la tifoseria, \u00e8 interpretato e arrangiato dal gruppo pop rock/hard rock/rock progressivo Asfodelo Band, originario della citt\u00e0 di Lodi. La musica \u00e8 stata composta dal bassista Rodolfo Oliva, mentre il testo \u00e8 opera del cantante Andrea Oppizi; gli altri membri stabili del complesso sono i chitarristi Roberto Placenti e Simone Prestini.\nStrutture.\nIl primo campo da gioco e da allenamento dell'Amatori Lodi fu la pista da pattinaggio all'aperto del quartiere Revellino, situata in prossimit\u00e0 della riva sinistra dell'Adda, all'interno di un piccolo centro sportivo che comprendeva anche una piscina. Dal momento che le competizioni rotellistiche si svolgevano esclusivamente fra la primavera e l'estate, nei mesi pi\u00f9 freddi la superficie piastrellata del terreno di gioco veniva ricoperta da uno strato di lolla di riso, allo scopo di proteggerla dal gelo e dalle intemperie. L'impianto, che era stato realizzato agli inizi degli anni cinquanta con il contributo della Banca Popolare di Lodi, fu convertito in arena coperta nel 1968, assumendo la denominazione di PalaRiboni; i suoi spalti potevano accogliere approssimativamente persone.\nNel 1986 fu intrapresa la costruzione di un nuovo palazzetto, posto in localit\u00e0 Faustina al pari di altre strutture sportive; l'impianto\u00a0\u2013 intitolato al pilota automobilistico lodigiano Eugenio Castellotti, vincitore della Mille Miglia del 1956 con la Ferrari\u00a0\u2013 fu formalmente inaugurato nel febbraio del 1989, in occasione di un incontro amichevole di hockey su pista fra le nazionali di Italia e Germania Ovest. Il PalaCastellotti \u00e8 dotato di una pavimentazione in parquet e dispone di una capienza massima di circa spettatori.\nSociet\u00e0.\nOrganigramma.\n\"Dati aggiornati alla stagione 2021-2022, tratti dal sito internet ufficiale della Federazione Italiana Sport Rotellistici.\"\nTifoseria.\nA dispetto della diffusione piuttosto modesta di cui l'hockey su pista gode a livello nazionale, l'Amatori Lodi \u00e8 seguito con costanza da una tifoseria calda e appassionata, annoverata fra le pi\u00f9 numerose in Europa nel contesto degli sport rotellistici.\nUn nutrito gruppo di simpatizzanti cominci\u00f2 a interessarsi alle vicende della squadra nel 1976, allorch\u00e9 il presidente Aurelio Gasparini ingaggi\u00f2 l'esperto attaccante portoghese Ant\u00f3nio Livramento, considerato uno dei giocatori pi\u00f9 noti e talentuosi di tutti i tempi: l'arrivo dell'atleta lusitano, oltre a giovare al rendimento della formazione giallorossa, fu determinante nel rendere l'hockey su pista la disciplina agonistica pi\u00f9 popolare in citt\u00e0. Alla fine degli anni settanta fu stretto un gemellaggio con i sostenitori del , mentre esistono accese rivalit\u00e0 con il , il e il .\nIl settore del PalaCastellotti in cui abitualmente prendono posto i tifosi pi\u00f9 calorosi \u00e8 intitolato alla memoria del dirigente Severino Bianchetti, morto nel maggio del 2001 per un malore occorso durante una trasferta; molti lodigiani appoggiano attivamente anche la nazionale italiana, viaggiando al seguito della selezione azzurra in occasione dei campionati europei e mondiali. Nel 2011, allo scopo di rendere omaggio all'affezione della cittadinanza per l'hockey, l'amministrazione comunale e la societ\u00e0 giallorossa promossero la realizzazione di una statua bronzea raffigurante un giocatore nell'atto di eseguire un tiro o un passaggio; l'opera, creata dall'artista lombardo Herv\u00e9 Barbieri, fu collocata nel piazzale della stazione ferroviaria.\nPalmar\u00e8s.\nCompetizioni nazionali.\n11 trofei\nCompetizioni internazionali.\n2 trofei\nStatistiche.\nStatistiche relative alle competizioni internazionali.\nBilancio degli incontri nelle coppe europee.\n\"Dati aggiornati al 12 febbraio 2022.\"\nOrganico.\nGiocatori.\n\"Dati aggiornati alla stagione 2021-2022, tratti dal sito internet ufficiale della Federazione Italiana Sport Rotellistici.\"\nSettore giovanile.\nA livello giovanile, l'Amatori Lodi ha conquistato uno scudetto nella categoria \u00abpromesse\u00bb (negli anni settanta), uno scudetto \u00abjuniores\u00bb (1990-1991), quattro titoli nazionali nella categoria \u00aballievi\u00bb (nelle stagioni 1988-1989, 1996-1997, 1999-2000 e 2000-2001) e una Coppa Italia Under-20 (nel 2017-2018)."}
{"id": "637149", "revid": "287204", "url": "https://it.wikipedia.org/wiki?curid=637149", "title": "Chicha", "text": "Chicha \u00e8 il nome dato a diversi tipi di bevande leggermente alcoliche, originarie dell'America Latina derivate principalmente dalla fermentazione non distillata del mais e di altri cereali, ma anche da altri tipi di frutta (come ad esempio mele e uva) o dalla manioca. Inoltre il termine chicha viene anche utilizzato in alcuni paesi dell'America Latina per riferirsi a bevande non alcoliche come ad esempio la \"chicha criolla\" in Venezuela o la \"chicha morada\" in Per\u00f9.\nQueste bevande vengono realizzate normalmente in modo casereccio, tramite la bollitura e successiva fermentazione del cereale o della frutta impiegata. Il risultato \u00e8 una bevanda dolce a bassa gradazione alcolica (generalmente da 1 a 3%).\nSono bevande prodotte e consumate in tutta l'America Latina sin da prima della conquista degli spagnoli.\nEtimologia.\nVi sono varie ipotesi circa l'origine del termine \"\"chicha\".\nLa chicha ha ispirato il modo di dire spagnolo \"ni chicha ni limonada\" (\"n\u00e9 chicha n\u00e9 limonata\") equivalente all'espressione idiomatica italiana \"n\u00e9 carne n\u00e9 pesce\".\nProcedimento.\nOriginariamente veniva ottenuta masticando da donne il mais appena raccolto e sputato all'interno di un recipiente di terracotta. Gli enzimi contenuti nella saliva, infatti, trasformano l'amido di mais in zuccheri semplici, che poi danno luogo al processo di fermentazione. Una volta fermentata la \"chicha\" veniva colata, imbottigliata e lasciata riposare all'ombra per un certo periodo prima del consumo.\nQuesto processo \u00e8 tuttora praticato dalle popolazioni andine e la \"chicha\" cos\u00ec ottenuta viene chiamata anche \"taqui\".\nLa chicha per nazione.\nBolivia.\nIl pi\u00f9 importante tipo di chicha boliviano \u00e8 la \"chicha di mais\", chiamata semplicemente chicha. Di origine inca, considerata l'elisir degli inca e della valle di Cochabamba, \u00e8 una bibita fermentata per alcuni giorni dopo un processo di elaborazione molto lungo; ha qualche grado alcolico. \u00c8 una delle bevande pi\u00f9 popolari e tradizionali, si consuma nella maggior parte del paese, particolarmente a Cochabamba (dove viene prodotta), Chuquisaca, Oruro e La Paz. Il consumo \u00e8 abituale in qualsiasi occasione, soprattutto durante le feste tradizionali e religiose.\nTra le variet\u00e0 pi\u00f9 popolari si possono annoverare: \nTutti i nomi di questi tipi di chicha provengono dalla lingua quechua.\nDa alcuni anni la chicha viene esportata da Cochabamba verso gli Stati Uniti e l'Europa ed \u00e8 cos\u00ec possibile trovarla nei negozi tipici latini in citt\u00e0 come Madrid o Milano.\nCile.\nAnche in Cile le bibite ottenute dalla fermentazione di vari tipi di frutta sono chiamate chicha; esse vengono anche mischiate con acquavite o altri alcolici. Tra i mapuche si consuma un tipo di chicha di mais o frumento chiamata \"muday\".\nNella zona centrale del Cile, la chicha si prepara come un mosto di uve pi\u00f9 rustico del vino, che viene consumato in abbondanza in tutto il territorio cileno nei giorni festivi. Anche nel sud il termine allude ad un fermentato di mela pi\u00f9 rustico del sidro che si produce alla fine dell'estate.\nAltre materie prime sono utilizzate meno frequentemente, come ad esempio i frutti della \"luma\" (\"Amomyrtus luma\") chiamati \"cauchaos\", i frutti del maqui (\"Aristotelia chilensis\") e il miele. In particolare, la chicha di miele \u00e8 simile a un idromele di bassa gradazione alcolica, ma a causa dei lieviti non molto raffinati utilizzati nella produzione, contiene alte concentrazioni di alcol metilico e pu\u00f2 provocare malessere quando la si consuma.\nColombia.\nNel 1948 in Colombia si proib\u00ec la fabbricazione di chicha di mais (considerata \u00abvulgar y poco\nhigi\u00e9nica\u00bb) a meno che non fosse pastorizzata e imbottigliata in vetro chiuso ermeticamente. Ci\u00f2 fu causa di un taglio netto del consumo della bevanda tradizionale della cultura \"muisca\" e conseguentemente la diminuzione degli incassi di molte famiglie di origine indigena e la successiva perdita delle terre. La proibizione dur\u00f2 fino al 1991.\nIl \"Festival della chicha, del mais, della vita e della felicit\u00e0\", che si celebra a Bogot\u00e0 nel rione \"La perseveranza\" (al giorno d'oggi principale luogo di produzione della chicha) \u00e8 una dimostrazione delle tradizioni ancestrali, di allegria e identit\u00e0; ironicamente questo rione sorse come dimora dei lavoratori della birreria Bavaria.\nBench\u00e9 non sia la principale bibita alcolica del paese, la chicha \u00e8 sempre stata legata alle festivit\u00e0 paesane e il suo consumo aumenta specialmente nel mese di dicembre. \u00c8 possibile ottenere la chicha a partire dal \"guarapo\" (succo della canna da zucchero), aggiungendo \"panela\" (un surrogato della canna da zucchero) e altri ingredienti a base di mais, lasciando poi fermentare l'impasto in un recipiente di terracotta.\nEcuador.\nCome in Per\u00f9, anche in Ecuador la chicha ha le sue origine dall'Impero inca. La chicha si consuma principalmente sulle montagne andine ed in minor quantit\u00e0 sulla costa. La chicha praticamente \u00e8 la birra delle comunit\u00e0 indigene che sono solite ubriacarsi con questa bevanda durante le principali festivit\u00e0 e celebrazioni, come la festa della \"Mama Negra\" e il \"Carnevale\".\nGeneralmente si beve a temperatura ambiente in bicchieri di plastica simili almeno nella forma ai \"keros\" di origine preispanica.\nViene prodotta a partire dalla fermentazione di mais, quinoa, orzo o farina di frumento, unita a panela (surrogato della canna da zucchero) o zucchero comune. Anche frutta regionale come l'albero dei pomodori, la mora, la passiflora e la naranjilla sono utilizzati come ingredienti. La si lascia poi fermentare per un periodo che va da tre a venti giorni.\nNicaragua.\nIn Nicaragua, il nome della chicha dipende dal dipartimento: \"chicha bruja\", \"chicha pujagua\", \"chicha raisuda\", \"chingue de mai\", ecc.\nLa ricetta tradizionale della chicha di mais comporta un processo di vari giorni. Il mais si lascia una notte intera in acqua affinch\u00e9 si ammorbidisca. Il giorno seguente si trita e poi lo si rimette in acqua, gli si aggiunge colorante rosso e si cuoce. Una volta freddo si aggiunge al liquido una sostanza dolce e ancora acqua. Il giorno seguente si aggiunge ancora acqua e zucchero.\nPanam\u00e1.\nA Panama il vocabolo \u00e8 utilizzato come sinonimo di bibita (\"chicha d'ananas\", \"chicha di tamarindo\", \"chicha di papaya\", ecc.). Una delle bibite tradizionali di Panam\u00e1 \u00e8 la \"chicha di riso con ananas\", che si prepara con riso cotto nel latte, panela (surrogato della canna da zucchero) e buccia d'ananas. La bevanda alcolica ottenuta dalla fermentazione del mais si chiama \"chicha forte\" e si ottiene dal mais germogliato e \"mais nacio\", per poi lasciarla fermentare in vasetti di terracotta.\nPer\u00f9.\nLa chicha peruviana \u00e8 una bevanda artigianale e ancestrale. Le popolazioni di lingua quechua chiamavano questa bevanda di mais fermentato \"aqha\" o \"aswa\", da cui il nome \"azua\", poi rimpiazzata da chicha.\nIl suo utilizzo era principalmente cerimoniale, nelle feste delle antiche culture.\n\u00c8 un mosto di mais germogliato (jora). Oggi si usa come aperitivo o come ingrediente in alcuni piatti peruviani.\nVengono annoverate differenti preparazioni di chicha:\nLe case lungo i sentieri andini che espongono una bandiera bianca offrono chicha; se l'insegna mostra anche un peperoncino (aj\u00ed), offrono piatti tipici caserecci. Se la bandiera \u00e8 rossa, oltre a gustare chicha e piatti tipici, si pu\u00f2 anche ascoltare musica folclorica del luogo.\nVenezuela.\nNelle Ande del Venezuela, si prepara una bevanda conosciuta come \"chicha andina\" per differenziarla dalla sua omonima analcolica, la \"chicha criolla\". \u00c8 una bevanda viscosa a base di cereali (mais o orzo), con aggiunta di \"guarapo d'ananas\" che \u00e8 una bevanda prodotta dalla fermentazione della buccia dell'ananas con acqua e zucchero. La chicha si produce generalmente in forma artigianale e casereccia. La sua preparazione ha origine negli stati andini del Venezuela con maggior enfasi in Tachira e Merida.\nLa chicha prodotta sulle Ande venezuelane a base di riso si chiama \"masato\"."}
{"id": "637152", "revid": "6923", "url": "https://it.wikipedia.org/wiki?curid=637152", "title": "Michael Richards", "text": "\u00c8 noto per il personaggio di Cosmo Kramer da lui interpretato nella sit-com \"Seinfeld\" dal 1989 al 1998.\nBiografia.\nRichards ha studiato alla California Institute of the Arts, ma si \u00e8 diplomato nell'Evergreen State College nel 1975. Comincia la sua carriera durante il periodo del college partecipando a tutte le produzioni studentesche. Si arruola nell'esercito e viene inviato in Germania come co-direttore della V armata Training Road Show, producendo e dirigendo degli show per le truppe. Uscito dall'esercito, si guadagna da vivere lavorando come autista di autobus scrivendo uno show di cabaret nel 1979. Richards ha la sua prima grande occasione nove mesi dopo, apparendo nel primo special televisivo di Billy Crystal. Si sposa con la direttrice di casting Cathleen Richards, dalla quale avr\u00e0 una figlia, divorziando poi nel 1990.\nNel 1980 entra a far parte del cast sull'ABC's Fridays television show, e da l\u00ec tutta una serie di partecipazioni pi\u00f9 o meno importanti, come ad esempio Miami Vice, in \"Cin cin\", nello show di Jay Leno, o nel film di \"Weird Al\" Yankovic, \"UHF - I vidioti\". Il successo arriva per\u00f2 alla fine degli anni '80, quando viene scritturato per interpretare Cosmo Kramer nella fortunata serie \"Seinfeld\", che gli fa vincere 3 Emmy Award.\nNel 2000 Richards inizia a lavorare su una nuova serie per la NBC. Il \"Michael Richards Show\" ottiene per\u00f2 uno scarso successo di pubblico. Nel 2002 era stato provinato per interpretare Adrian Monk nell'omonima serie televisiva, ma venne scartato e la parte and\u00f2 a Tony Shalhoub. Nel novembre 2006 Richards \u00e8 stato protagonista di una serie di insulti razzisti rivolti ad uno spettatore di un suo spettacolo a Los Angeles. L'episodio, che segn\u00f2 in negativo il proseguimento della sua carriera, nello specifico ebbe luogo il 17 novembre 2006 al Laugh Factory di Hollywood, California. Richards si lanci\u00f2 in una serie di insulti in risposta alle interruzioni da parte di un ristretto gruppo di spettatori afroamericani. Url\u00f2 diverse volte: \"\u00abHe's a nigger!\u00bb\" (\"\u00c8 un negro!\"), e fece riferimento ai linciaggi e all'epoca delle leggi di Jim Crow. Kyle Doss, una delle persone oggetto degli insulti di Richards, disse che il gruppo era arrivato a met\u00e0 dello spettacolo ed era stato \"un po' rumoroso\". Secondo quanto dichiarato da Doss:\nTre giorni dopo l'incidente, Richards fece pubblica ammenda via satellite al \"Late Show with David Letterman\", dicendo: \u00abPer me, essere in un comedy club e andare cos\u00ec fuori di testa e dire queste cazzate... sono profondamente, profondamente dispiaciuto. Non sono un razzista, ecco cosa c'\u00e8 di cos\u00ec folle in tutto questo\u00bb. Molti degli spettatori in studio risero e Richards cominci\u00f2 a spiegarsi e scusarsi a ruota libera, portando l'ospite dello spettacolo Jerry Seinfeld a rimproverare il pubblico, dicendo: \u00abSmettetela di ridere. Non \u00e8 divertente\u00bb. Richards disse che aveva cercato di smorzare sul nascere il disturbo al suo spettacolo essendo ancora pi\u00f9 oltraggioso dei disturbatori, ma la cosa gli si era ritorta contro. In seguito chiam\u00f2 i leader dei diritti civili Al Sharpton e Jesse Jackson per scusarsi personalmente dell'accaduto. Doss dichiar\u00f2 di non accettare le scuse di Richards: \u00abSe avesse voluto veramente scusarsi, avrebbe potuto contattare uno di noi in privato. Ma non l'ha fatto. Si \u00e8 scusato davanti alla telecamera solo perch\u00e9 la registrazione dell'episodio \u00e8 diventata pubblica\u00bb."}
{"id": "637155", "revid": "729019", "url": "https://it.wikipedia.org/wiki?curid=637155", "title": "Tj\u00f6rn", "text": "Tj\u00f6rn \u00e8 la sesta isola svedese per ordine di grandezza e si trova sulla costa occidentale del paese.\nGeografia.\nL'isola Tj\u00f6rn \u00e8 connessa a Stenungsund tramite il ponte di Tj\u00f6rn (Tj\u00f6rnbron in svedese) e all'isola Orust, a nord, tramite il ponte di Sk\u00e5pesund (Sk\u00e5pesundsbron). Il pi\u00f9 grande centro abitato dell'isola \u00e8 Sk\u00e4rhamn. Altri centri, molti dei quali vecchi paesini di pescatori, sono R\u00f6nn\u00e4ng, Kl\u00e4desholmen e Kyrkesund.\nTurismo.\nDurante i mesi estivi la quantit\u00e0 di gente sull'isola raddoppia, passando da 15\u00a0000 a quasi 30\u00a0000. La maggior parte del flusso turistico \u00e8 concentrato nella parte sud dell'isola. A Sk\u00e4rhamn si trovano, tra le altre cose, il Nordiska akvarellmuseet e l'ufficio turistico della B\u00e4stkusten."}
{"id": "637156", "revid": "123974252", "url": "https://it.wikipedia.org/wiki?curid=637156", "title": "Jason Alexander", "text": "Biografia.\nDi origine ebraica, Alexander \u00e8 particolarmente conosciuto per il personaggio di George Costanza nella famosa sitcom \"Seinfeld\". Altri ruoli degni di nota da lui ricoperti sono il navigato avvocato di Edward Lewis (Richard Gere) nel fortunato film \"Pretty Woman\" ed il miglior amico di Jack Black nel film \"Amore a prima svista\"; ha inoltre partecipato ad un episodio di \"\". Alexander \u00e8 il direttore artistico di \"Reprise! Broadway's Best in Los Angeles\", dove ha anche diretto diversi musical, ed \u00e8 un noto giocatore di poker. Attivo anche in campo teatrale come attore, regista e interprete di musical, nel 1989 ha vinto il Tony Award al miglior attore protagonista in un musical per \"Jerome Robbins' Broadway\".\nVita privata.\n\u00c8 sposato dal 1981 con l'attrice Daena E. Title, dalla quale ha avuto due figli: Gabriel (1991) e Noah (1996).\nDoppiatori italiani.\nNelle versioni in italiano dei suoi film, Jason Alexander \u00e8 stato doppiato da:\nDa doppiatore \u00e8 sostituito da:"}
{"id": "637163", "revid": "92920", "url": "https://it.wikipedia.org/wiki?curid=637163", "title": "Amatori Sporting Lodi", "text": ""}
{"id": "637165", "revid": "729019", "url": "https://it.wikipedia.org/wiki?curid=637165", "title": "Orust", "text": "Orust \u00e8 un'isola della Svezia, situata vicino alla costa nella contea Bohusl\u00e4n, nel V\u00e4stra G\u00f6talands l\u00e4n.\nGeografia.\n\u00c8 la terza isola della Svezia in ordine di grandezza, preceduta da Gotland e \u00d6land. La sua costa \u00e8 contornata di molti piccoli fiordi, sia sul lato che d\u00e0 sulla terraferma che a sud, dove confina con Tj\u00f6rn."}
{"id": "637167", "revid": "117340250", "url": "https://it.wikipedia.org/wiki?curid=637167", "title": "Rodi (disambigua)", "text": ""}
{"id": "637168", "revid": "212348", "url": "https://it.wikipedia.org/wiki?curid=637168", "title": "CID", "text": ""}
{"id": "637169", "revid": "188116", "url": "https://it.wikipedia.org/wiki?curid=637169", "title": "Storia della Sicilia nel Regno d'Italia", "text": "La storia della Sicilia nel Regno d'Italia riguarda gli eventi in cui \u00e8 stata coinvolta la Sicilia nel periodo compreso dalla spedizione dei Mille e l'annessione al neonato Regno d'Italia (1861) fino alla nascita della Repubblica Italiana nel 1946.\nLa spedizione dei Mille.\nLa sera del 5 maggio 1860, dallo scoglio di Quarto (Genova), partiva la spedizione dei Mille, comandata dal generale Giuseppe Garibaldi, sui vaporetti Lombardo e Piemonte.\nLa mattina dell'11 maggio i componenti della spedizione sbarcavano nel porto di Marsala senza incontrare alcuna resistenza borbonica, anche per la presenza di due navi da guerra inglesi in porto. Il 14 maggio 1860 Giuseppe Garibaldi si proclama a Salemi dittatore della Sicilia in nome di Vittorio Emanuele II di Savoia.\nI Mille di Garibaldi, affiancati da 500 \"picciotti\" sconfissero le truppe borboniche nella battaglia di Calatafimi (15 maggio). Intanto a Palermo scoppiava una violenta rivolta, dando cos\u00ec la possibilit\u00e0 a Garibaldi di conquistare facilmente la citt\u00e0, sbaragliando i battaglioni borbonici che combattevano contro i patrioti siciliani sia nel centro abitato che dalle navi ancorate al porto di Palermo. Il 2 giugno Garibaldi costitu\u00ec un governo provvisorio a Palermo.\nIl 20 luglio i Mille sconfiggono definitivamente i Borboni nella battaglia di Milazzo e, nei giorni successivi, ottengono la resa di Messina, avendo cos\u00ec il passaggio aperto per continuare le battaglie contro il Regno delle Due Sicilie nel continente. Molti siciliani si arruolarono nell'Esercito meridionale di Garibaldi. La Sicilia, conquistata per intero, \u00e8 pronta per l'annessione al Regno di Sardegna.\nIl plebiscito e l'unione al Regno d'Italia.\nIn questi mesi la Sicilia fu governata dal \"prodittatore\" nominato da Garibaldi, d'intesa con Cavour: Agostino Depretis (20 luglio-14 settembre) e Antonio Mordini (17 settembre-21 ottobre).\nIl 21 ottobre 1860 si svolse il Plebiscito delle province siciliane del 1860 per decidere l'annessione al costituendo Regno d'Italia. In Sicilia, su 2.232.000 abitanti, gli iscritti alle liste elettorali, per et\u00e0 e sesso, erano circa 575.000. Di questi si presentarono a votare in 432.720 (il 75,2% degli aventi diritto), di cui 432.053 si dichiararono favorevoli e 667 contrari. \nLa quasi unanimit\u00e0 ottenuta dai favorevoli all'annessione, con un esiguo numero di contrari ed un numero irrisorio di astenuti, che venne, peraltro, riscontrata in tutti i plebisciti svolti nei vari stati preunitari, non ha mancato di sollevare, da alcuni analisti, dubbi sulla genuinit\u00e0 e correttezza delle operazioni elettorali. In particolare dall'analisi delle modalit\u00e0 di voto e dei risultati plebiscitari delle province siciliane, emergono i casi di Palermo (36.000 favorevoli e 20 contrari), dove furono autorizzati a votare anche cittadini sprovvisti di certificato, poich\u00e9 \"\"smarrito\"; Messina (24.000 contro 8); Alcamo (3.000 contro 14); Girgenti (2.500 contro 70); Siracusa, dove si vot\u00f2 senza che fossero state redatte le liste elettorali; e Caltanissetta, dove il governatore proib\u00ec qualsiasi propaganda in senso contrario. Dall'altro lato la Corte di giustizia non tenne conto \"dei due verbali di Ustica e Mandanici, per avere quelle popolazioni votato il S\u00ec per acclamazione, senza distinzione di et\u00e0 e di sesso; dei risultati del battaglione dei Cacciatori dell\u2019Etna, per aver votato numero duecentotrentasei individui pel S\u00ec e del battaglione Siculo Colina, per avere i duecento individui che votarono pel S\u00ec, entrambi con formula errata\"...\".\nDall'Unit\u00e0 d'Italia alla fine dell'Ottocento.\nDelusioni e reazioni.\nLe classi pi\u00f9 povere i braccianti e i contadini avevano accolto i Mille con la speranza che il nuovo ordinamento avrebbe assicurato la distribuzione delle terre dei latifondi. Garibaldi aveva presto disposto l'abolizione della tassa sul macinato e la ripartizione delle terre demaniali per lo pi\u00f9 in mano a baroni e ricchi borghesi ma ci\u00f2 aveva provocato allarme tra le classi agiate presto dispostesi a divenire opportunisticamente \"unitarie\".\nOltre alla mancata distribuzione delle terre promessa da Garibaldi vennero per\u00f2 introdotte nuove e pesanti imposte come quella sul sale, sul macinato (che colpiva prodotti basilari per l'alimentazione delle classi inferiori come il pane e la pasta) e venne attuata la coscrizione obbligatoria che nel Regno di Sicilia, per antica tradizione, non era applicata. In un mondo contadino, in cui il numero di braccia era quello che faceva la quantit\u00e0 di raccolto, togliere alle famiglie soggetti giovani e in pieno vigore per il lungo servizio militare riduceva molte di queste in difficolt\u00e0 e renitenti e disertori, dandosi alla macchia, finivano con l'ingrossare le file del brigantaggio. Perfino la distribuzione delle terre del latifondo e dei feudi ecclesiastici, iniziata nel 1861, a gente troppo misera, che finiva con l'indebitarsi per acquistare le sementi e costretta poi a svendere le terre stesse per debiti, sort\u00ec solo l'effetto di riformare i latifondi con nuovi proprietari ed acquirenti e, per giunta, a prezzi stracciati.\nIl Conte Camillo Benso di Cavour, estese alla regione le leggi e i regolamenti in vigore nel Regno di Sardegna. Venne ignorato del tutto il fatto che la Sicilia godesse gi\u00e0 di leggi speciali e di una certa forma di autonomia sotto i Borboni, ottenute anche a seguito di precedenti rivolte popolari.\nL'infiltrazione opportunista della mafia nella nuova amministrazione.\nLa nuova struttura amministrativa della regione, divisa in 24 piccoli distretti, ciascuno affidato ad un governatore con il compito di riorganizzare l'amministrazione e l'ordine pubblico, paradossalmente favor\u00ec il dilagare della corruzione e degli intrallazzi insieme alla creazione di ben quattro nuovi organismi di polizia che, lungi dal rivelarsi positiva, mise le premesse per la rapida perdita del controllo del territorio e della guerra tra bande criminali. La mafia esisteva da molto tempo prima ma non era strutturata come singolo organismo bens\u00ec costituita da \"cosche\" in perenne lizza tra loro per il controllo e l'espansione della loro influenza territoriale ma \u00e8 in questo periodo che compare in maniera evidente il termine \"mafia\". Il termine diviene di pubblico dominio nel 1862 quando viene rappresentata la commedia dal titolo \"I mafiusi di la Vicaria\" di Giuseppe Rizzotto, ambientata nel carcere della Vicaria di Palermo.\nLa mafia, da alcuni chiamata anche \"maffia\" (che tuttavia secondo il Correnti \u00e8 un termine pi\u00f9 toscano che siciliano) esisteva gi\u00e0 da tempo; secondo alcuni dalla dominazione araba, secondo altri dal periodo spagnolo e dell'Inquisizione e, secondo altri studiosi, addirittura dal periodo della dominazione romana per il controllo del \"granaio di Roma\" e dei suoi schiavi. Nel 1865 il termine compare ufficialmente nel rapporto del delegato di Pubblica sicurezza di Carini per definire quale \"delitto di mafia\" l'imputazione di un delitto commesso.\nIl nuovo ceto politico si rese presto conto della necessit\u00e0 di scendere a patti di mutuo interesse con il mafioso locale per potere avere un controllo effettivo sul territorio: questi infatti era in grado di risolvere problemi che i funzionari venuti dal nord Italia non riuscivano ad inquadrare anche a causa della diffidenza della gente stessa nei confronti di uno stato considerato \"straniero\"; sopperendo, col suo paternalismo interessato, a risolvere problemi che lo Stato, agli occhi del popolano pi\u00f9 misero, accentuava.\nLa relazione presentata da Romualdo Bonfadini nel 1876 al termine dei lavori della commissione parlamentare conferm\u00f2 anche se in maniera piuttosto blanda l'esistenza della mafia e delle sue relazioni con la politica e i notabili.\nPi\u00f9 incisiva e dettagliata fu l'inchiesta \"La Sicilia nel 1876\" sulle \"Condizioni politiche e amministrative dell'isola\" dei futuri parlamentari Leopoldo Franchetti e Sidney Sonnino, pubblicata nel 1877, che descrisse la realt\u00e0 socioeconomica e lo stato di estrema miseria, di analfabetismo e di violenza in cui si permaneva nell'isola, in particolare i contadini. La mafia venne descritta come \"un'accozzaglia di briganti, di malandrini, di facinorosi, spesso alleati con i ricchi proprietari terrieri, che trae forza dalla violenza e dal delitto\".\nLa Sicilia tra rivolte, brigantaggio e legge marziale.\nGi\u00e0 nell'agosto 1860 erano nati i primi malcontenti, con i fatti di Bronte, duramente repressi da Bixio. Nel corso del 1862 i parlamentari eletti alla Camera del Regno, a Torino, dichiaravano chiaramente la loro contrariet\u00e0 all'abolizione delle antiche leggi e istituzioni della Sicilia.\nAnche la Chiesa alimentava il malcontento trovando forza negli atteggiamenti anticlericali delle \"nuove\" autorit\u00e0 e nella politica degli espropri attuata dalle nuove autorit\u00e0. I conservatori nostalgici dei Borboni tessevano trame segrete di opposizione e rivolta; perfino alcuni parlamentari siciliani nel 1862 avevano intrapreso trattative con l'ex sovrano tradendo il loro mandato.\nL'applicazione nel 1861 della legge sulla coscrizione obbligatoria fu la causa pi\u00f9 grande di malcontento in tutta l'isola. La leva tra 1861 e 1863 produsse pi\u00f9 di renitenti e disertori che si diedero alla macchia ingrossando le bande di briganti. Il governo fece approvare la cosiddetta \"Legge Pica\" (legge 15 agosto 1863, n. 1409) per reprimere il brigantaggio e il pericoloso fenomeno della criminalit\u00e0 camorristica mentre venne approntato un esercito di circa uomini. La Sicilia si trov\u00f2 cos\u00ec sotto la legge marziale del generale Giuseppe Govone, con pieni poteri e la facolt\u00e0 di fucilare la gente sul posto. Venne preferita infatti la repressione sommaria e dura, arrestando la gente senza processo ed usando anche la tortura per vincere l'omert\u00e0. Le repressioni non colpivano selettivamente ma anche la semplice renitenza alla leva provocava durissime ritorsioni contro la popolazione e interi villaggi venivano privati dell'acqua potabile. Anche la citt\u00e0 di Licata venne tagliata l'acqua in piena estate. Scrive il Correnti nella sua \"Storia della Sicilia\" che ad un giovane sarto palermitano, Antonio Cappello, sordomuto dalla nascita, vennero inferte 154 bruciature con ferri roventi perch\u00e9 ritenuto simulatore dagli ufficiali della visita di leva. Alla fine del periodo si contavano oltre 2500 morti e la condanna di quasi tremila \"banditi\".\nCi\u00f2 che di fatto mancava alla Sicilia allora, come anche nel passato, era una classe borghese colta e \u201cilluminata\u201d che sapesse cogliere le occasioni migliori; al suo posto invece c'era una classe politica fatta di opportunisti e \"nuovi ricchi\" al servizio dei notabili alleati a quella parte di aristocrazia siciliana, che viveva sperperando le rendite del latifondo.\nPi\u00f9 che le nostalgie borboniche furono le condizioni economiche peggiorate con l'introduzione di nuove tasse e l'aumento dei prezzi dei beni di prima necessit\u00e0; l'incomprensione della nuova classe dirigente e l'opportunismo dei grandi proprietari terrieri; la coscrizione dei giovani che privava delle loro braccia e per anni le misere famiglie dei contadini furono le concause della nascita del brigantaggio postunitario nell'isola. Diverse furono le bande che permasero fino alla fine dell'Ottocento: la banda maurina di Biagio Valvo sui Nebrodi, quelle di Angelo Pugliese e Alberto Riggio nell'agrigentino, Placido Botta ed Angelo Scarpa nel catanese.\nNel 1866, scoppi\u00f2 a Palermo la Rivolta del sette e mezzo, la quarta rivolta del genere in solo mezzo secolo le cui caratteristiche, secondo lo storico Denis Mack Smith, mostravano il coinvolgimento di tante componenti quali i mazziniani, i repubblicani, i borbonici e i clericali e la mafia. L'insurrezione si svolse con la distruzione di archivi e documenti, il tentativo di liberare i detenuti e saccheggi di vario genere: dopo una settimana la Marina italiana bombard\u00f2 la citt\u00e0 di Palermo mentre i soldati del generale Raffaele Cadorna occupavano i quartieri. I morti furono circa 500.\nAnche in Sicilia furono applicate le \"Leggi Siccardi\" con la vendita delle propriet\u00e0 ecclesiastiche confiscate che rappresentavano circa i due terzi della propriet\u00e0 terriera.\nQueste vendite complessivamente avevano fruttato oltre 600 milioni di lire e furono utilizzate, come annunci\u00f2 pubblicamente il 16 marzo 1876 il primo ministro Marco Minghetti, per pareggiare il bilancio dello Stato. Anche questo fu causa di malumori tra la gente pi\u00f9 povera che traeva reddito dal lavoro nei latifondi ecclesiastici.\nLe condizioni economiche della Sicilia.\nIl dominio borbonico non aveva brillato per investimenti od opere strutturali in Sicilia. Solo gli investimenti inglesi dei Withaker, dei Woodhouse, degli Ingham e di altri avevano stimolato una certa ripresa economica. Alle soglie dell'Unit\u00e0 la Sicilia non disponeva di un apparato industriale vero e proprio salvo alcune imprese di piccole o medie proporzioni quali la fonderia Oretea a Palermo, con una forza lavoro di circa 200 unit\u00e0, il cotonificio Ruggeri che occupava circa 500 addetti e la seteria Jager a Messina con 200. Nel settore vinicolo, oltre a Vincenzo Florio, erano gli inglesi Woodhouse e Ingham ad aver costituito imprese di qualche rilievo. Unica eccezione era l'estrazione dello zolfo di cui la Sicilia era leader mondiale, ma anche questa era appannaggio di una quindicina di imprenditori inglesi. Questi detenevano anche il quasi monopolio della commercializzazione dello zolfo e non ritenevano affatto conveniente la trasformazione del minerale in loco e neanche lo sviluppo di un'industria chimica. Quando nel 1837 la francese Taix &amp; Aycard, aveva stipulato un contratto pi\u00f9 vantaggioso con il governo borbonico in cambio della realizzazione di alcune infrastrutture basilari era scoppiato un grave caso diplomatico che minacciava anche il blocco navale del porto di Napoli da parte degli inglesi. Il sovrano borbonico annull\u00f2 l\u2019accordo rimettendo il monopolio dello zolfo in mano agli inglesi non senza poi risarcire i danni arrecati alla Taix &amp; Aycard.\nNegli anni '40 del XIX secolo, Ingham e Florio avevano costituito una societ\u00e0 per la produzione di derivati dello zolfo e una per i battelli a vapore siciliani (Flotte Riunite Florio): era il 1853 quando il piroscafo \"Sicilia\" partiva per gli Stati Uniti d'America. Dopo l'unit\u00e0 Florio proseguirono nella loro crescita economica.\nLe imprese Ingham importavano velluti e tessuti stampati a Leeds, in societ\u00e0 con gli Smithson di Messina, ed estendevano la loro attivit\u00e0 al commercio dell'olio, della liquirizia e degli agrumi. Dato che nel XIX secolo la Sicilia era dotata solo di Banchi pubblici di deposito che non esercitavano il credito produttivo, era importante l'attivit\u00e0 bancaria degli Ingham, dei Gibbs e di altri uomini di affari inglesi, che concedevano crediti agli altri mercanti, agli aristocratici siciliani ed alla borghesia emergente.\nUn rapporto della Camera di Commercio del 1861 indicava l'esistenza a Catania di quattro stabilimenti di tessuti di cotone di buon livello e una filanda di cotone e due stabilimenti di tessuti ad Acireale con telai meccanici di tipo francese; le loro produzioni venivano presentate all'Esposizione Italiana di Firenze del 1861. La fabbrica di Giovan Battista Nicosia, impiantata nel 1854, disponeva di 40 telai Jacquard e 400 a mano e con 200 operai aveva una produzione di 3.200 coltri, 7.200 scialli di lana e lana-cotone, 24.000 m di tela per materassi, 120.000 m di tric\u00f2t di lana, 120.000 m di barracano, 240.000 m di tric\u00f2t di cotone, 80.000 m di dock, 4.000 abiti a velo ed altro. All'esposizione di Firenze la sua produzione fu premiata con medaglia d'oro di secondo grado.\nLe esportazioni di vino della provincia di Trapani giungevano a Boston, New York, Filadelfia, Baltimora e New Orleans, nel Brasile, in Australia e persino a Sumatra. Attraverso la Casa di Commercio di Palermo degli Ingham, si realizzava un vasto giro di affari per la fornitura di sommacco e di zolfo.\nIl Regno delle Due Sicilie non aveva un elevato debito pubblico al momento della sua caduta, anche a causa della bassa quantit\u00e0 di investimenti in opere di modernizzazione; al contrario, il Regno di Sardegna ne aveva uno molto elevato anche a causa delle guerre sostenute contro gli austriaci. In seguito all'Unit\u00e0 d'Italia venne unificato anche il debito pregresso. I fondi del Banco delle Due Sicilie, che era la Banca nazionale del regno borbonico (443 milioni di Lire-oro, all'epoca corrispondenti al 65,7 del patrimonio di tutti gli Stati italiani messi insieme) vennero incamerati dal nuovo Stato italiano, concorrendo a costituire il capitale liquido nazionale nella misura di 668 milioni di Lire-oro.\nL'istituto divenne Banco di Napoli e come il Banco di Sicilia, nato nel 1849, divenne istituto di emissione.\nIn seguito all'Unit\u00e0, le politiche liberiste del vecchio Stato sabaudo furono estese al nuovo Regno d'Italia.\nTuttavia, la tariffa doganale sarda applicata all'intero Regno d'Italia ridusse di fatto dell'80% la protezione di cui godeva l'industria meridionale sino ad allora. Il libero scambio delle merci danneggi\u00f2 poco l'apparato manifatturiero locale e in un certo modo avvantaggi\u00f2 la commercializzazione dei prodotti della sua agricoltura quali agrumi, sommacco, olio e frutta secca e l'industria dello zolfo. Il settore tessile, che era gi\u00e0 in sofferenza, fu quello che ebbe un vero tracollo in quanto le merci importate risultavano pi\u00f9 convenienti di quelle locali. Dal periodo 1863-65 al 1870-74 il numero di filande diminuiva drasticamente da 210 a 35 (tra Messina e Catania) con una forza lavoro di 69 maschi, 796 donne e 376 fanciulli.\nLa fiscalit\u00e0, divenne pi\u00f9 gravosa rispetto a quella borbonica, con nuove tasse comunali, le nuove tasse provinciali, il \"focatico\" (che essendo una tassa di famiglia colpiva duramente le famiglie numerose), la tassa sul macinato (che colpiva i pi\u00f9 poveri, quelli che, cercando di risparmiare macinando il proprio esiguo raccolto, incorrevano nella famelica imposta), la nuova tassa di successione ed altre cosiddette \"addizionali\".\nIl nuovo Stato, peraltro, era ancor pi\u00f9 restio dei Borboni ad investire in Sicilia: ad esempio, \nDal 1878 l cambiamento della strategia economica del governo italiano, da liberista a moderatamente protezionista prima e dal 1887 in modo pi\u00f9 elevato, e la guerra doganale con la Francia finirono col danneggiare le esportazioni di vino e di seta della Sicilia.\nFerrovie e infrastrutture.\nProdromi.\nAll'avvento dell'unit\u00e0 d'Italia, non vi erano ferrovie in Sicilia: durante gli ultimi anni del regno delle due Sicilie Francesco II, pur poco propenso a concederle, accord\u00f2 alcune concessioni ferroviarie ma la caduta del regno e l'annessione al Regno d'Italia oltre a provocare il fermo dei lavori port\u00f2 per tutte la decadenza delle concessioni, la perdita dei capitali investiti e la riassegnazione di buona parte degli stessi a nuovi concessionari.\nCon il Decreto Reale del 28 aprile 1860 (\"Decreto contenente de' provvedimenti per la costruzione di tre grandi linee di strade ferrate ne' dominii continentali, e di altrettante nei dominii di l\u00e0 del Faro\"), Francesco II tracci\u00f2 un piano di prolungamento delle ferrovie esistenti, il quale si sarebbe poggiato sia sull'affidamento dei lavori in concessione a privati, che sull'iniziativa governativa; e che avrebbe interessato sia la parte continentale, che quella insulare del Regno:\nEra convinzione del Re e di vari dei suoi ministri, tra i quali quello degli Esteri Giacomo De Martino, che l'affidamento di importanti concessioni ferroviarie nel regno agli investitori francesi avrebbe comportato un sostanziale motivo di pressione su Napoleone III affinch\u00e9 sostenesse la causa del Regno delle Due Sicilie; la concessioni al Delahante avrebbe, si riteneva, comportato l'appoggio della Francia. \nIl 24 agosto 1860 il governo napoletano concesse alla societ\u00e0 Gustave Delahante &amp; C (della quale facevano parte anche il Talabot, Blount, Salamanca, Chatellon, Buddicom e Parent) molte delle tratte ferroviarie previste.\nLe linee ferroviarie proposte avevano reale valenza per i commerci ma, dato il momento difficile, non risultavano ancora fattibili. In Sicilia erano previste tre linee da Palermo dirette a Catania, a Messina e a Terranova via Girgenti. Francesco II avrebbe presieduto personalmente ai progetti, attraverso una commissione composta dai pi\u00f9 alti gradi del governo. La caduta dei Borbone comport\u00f2 anche la riconsiderazione della convenzione con la societ\u00e0 del Delahante.\nLe concessioni passano di mano.\nIl progetto venne ripreso quasi integralmente dai decreti dittatoriali di Garibaldi e affidato in concessione alla ditta Adami e Lemmi. Anche queste concessioni non ebbero seguito in quanto il parlamento italiano tra 1861 e 1862 dopo aspro dibattito decret\u00f2 la decadenza delle pregresse autorizzazioni e concessioni fatte in ultima fase ai gruppi facenti capo a Delahante, Rotschild e a Talabot preferendo le societ\u00e0 a capitale nazionale, la societ\u00e0 piemontese Vittorio Emanuele e il gruppo toscano Bastogi.\nLa compagnia ferroviaria Vittorio Emanuele una volta ottenute le concessioni per l'Italia meridionale e la Sicilia, il 28 aprile 1863 apr\u00ec la prima tratta ferroviaria di 13\u00a0km in Sicilia, tra Palermo e Bagheria raggiungendo nel 1870 il bacino zolfifero di Lercara alla fine del 1870. Nel 1866 inizi\u00f2 la costruzione della ferrovia Messina-Catania proseguendo, nel 1869, in direzione dell'interno per raggiungere l'area di Leonforte che interessava agli industriali dello zolfo per l'esteso bacino minerario di Grottacalda e Floristella e delle altre decine di miniere dell'ennese il 15 agosto del 1870. La \"Vittorio Emanuele\" tuttavia, per varie motivazioni legate al collocamento di azioni sul mercato parigino e in crisi di liquidit\u00e0, si dichiar\u00f2 impossibilitata a proseguire i lavori intrapresi nelle linee calabro-sicule chiedendo un'ulteriore convenzione nella relazione del 17 novembre 1867 al Parlamento del Regno.\nAlle soglie degli anni settanta, i lavori di costruzione delle linee si erano arenati per le difficolt\u00e0 economiche della societ\u00e0 e lo Stato dovette intervenire per proseguire, con propri stanziamenti di capitali, i lavori affidandoli alla Societ\u00e0 Italiana per le Strade Ferrate Meridionali.\nCommerci e navigazione.\nCrebbero invece con i Florio l'industria alimentare e quella commerciale marittima. Se ne avvantaggiava la produzione agricola, del vino e degli agrumi, che venivano esportati durante la guerra di secessione americana.\nLe citt\u00e0 relativamente pi\u00f9 ricche, soprattutto quelle della costa orientale, con l'afflusso costante di gente in cerca di lavoro proveniente dall'interno, videro incrementare la loro popolazione e con essa i loro problemi sociali. La popolazione di Catania, che nel 1861 era di 68.810 abitanti, nel 1880 aveva gi\u00e0 superato le 90.000 unit\u00e0. \nIn quest'ultima citt\u00e0 erano avvenuti consistenti investimenti a partire dagli anni '70 del XIX secolo nel settore industriale della raffinazione dello zolfo, che si avvantaggiava della presenza del porto per la sua commercializzazione. Iniziava anche lo sviluppo delle ferrovie a supporto della stessa, (infatti la stazione della Societ\u00e0 per le Strade Ferrate della Sicilia venne costruita nella stessa zona delle raffinerie) e il 3 gennaio 1867 veniva aperto il tronco ferroviario Giardini-Catania della ferrovia Catania\u2013Messina, il cui primo tratto era stato inaugurato l'anno prima.\nL'attivit\u00e0 della Camera consultiva commerciale di Catania, che era nata nel 1853 in un contesto difficile qual era quello burocratico del governo borbonico con le sue iniziative e le sue pressioni, fu ora in grado di promuovere il potenziamento delle infrastrutture essenziali come le poste, le banche e i collegamenti marittimi e stradali (fino al 1871 era difficile la comunicazione via terra con Siracusa).\nVenne tentata, con la costituzione di una Societ\u00e0 di irrigazione del Simeto del barone Spitaleri, la coltivazione del cotone in alcune zone della Piana di Catania e la coltivazione del riso, ma soprattutto quest'ultima si rivel\u00f2 un'iniziativa fallimentare. L'attivit\u00e0 imprenditoriale cerc\u00f2 allora altre alternative introducendo nelle aree pi\u00f9 idonee, come quelle etnee e collinari della Sicilia orientale, la coltivazione su vasta scala degli agrumi, trasformando ampie zone fino ad allora coltivate a vigneto.\nI Fasci siciliani.\nFu cos\u00ec che, mentre perdurava il brigantaggio e il malessere sociale, nascevano i primi fermenti di coscienza sociale e collettiva con la costituzione dei Fasci dei lavoratori: nel maggio 1891 si costitu\u00ec il primo Fascio di Catania, e nel 1892, dopo un congresso operaio a Palermo, nacque il movimento.\nGli zolfatari, pi\u00f9 di tutti, parteciparono alla protesta. Nell'ottobre 1893 a Grotte, paese minerario in provincia di Agrigento, si tenne il congresso minerario. Al congresso parteciparono 1.500 fra operai e piccoli produttori. Gli zolfatari chiedevano di elevare per legge a 14 anni l'et\u00e0 minima dei \"carusi di miniera\" sfruttati fin da allora come schiavi, la diminuzione dell'orario di lavoro (che era praticamente dall'alba al tramonto) e il salario minimo.\nNel 1893, tuttavia, scoppiarono gravi sommosse nell'isola; la componente anarchica sfociava in eccessi e ci\u00f2 diede a Francesco Crispi, ex garibaldino siciliano divenuto capo del governo nel 1894, il motivo per scatenare una durissima repressione con lo scioglimento dei \"Fasci\", dopo che, negli scontri con il Regio esercito, erano morti oltre un centinaio di dimostranti in un solo anno.\nL'emigrazione.\nIl sottosviluppo, l'analfabetismo, l'alta mortalit\u00e0 infantile e la malaria, uniti alle spaventose e disumane condizioni di lavoro nelle zolfare, disseminate in tutte le province medio-orientali della Sicilia, e all'estrema miseria dei villaggi di pescatori delle zone costiere, fecero s\u00ec che il governo nazionale, a partire dal 1882, incentivasse l'emigrazione verso il nord America, soprattutto verso gli Stati Uniti e verso il Brasile e l'Argentina nel sud America.\nLe statistiche affermano che tra il 1871 e il 1921 quasi un milione di siciliani abbiano lasciato l'isola.\nDalla fine del secolo alla prima guerra mondiale.\nGli ultimi decenni del XIX secolo vedevano la regione ancora priva di infrastrutture viarie e ferroviarie efficienti. La compagnia ferroviaria Vittorio Emanuele, concessionaria per le costruzioni e l'esercizio ferroviario nell'isola, era in forte ritardo sul programma, tanto che dovette intervenire direttamente lo Stato per la prosecuzione di molti lavori. Le linee ferroviarie realizzate, pi\u00f9 che per collegare i centri urbani, erano realizzate spesso con un lungo percorso che teneva conto solo degli interessi commerciali degli investitori, spesso stranieri; cos\u00ec per andare da Palermo a Messina si doveva passare da Girgenti e Catania.\nLa linea Palermo-Trapani era funzionante dal 5 giugno 1881, con i suoi 195\u00a0km, e passava per Mazara del Vallo e Marsala, per collegare tutta la provincia. Ancora nel 1885 questa linea rappresentava un terzo di tutta la rete sicula Nel 1937 da Trapani venne realizzata anche la tratta diretta fino a Palermo. Alla lunga, tutto il sistema ferroviario risult\u00f2 essere stato progettato e realizzato solo in funzione del trasporto ai porti d'imbarco dello zolfo, dei vini e degli agrumi, con effetti per la mobilit\u00e0 e per lo sviluppo che perdurano fino ad oggi. In pi\u00f9, per scopi clientelari, i percorsi venivano allungati o deviati per raggiungere il fondo o la tenuta di Baroni e latifondisti.\nLo sviluppo del commercio dei filati a Catania attirava immigrati da tutta la provincia; oltre 20.000 tessitori ormai lavoravano nelle filande del capoluogo, e il Banco di Sicilia vi apr\u00ec la sua prima filiale. Un rapporto del 1887 dell'architetto Bernardo Gentile Cusa registra ci\u00f2 evidenziando l'assenza di emigrazione verso l'estero dal catanese, a differenza del resto della Sicilia.\nVerso la fine del XIX secolo, anche grazie all'apporto di capitale straniero e ai finanziamenti delle banche si svilupparono, nel sud della Sicilia e a Catania, raffinerie di zolfo e industrie chimiche ad esso collegate, attivit\u00e0 molitorie, come i grandi Mulini Prinzi di Catania, che importavano grano ed esportavano farine; il cotonificio De Feo che impiegava oltre 480 addetti e nel 1897 produceva 1500\u00a0kg di filati al giorno; estesa era anche la produzione di mobili e di carrozze.\nLa fine del secolo vide anche la costruzione della Ferrovia Circumetnea, che trasportava merci e viaggiatori dalle zone attorno all'Etna verso Catania e il suo porto, contribuendo all'export dei vini etnei tramite il porto di Riposto. Vennero anche approntati progetti di linee tranviarie a servizio delle zone minerarie, come la tranvia a vapore Raddusa Scalo-Assoro Scalo- Sant'Agostino e la Porto Empedocle-zolfare Lucia.\nLa produzione del \"fiore di zolfo\", cio\u00e8 lo zolfo raffinato, ebbe il suo massimo nel 1899, quando la produzione siciliana raggiunse gli 8/10 di quella mondiale, grazie alle estrazioni massicce condotte nella Sicilia interna, soprattutto nelle grandi miniere dei bacini di Lercara, del nisseno e dell'agrigentino, di Floristella e di Grottacalda e delle altre miniere dell'ennese. Non era comunque ricchezza per tutti: la massima parte dei guadagni andava ai proprietari e agli investitori della \"Anglo-Sicilian Sulphur Co.\" mentre la grande massa di \"surfarara\", donne e \"carusi\" versava in uno stato di miseria e sfruttamento ai limiti della schiavit\u00f9.\nAlla fine del secolo XIX infatti erano attive oltre 700 miniere che impiegavano una forza lavoro di oltre 30.000 addetti le cui condizioni di lavoro tuttavia rimanevano al limite del disumano. In questo clima si svilupparono i \"Fasci\", che vennero repressi duramente dal governo di Francesco Crispi.\nGli anni di fine secolo videro la nascita e lo sviluppo anche in Sicilia delle prime organizzazioni sindacali e l'inizio di scioperi per ottenere pi\u00f9 umane condizioni di lavoro.\nNel 1901 le unit\u00e0 lavorative raggiunsero il livello massimo di trentanovemila con 540.000 tonnellate di minerale di zolfo estratto.\nAll'inizio del secolo XX, la Sicilia si affacciava con grave carenza di infrastrutture (la maggior parte della rete ferroviaria interna venne infatti realizzata a partire dalla statalizzazione delle ferrovie dopo il 1905 e terminata alla soglia degli anni trenta quando il settore minerario era gi\u00e0 in crisi profonda).\nNella prima guerra mondiale pesante fu il tributo di vite umane che la Sicilia offr\u00ec per la definitiva unificazione del Paese. Il bilancio finale fu di ben 50.000 morti, e decine di migliaia di invalidi e feriti. Ma ebbe anche 9.321 decorati al valore.\nLa Sicilia nel periodo fascista.\nLa Sicilia in guerra.\nCon l'entrata in guerra la Sicilia divenne un fronte di prima linea, vista la sua posizione, vicina alla roccaforte inglese di Malta e centrale per i rifornimenti delle truppe in Nordafrica. Una decina gli aeroporti e le basi aeree installate nell'isola dalla Regia Aeronautica, ma nonostante ci\u00f2 le citt\u00e0 siciliane gi\u00e0 dal giugno 1940 subirono bombardamenti aerei che divennero pesanti dalla fine del 1942 fino ai giorni precedenti lo sbarco alleato del luglio 1943.\nL'Operazione Husky ebbe inizio con lo sbarco degli alleati a Licata, tra Gela e Scoglitti e tra Pachino e Siracusa delle forze alleate, tra il 9 e il 10 luglio 1943, a cui presero parte circa 160.000 uomini. Il 16 luglio gli americani arrivarono ad Agrigento e la Sicilia, nonostante la resistenza delle truppe dell'Asse, fu occupata in 38 giorni quando, il 17 agosto, le truppe Alleate entrarono a Messina, dopo aver conquistato Palermo il 22 luglio e Catania il 5 agosto. Quando il 25 luglio cadde il regime fascista, l'isola era gi\u00e0 di fatto quasi tutta sotto controllo alleato.\nL'occupazione alleata.\nIl 3 settembre fu stipulato a Cassibile l'armistizio tra Regno d'Italia e Alleati, reso noto l'8 settembre. Il generale britannico Harold Alexander, nella sua veste di comandante supremo dell'armata era formalmente il governatore militare delle zone occupate, ma in Sicilia al vertice dell'AMGOT vi era il generale inglese Francis Rennell Rodd, mentre responsabile degli affari civili era il colonnello americano Charles Poletti.\n\"L'Allied Military Government of Occupied Territories\", istituitosi all'indomani dello sbarco in Sicilia, inizialmente intern\u00f2 tutti i militari italiani, senza distinzione. Il diffondersi dei saccheggi e di atti di violenza privata richiedeva capacit\u00e0 di controllo del territorio, cio\u00e8 una forza di polizia che i militari anglo-americani non erano in grado di esprimere. Per questa ragione decisero di ripristinare la struttura territoriale dei Carabinieri Reali e gi\u00e0 il 4 agosto nacque a Palermo il Comando Superiore Carabinieri Reali della Sicilia alle dipendenze degli \"Affari Civili\" dell'AMGOT, con competenza sull'ordine e la sicurezza pubblica.\nDal febbraio 1944, avvenne la restituzione dei territori occupati, tra cui la Sicilia, al governo italiano del Regno del Sud, ma sottoposto comunque alla supervisione della Commissione alleata di controllo.\nDall'8 settembre 1943 fino al 30 aprile 1945 migliaia di siciliani lottarono su entrambi i fronti a sostegno della Resistenza e del Regno del Sud o della Repubblica Sociale Italiana, fra cui personalit\u00e0 come Pompeo Colajanni tra i primi e Alfredo Cucco e Filippo Anfuso tra i secondi.\nTra separatismo e Autonomia (1944 - 1946).\nDopo gli sbarchi anglo-americani, nel luglio del 1943, assunse nuovo vigore il separatismo, e si costituirono il MIS (guidato dalla figura carismatica di Andrea Finocchiaro Aprile), che alla fine della Seconda guerra mondiale vantava pi\u00f9 di cinquecentomila iscritti, con l'E.V.I.S. il suo braccio militare, (capeggiato prima da Canepa e poi da Concetto Gallo) e altri movimenti minori. Nel febbraio 1944 gli Alleati riconsegnarono l'isola al governo italiano del Regno del Sud, che nomin\u00f2 un Alto commissario e istitu\u00ec la Consulta regionale siciliana.\nIntanto, per\u00f2, riprendeva forza l'antica tendenza all'autonomia dell'isola. Il movimento separatista, che tenne agitata la vita dell'isola per diversi anni, si and\u00f2 spegnendo, anche per l'istituzione, con il Decreto regio 15 maggio 1946, della Regione Siciliana, che concedeva l'autonomia speciale. Poche settimane dopo un referendum sanciva la nascita della Repubblica Italiana, con la Sicilia prima regione autonoma."}
