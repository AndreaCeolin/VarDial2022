{"id": "531556", "revid": "2226591", "url": "https://it.wikipedia.org/wiki?curid=531556", "title": "Castello Maniace", "text": "Il castello Maniace (in dialetto castello Maniaci) \u00e8 uno dei pi\u00f9 importanti monumenti del periodo svevo a Siracusa e uno tra i pi\u00f9 noti castelli federiciani.\nStoria.\nEdificazione ed origini.\nNel sito in cui sorge il castello dovettero quasi certamente esistere delle fortificazioni sin dai tempi dei Greci in quanto \u00e8 strategicamente importante per la difesa del Porto Grande. \u00c8 pertanto credibile la tesi che nel 1038 il comandante bizantino Giorgio Maniace, Principe e Vicario dell'Imperatore di Costantinopoli da cui il castello prende nome, abbia promosso la restaurazione o la costruzione di opere a difesa del porto di Ortigia nel corso della sua campagna militare. Qualche anno dopo gli arabi si impadronirono nuovamente di Siracusa e del maniero che tennero fino al 1087 quando furono sconfitti e cacciati dai Normanni. Non ci sono tuttavia tracce evidenti di tale costruzione precedente.\nL'impianto originario del castello Maniace \u00e8 dovuto all'imperatore Federico II di Svevia, che ne affid\u00f2 la realizzazione all'architetto Riccardo da Lentini tra il 1232 e il 1239, poco tempo dopo il ritorno dalla Crociata in Terra Santa. La costruzione avvenne nello stesso lasso di tempo in cui sorsero alcuni altri castelli \"federiciani\" di Sicilia e dell'Italia meridionale. La somiglianza architettonica ne \u00e8 l'evidenza. Passato agli angioini nel 1266 venne assaltato ed espugnato dalla popolazione siracusana in rivolta l'11 aprile del 1282. Nel 1302 Federico d'Aragona vi sigl\u00f2 l'armistizio con gli angioini.\nMedioevo.\nNel 1321 ospit\u00f2 la seduta del parlamento siciliano convocato per sancire l'eredit\u00e0 del figlio di Federico III di Sicilia, Pietro II di Sicilia. \nNel 1325 Pietro II di Sicilia fece riattare i fossati e costruire due forti a supporto del castello.\nCon gli aragonesi Siracusa divenne sede della Camera Reginale, un istituto che poneva la citt\u00e0 a dote della regina, dal 1305 al 1536; il castello ospit\u00f2 successivamente le regine, Costanza nel 1362, Maria di Sicilia nel 1399, Bianca d'Evreux nel 1416 e, infine, anche l'ultima che ebbe in dominio la citt\u00e0, Germana de Foix, seconda moglie di Ferdinando il Cattolico. \nA causa di ci\u00f2 Castel Maniace fu tuttavia teatro delle numerose contese tra i baroni siracusani, che non accettavano l'istituto di Camera Reginale, e il potere centrale. Nel 1448 Alfonso il Magnanimo per porre fine ai tumulti dei baroni invi\u00f2 a Siracusa il capitano generale Giovanni Ventimiglia, conte di Geraci, con pieni poteri; questi, invitati a banchetto venti di quelli ritenuti i maggiori responsabili dei torbidi, una volta entrati li fece decapitare. Nell'occasione, i due arieti bronzei che ai lati del grande portale impreziosivano la facciata del castello,(attribuiti al Maniace secondo quanto riferisce Tommaso Fazello) vennero ceduti in premio dal vicer\u00e9 Lopes Ximenes de Urrea al Ventimiglia il quale li port\u00f2 seco a Castelbuono. Alla sua morte il figlio Antonio li pose ad ornamento della tomba del padre.\nIl Cinquecento.\nDopo il castello decadde da residenza reginale a costruzione militare e per quasi tutto il XV secolo il castello venne adibito a prigione. Negli anni successivi al 1535 il vicer\u00e9 Ferdinando Gonzaga, per porre rimedio alla piaga delle frequenti incursioni piratesche saracene nelle citt\u00e0 costiere della Sicilia orientale fece approntare un piano di rafforzamento delle difese costiere; l'incarico venne dato al famoso ingegnere militare Ferramolino da Bergamo che avvi\u00f2 la costruzione di nuove fortificazioni e il restauro o il potenziamento di quelle esistenti. Tra queste vi fu il rafforzamento contro l'impiego di artiglierie del castello Maniace; a scopo di costruzione venne impiegate le pietre prelevate dagli antichi monumenti. \nNel 1540 vi prese alloggio l'ammiraglio Andrea Doria durante la spedizione organizzata da Carlo V contro i musulmani. Poco dopo il disastroso terremoto del 1542 e, da ricordare, quello del 1693, che danneggiarono il castello.\nIl Settecento.\nAlla fine del XVI secolo, il castello Maniace era divenuto il punto nodale della cinta muraria di Ortigia ma, il 5 novembre 1704, l'edificio venne squassato da una violenta esplosione della polveriera che proiett\u00f2 i pezzi di otto delle volte a crociera e di blocchi di pietra nel raggio di alcuni chilometri. Negli anni successivi venne operato un rimaneggiamento che, lasciando cos\u00ec com'erano le parti rovinate dall'esplosione e demolendo sei delle otto volte danneggiate ne dispose l'ampliamento del cortile e la realizzazione di magazzini. Nel XVII secolo l\u2019architetto militare fiammingo Carlos de Grunembergh fece aggiungere la fortificazione a punta di diamante che si trova all\u2019estremit\u00e0 del promontorio, il cosiddetto Forte della Vignazza.\nL'epoca moderna.\nNel periodo borbonico il castello riacquist\u00f2 le sue funzioni militari e venne munito di bocche da fuoco. Nel 1838 in seguito ai moti che si stavano scatenando in tutto il regno borbonico venne dotato di una costruzione di difesa. Anche dopo l'unificazione d'Italia rimase una struttura militare e tale rimase fino alla seconda guerra mondiale.\nL'epoca attuale.\nInfine, alle soglie degli anni duemila, dopo un restauro e alla smilitarizzazione con la chiusura della storica caserma dell'esercito, il monumento \u00e8 tornato alla pubblica fruizione. L'apertura al pubblico ha permesso lo svolgimento di spettacoli dell'Ortigia Festival ma anche di ospitare il cosiddetto G8 ambiente dal 22 al 24 aprile 2009 che ha visto la presenza dei ministri dell'ambiente dei paesi industrializzati.\nIl castello Maniace \u00e8 affidato alla Soprintendenza BB.CC.AA. di Siracusa.\nIl castello.\nIl castello presenta una poderosa struttura a quadrilatero di 51 metri per lato di circa 12 m di altezza di aspetto severo in virt\u00f9 del suo scopo difensivo. Ai quattro angoli della costruzione vi sono quattro torri cilindriche con base ottagonale inserite armoniosamente nell'opera muraria.\nCastel Maniace \u00e8 accessibile attraverso la porta carraia della ex-caserma Abela sita, a Siracusa, in piazza Federico di Svevia. Attraversando il successivo cortile si trova un ponte in muratura che adduce ad una porta, con colonne laterali, di epoca spagnola (XVI secolo). Tale ponte ha sostituito l'antico ponte levatoio ligneo che scavalcava il fossato che circondava il castello all'epoca della costruzione e lo separava dalla estrema punta meridionale di Ortigia; il largo fossato, colmato nel Cinquecento, metteva in comunicazione il Porto Grande con il mare aperto e a ponte alzato permetteva una migliore difesa del castello in caso di attacco.\nScavi effettuati a scopo di saggio hanno indicato che l'altezza originaria delle mura era di circa 18 metri. Lo spessore medio delle mura principali \u00e8 di circa 3,5 m. La facciata principale \u00e8 orientata verso Ortigia, i lati a nord-est e a sud-ovest all'epoca della costruzione erano a picco sul mare e cos\u00ec rimasero fino al XVI secolo quando gli spagnoli eressero i due rispettivi contrafforti.\nIl portale marmoreo decorato, la cui profondit\u00e0 della strombatura fu sfruttata dai costruttori per realizzarvi dei virtuosismi artistici, pur seriamente erose dal tempo e danneggiate dall'opera degli uomini, tra gli stipiti esterni ed i pilastri interni, una serie di colonnine marmoree con capitelli a foglie uncinate permettono ancora l'individuazione di quattro figure zoomorfe, disposte due per lato, di probabile significato simbolico: sono individuabili due figure di leoni e di un ippogrifo; l'arco inferiore e l'archivolto presentano dei motivi floreali.\nUno stemma imperiale del XVII secolo \u00e8 posto in cima all'ogiva del portale stesso.\nLa sala principale interna \u00e8 costituita da 24 volte pi\u00f9 una che dovrebbero rappresentare i regni di Federico II con al centro quello di Sicilia.\nIn memoria dell'imperatore Federico II, nel giugno 2018 fu eretto una \"Stauferstele\" a sinistra dell'ingresso all'edificio quadrato.\nIl nome del castello.\nIl castello prende il nome dal comandante bizantino Giorgio Maniace, Principe e Vicario dell'Imperatore di Costantinopoli, discendente dalla famiglia Imperiale di Bisanzio, i cui discendenti si imparentarono con la casa reale d'Altavilla, dalla quale discende anche Federico II di Svevia,essendo figlio dell'Imperatrice Costanza d'Altavilla. \nSecondo il Fazello, fu nell'occasione dell'edificazione di una fortezza, detta dal popolo \"Torre Maniace\", che offr\u00ec in dono due arieti bronzei di fattura ellenistica, portati seco da Costantinopoli, che vennero posti a decorazione dell'entrata della fortificazione."}
{"id": "531561", "revid": "547034", "url": "https://it.wikipedia.org/wiki?curid=531561", "title": "Alessandro I (re dell'Epiro)", "text": "Biografia.\nDurante le nozze di Alessandro I d'Epiro, avvenute nel 336 a.C. con la nipote Cleopatra, sorella di Alessandro Magno, venne ucciso Filippo II di Macedonia, ed il trono di Macedonia fu assegnato al figlio di quest'ultimo, Alessandro Magno, con il nome di Alessandro III. Venuto in Italia nel 335 a.C. per soccorrere la citt\u00e0 magno-greca di Taranto, Alessandro I, entr\u00f2 in conflitto con i Lucani, i Bruzi, gli Iapigi e i Sanniti, nel tentativo di creare uno stato unitario nel Meridione d'Italia. Pur riuscendo a conquistare con i Tarentini le citt\u00e0 di Brentesion, Siponto, Heraclea, Cosentia e Paestum, tuttavia il suo progetto non si realizz\u00f2, venendo sconfitto in battaglia e ucciso a tradimento da un lucano a Pandosia (Lucania) o a Pandosia Bruzia nel 330 a.C.\nLeggiamo di seguito quanto ci narra Tito Livio:\nSecondo l'archeologa Giuseppina Canosa, la sua ricca tomba sarebbe stata rinvenuta a Timmari presso Matera.\nInoltre, secondo una certa critica storiografica moderna \"il Molosso\" sarebbe venuto in Italia con l'intendo di conquistare l'Italia stessa, la Sicilia e l'Africa. Questo obbiettivo avrebbe completato il progetto del nipote e cognato, Alessandro Magno, che in quello stesso anno era intento a conquistare l'Asia. Questa interpretazione trova appoggio anche in antichi autori, come ad esempio Giustino che scrive:\nEmulo di Alessandro \"il Molosso\", si pu\u00f2 ritenere Pirro, re d'Epiro, che accorse in Italia in aiuto dei Tarantini contro i Romani per poi cercare di creare un proprio regno."}
{"id": "531563", "revid": "46931", "url": "https://it.wikipedia.org/wiki?curid=531563", "title": "Cunard Steam Ship", "text": ""}
{"id": "531578", "revid": "121589575", "url": "https://it.wikipedia.org/wiki?curid=531578", "title": "Celesiria", "text": "La Celesiria (gr. \u1f21 \u03ba\u03bf\u03af\u03bb\u03b7 \u03a3\u03c5\u03c1\u03af\u03b1 he koile Syria letteralmente \"la Siria concava\", lat. Syria Coele) era il nome dato in epoca ellenistica, e mantenuto poi durante il dominio romano, a quella regione compresa tra le catene montuose del Libano e dell'Anti-Libano, in quella che \u00e8 la pianura della Beq\u0101\u2018 dell'attuale Stato libanese (anche se sono stati correnti anche usi pi\u00f9 estensivi del termine).\nIl generale di Alessandro Magno, Tolomeo I \"Sotere\" occup\u00f2 per primo la Celesiria nel 318 a.C. Quando Tolomeo radun\u00f2 la coalizione contro Antigono Monoftalmo nel 313 a.C., egli abbandon\u00f2 tuttavia rapidamente la Celesiria.\nNel 312 Tolomeo I Sot\u00e8re sconfisse Demetrio I di Macedonia, figlio di Antigono, nella Battaglia di Gaza e ci\u00f2 permise ancora una volta a Tolomeo di occupare la Celesiria.\nMalgrado egli fosse costretto appena pochi mesi dopo a lasciare la regione, dopo che Demetrio ebbe vinto una battaglia contro il suo generale e dopo che Antigono fece il suo ingresso in forze in Siria, questo successo fu di breve durata perch\u00e9 lasci\u00f2 il posto a una rapida controffensiva di Seleuco che s'impadron\u00ec di Babilonia. Nel 302, Tolomeo radun\u00f2 una nuova coalizione contro Antigono e rioccup\u00f2 la Celesiria prima di abbandonarla di nuovo per la falsa voce che voleva che Antigono avesse conseguito una nuova vittoria.\nFu solo dopo che Antigono fu infine sconfitto nella Battaglia di Ipso nel 301 a.C. che gli pot\u00e9 ritornarvi. La Celesiria fu allora affidata a Seleuco. \nL'area fu gi\u00e0 arabizzata nel I secolo a.C. dai Nabatei, ma divenne ancor pi\u00f9 importante prima dell'apparire dell'Islam, perch\u00e9 in essa s'install\u00f2 la dinastia araba dei cristiani Ghassanidi, alleata di Costantinopoli, tanto che il suo sovrano era annoverato come filarca ('comandante amico') nel cerimoniale di corte bizantino e autorizzato a sfilare subito dopo l'imperatore nel corso delle numerose cerimonie ufficiali che si svolgevano nella \"Seconda Roma\" sul Bosforo: onore ribadito nei banchetti, allorch\u00e9 il \"basileus\" ospitava accanto a s\u00e9 il re ghassanide."}
{"id": "531579", "revid": "2149966", "url": "https://it.wikipedia.org/wiki?curid=531579", "title": "Romolo Valli", "text": "Ha vinto tre Nastri d'argento come migliore attore non protagonista.\nBiografia.\nLaureatosi in giurisprudenza a Parma nel 1949, pi\u00f9 per compiacere il padre che per il desiderio di fare l'avvocato, ancora in giovane et\u00e0 rivel\u00f2 una predilezione per tutto ci\u00f2 che era spettacolo: spettacoli di rivista, letture sceniche, critiche teatrali e cinematografiche, organizzazione di circoli del cinema, regia di commedie. Gi\u00e0 all'et\u00e0 di 18 anni, nel dicembre 1943, con il nome di Mimmolo Valli (Mimmolo era il modo in cui veniva appellato dai suoi cari), esordiva a Campagnola Emilia con lo spettacolo \"Follie di dicembre\" assieme a una ballerina quattordicenne che pochi anni dopo diverr\u00e0 Delia Scala.\nAttivit\u00e0 teatrale.\nDal 1949 il teatro diviene la sua principale occupazione: venne aggregato infatti alla compagnia \"Il Carrozzone\" di Fantasio Piccoli, con cui esord\u00ec in \"Miles gloriosus\". Valli rester\u00e0 tre anni in questa compagnia. Dal 1952 si esibisce al Piccolo Teatro di Milano, con Giorgio Strehler che lo dirige in molti lavori, compreso \"Sei personaggi in cerca d'autore\" di Pirandello, che rimane uno dei suoi cavalli di battaglia, e con il quale effettu\u00f2 una tourn\u00e9e in Sudamerica, con notevoli interpretazioni in \"Giulio Cesare\", \"La giara\", \"L'ingranaggio\" e \"La moglie ideale\".\nIl 1954 fu un anno decisivo per lui: insieme a Giorgio De Lullo (che divenne sue compagno di vita oltre che di palscoscenico), Rossella Falk, Elsa Albani e Anna Maria Guarnieri cre\u00f2 la \"Compagnia dei Giovani\". Pur lasciando il giusto merito al talento registico di Giorgio De Lullo, Valli si rivel\u00f2 l\"'anima\" della Compagnia fino all'anno del suo scioglimento, nel 1972. Anche dopo la fine della Compagnia dei Giovani, Valli, De Lullo, Falk e Albani continuarono a recitare insieme.\nAttore sottile e incisivo, si mise alla prova in un numero importante di ruoli, soprattutto quelli del teatro pirandelliano, da lui sempre affrontati con grazia, intelligenza e vigore interpretativo. Fra le tantissime interpretazioni ricordiamo quelle in \"Lorenzaccio\", \"Il diario di Anna Frank\", \"Sei personaggi in cerca d'autore\", \"Enrico IV\", \"Il malato immaginario\", \"L'amica delle mogli\", \"Cos\u00ec \u00e8 (se vi pare)\" e \"Terra di nessuno\", accanto a De Lullo.\nAttivit\u00e0 cinematografica.\nValli ha avuto anche un'importante carriera cinematografica, venendo diretto dai pi\u00f9 grandi registi: lo si ricorda in \"La grande guerra\" (1959) e \"Un borghese piccolo piccolo\" (1977) di Mario Monicelli, \"La ragazza con la valigia\" (1961) di Valerio Zurlini, e soprattutto \"Il Gattopardo\" (1963) e \"Morte a Venezia\" (1971) di Luchino Visconti, \"Il giardino dei Finzi Contini\" (1970) di Vittorio De Sica, \"Gi\u00f9 la testa\" (1971) di Sergio Leone, dove interpreta il dottor Villega che tradisce i suoi compagni rivoluzionari, e \"Novecento\" (1976) di Bernardo Bertolucci.\nSi \u00e8 aggiudicato per tre volte il Nastro d'argento come miglior attore non protagonista: nel 1963 per \"Una storia milanese\" (1962) di Eriprando Visconti, nel 1971 per \"Il giardino dei Finzi Contini\" (1970) di Vittorio De Sica e nel 1977 per l'interpretazione del capoufficio Spaziani in \"Un borghese piccolo piccolo\" (1977) di Mario Monicelli. Ha lavorato anche come doppiatore. Tra le sue interpretazioni si ricorda il ruolo di voce narrante sia in \"E venne un uomo\" di Ermanno Olmi (1965) sia nella versione italiana di \"Barry Lyndon\" (1975) di Stanley Kubrick.\nAltre attivit\u00e0.\nOltre che per il cinema e il teatro Valli ha lavorato per la radio, nella popolare trasmissione \"Gran variet\u00e0\" dove interpret\u00f2 il personaggio del \"maleducatore\". Uomo di grande cultura, ebbe come fondamentale passione letteraria l'opera di Marcel Proust, \"Alla ricerca del tempo perduto\", ma si ricordano anche le letture delle opere postume di Ennio Flaiano, tra le quali \"Autobiografia di un Blu di Prussia\". \u00c8 stato, tra il 1971 e il 1978, direttore artistico del Festival dei Due Mondi di Spoleto e, a partire dal 1977, insieme con Giorgio De Lullo e Giuseppe Patroni Griffi il direttore stabile del Teatro Eliseo e del Piccolo Eliseo di Roma.\nMorte.\nMor\u00ec a 54 anni in un incidente stradale sulla Via Appia Antica a Roma nella notte del 1\u00ba febbraio 1980, al rientro dal teatro Eliseo dove aveva interpretato \"Prima del silenzio\", atto unico scritto da Giuseppe Patroni Griffi proprio per lo stesso Valli e messo in scena da Giorgio De Lullo.\n\u00c8 sepolto nel famedio del Cimitero Monumentale di Reggio Emilia accanto a Maria Melato. A lui \u00e8 intitolato il Teatro municipale della stessa citt\u00e0."}
{"id": "531581", "revid": "108678", "url": "https://it.wikipedia.org/wiki?curid=531581", "title": "Coelesiria", "text": ""}
{"id": "531596", "revid": "298055", "url": "https://it.wikipedia.org/wiki?curid=531596", "title": "Jon Spiro", "text": ""}
{"id": "531601", "revid": "1086846", "url": "https://it.wikipedia.org/wiki?curid=531601", "title": "Associazione Sportiva Roma 1968-1969", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1968-1969.\nStagione.\nLa stagione 1968-69 segna l'arrivo in giallorosso del tecnico Helenio Herrera, allenatore dell' di Angelo Moratti. Accolto con entusiasmo dalla tifoseria speranzosa di veder trasformata la Roma, in realt\u00e0 il famoso mago, nella capitale, non riesce a portare la stessa mag\u00eca che aveva fatto volare i nerazzurri sul tetto del mondo. A causa di scuotimenti nei vertici giallorossi - la societ\u00e0 infatti passa da Franco Evangelisti a Francesco Ranucci prima e ad Alvaro Marchini poi - il nuovo allenatore non trova i favori del nuovo presidente; inoltre Herrera ha tra le mani una formazione carica s\u00ec di giovani promesse, ma certamente nettamente inferiore rispetto a quella che aveva allenato a Milano. Le novit\u00e0 portate da Herrera sono le famose maglie bianche con le quali la Roma, come era accaduto all'Inter, gioca sia in casa che in trasferta, e l'arrivo di diversi giocatori fedeli all'allenatore, provenienti dalla formazione nerazzurra: la coppia difensiva formata da Santarini e Bet. L'attacco giallorosso \u00e8 affidato a Giuliano Taccola, attaccante venticinquenne che nella stagione precedente si era messo in luce segnando dieci gol e diventando il capocannoniere della squadra.\nProprio questo giocatore \u00e8 protagonista di una delle tragedie pi\u00f9 toccanti della storia della . Il 16 marzo del 1969 nel corso della partita di ritorno, contro il fuori casa, Taccola, che aveva gi\u00e0 segnato 7 reti in 12 gare di campionato, viene colto da un malore all'interno degli spogliatoi e nel giro di pochi minuti entra in coma e muore improvvisamente. Le cause della morte di Taccola sono misteriose, il ragazzo nel corso della stagione ha sofferto di continue febbri, causate da un'infezione della quale i medici non hanno saputo dare alcuna spiegazione chiara. Nonostante il precario stato di salute del giocatore, l'allenatore ha continuato ad utilizzarlo poich\u00e9 si \u00e8 dimostrato l'unico in grado di cambiare le sorti del gioco sterile della squadra giallorossa che finisce la stagione con un grigio ottavo posto in classifica. Superato il trauma per la morte di Taccola, che si fa sentire anche sul campo con una serie di risultati negativi, la Roma trova la forza per vincere la sua seconda Coppa Italia.\nMaglie e sponsor.\nLa divisa primaria nel girone di andata \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo, nel girone di ritorno invece la maglia \u00e8 bianca bordata di giallorosso, cos\u00ec come nei pantaloncini e calzettoni; in trasferta viene usata una maglia bianca con colletto a polo e con una banda giallorossa obliqua, pantaloncini bianchi e calzettoni bianchi bordati di giallorosso, mentre nel girone di ritorno viene usata una maglia rossa bordata di giallo, pantaloncini bianchi, calzettoni rossi bordati di giallo. I portieri usano una maglia nera bordata di giallorosso abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 68/69\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "531603", "revid": "44939", "url": "https://it.wikipedia.org/wiki?curid=531603", "title": "Gene Therapy", "text": ""}
{"id": "531604", "revid": "44939", "url": "https://it.wikipedia.org/wiki?curid=531604", "title": "Gene therapy", "text": ""}
{"id": "531605", "revid": "2149408", "url": "https://it.wikipedia.org/wiki?curid=531605", "title": "Polaris (disambigua)", "text": ""}
{"id": "531606", "revid": "289247", "url": "https://it.wikipedia.org/wiki?curid=531606", "title": "Hearts of Midlothian", "text": ""}
{"id": "531607", "revid": "289247", "url": "https://it.wikipedia.org/wiki?curid=531607", "title": "Heart of Midlothian FC", "text": ""}
{"id": "531609", "revid": "125621395", "url": "https://it.wikipedia.org/wiki?curid=531609", "title": "Risoluzione delle Nazioni Unite", "text": "La risoluzione delle Nazioni Unite \u00e8 l'atto giuridico pi\u00f9 importante che l'Organizzazione delle Nazioni Unite possa adottare. Sebbene qualsiasi organismo dell'ONU possa emettere risoluzioni, di fatto queste vengono proclamate solo dal Consiglio di sicurezza oppure dall'Assemblea generale, e vengono distinte secondo la loro origine in \"\"Risoluzioni del consiglio di Sicurezza\" e \"Risoluzioni dell'Assemblea generale delle Nazioni Unite\"\".\nValore giuridico delle risoluzioni.\nIl valore legale di una risoluzione \u00e8 oggetto di dibattito tra i giuristi:\nStruttura delle risoluzioni.\nLa tipica risoluzione delle Nazioni Unite \u00e8 strutturata come una singola, lunghissima frase complessa. Essa si compone di tre sezioni: il nome dell'organismo che la adotta (siano questi il Consiglio di sicurezza, l'Assemblea generale, o eventualmente un'articolazione di questa, o qualunque altro organismo titolato a ci\u00f2), che funge da soggetto della frase; le frasi del preambolo, che indicano i motivi retrostanti all'adozione della risoluzione, proprio come nel caso di un preambolo in qualunque altro documento; e le frasi operative, tramite le quali l'organismo delinea le azioni che intraprender\u00e0 (se si tratta del Consiglio di sicurezza o - internamente all'ONU - di un organismo politico delle Nazioni Unite), o che raccomanda vengano prese (in molte risoluzioni del Consiglio di sicurezza, e - esternamente all'ONU - nel caso di tutti gli altri organismi).\nL'ultima frase operativa, almeno per quanto riguarda il Consiglio di sicurezza recita quasi sempre \"Decides to remain seized of the matter\" \"decide di continuare ad interessarsi della cosa\" (talvolta anche \"actively seized\" \"interessarsi attivamente\"). Il motivo di tale formulazione \u00e8 per alcuni versi oscuro, ma sembra potervisi leggere la promessa che questo organismo torner\u00e0 ad occuparsi della questione oggetto della risoluzione anche in futuro, se necessario.\nLe frasi di preambolo e quelle operative iniziano quasi sempre con dei verbi, talvolta modificati da avverbi, e continuano con ci\u00f2 che l'organismo decide di introdurre; la prima parola \u00e8 sempre sottolineata o in corsivo. Comunque, le frasi del preambolo non sono numerate, finiscono con delle virgole, e talvolta iniziano con degli aggettivi; le frasi operative sono numerate, finiscono con un punto e virgola (tranne l'ultima che si chiude con il punto), e non iniziano mai con un aggettivo.\nIl nome dell'organismo che la emette pu\u00f2 essere spostato da prima delle frasi di preambolo a dopo; la decisione di farlo o non farlo \u00e8 pi\u00f9 che altro mossa da considerazioni stilistiche, e la risoluzione continua a rappresentare una frase di senso compiuto.\nSistema di numerazione delle risoluzioni.\nLa numerazione ufficiale e formale segue il criterio dell'ONU: tre campi alfanumerici separati da un carattere \"/\": La prima lettera indica l'organo che emette la risoluzione (S=Consiglio di sicurezza, A=Assemblea generale), il secondo campo \"RES\" indica che trattasi di una risoluzione (\"resolution\" in inglese), il terzo indica la numerazione. Cos\u00ec, ad esempio, S/RES/313 indica la Risoluzione n. 313 del Consiglio di sicurezza.\nSpesso nel linguaggio comune o negli organi di stampa si commette l'errore di indicare genericamente come \"Risoluzione ONU (segue numero)\" ma questa dicitura non \u00e8 univoca senza specificare l'organo che l'ha emessa. Cos\u00ec ad esempio la \"Risoluzione ONU 313\" pu\u00f2 rappresentare in modo ambiguo una delle seguenti:\nGeneralmente ci si affida al contesto per disambiguare tali espressioni."}
{"id": "531620", "revid": "123471201", "url": "https://it.wikipedia.org/wiki?curid=531620", "title": "Le fasi del caos", "text": "Le fasi del caos (\"Isaac's Universe Volume Two: Phases in Chaos\") \u00e8 un'antologia di racconti fantascientifici curata da Isaac Asimov e Martin H. Greenberg nel 1991. Si tratta del secondo volume di racconti ambientati nell'\"universo di Isaac\" (\"Isaac's Universe\").\nL'antologia \u00e8 stata pubblicata in Italia il 12 dicembre 1993 nella collana \"Urania\" n. 1220."}
{"id": "531621", "revid": "413187", "url": "https://it.wikipedia.org/wiki?curid=531621", "title": "Continuum Q", "text": ""}
{"id": "531623", "revid": "93556", "url": "https://it.wikipedia.org/wiki?curid=531623", "title": "Maddalena de La Tour d'Auvergne", "text": "Biografia.\nSpos\u00f2 il Duca Lorenzo II de' Medici, duca d'Urbino, presso il castello di Amboise il 5 maggio 1518.\nMor\u00ec a Firenze di febbre puerperale qualche giorno dopo aver dato alla luce l'unica figlia della coppia, Caterina (1519 \u2013 1589), futura regina e reggente di Francia in quanto sposa di re Enrico II di Valois Angoul\u00eame. \nLa sorella maggiore di Maddalena, Anna, che eredit\u00f2 l'Alvernia e spos\u00f2 Giovanni Stewart, II Duca di Albany, visse ancora cinque anni ma mor\u00ec senza eredi; in questo modo le Contee d'Alvernia e di Boulogne cos\u00ec come la Baronia di La Tour passarono alla figlia di Maddalena, Caterina de' Medici, e poi alla corona francese."}
{"id": "531629", "revid": "919161", "url": "https://it.wikipedia.org/wiki?curid=531629", "title": "Ymir", "text": "Nella mitologia norrena Ymir (chiamato anche Aurgelmir tra gli stessi giganti) \u00e8 stato il primo gigante del ghiaccio e una figura fondamentale della cosmogonia e cosmologia norrena.\nYmir nella mitologia norrena.\nSnorri Sturluson ha combinato diverse fonti, insieme con alcune delle sue conclusioni, per spiegare il ruolo di Ymir nel mito della creazione norrena.\nLe fonti principali sono alcuni poemi dell'Edda poetica; la \"V\u01eblusp\u00e1\", il \"Gr\u00edmnism\u00e1l\" e il \"Vaf\u00fer\u00fa\u00f0nism\u00e1l\".\nNato al principio del tempo, nel mezzo del Ginnungagap, dalle brine velenose del Niflheimr che si fondevano al calore del M\u00faspellsheimr, Ymir fu il primo degli esseri. Era saggio ma anche malvagio, come furono tutti i suoi discendenti. Le sue dimensioni erano enormi, al punto da ricoprire, quando si sdraiava, con la sua mole tutta la terra. Inoltre, serbava all'interno del suo corpo una sorgente di fuoco che faceva innalzare la sua temperatura corporea a livelli altissimi.\nMentre Ymir dormiva, dal suo sudore si gener\u00f2 la razza dei giganti, orrendi e malvagi. Sotto il suo braccio sinistro nacquero un uomo e una donna e dalle sue gambe si origin\u00f2 un figlio con sei teste.\nInsieme ad Ymir nacque la mucca chiamata Au\u00f0humla, dalle cui mammelle scorrevano quattro fiumi di latte, da cui Ymir trasse il suo nutrimento.\nAu\u00f0humla lecc\u00f2 il sale che incrostava alcune pietre ghiacciate. Il primo giorno, verso sera, port\u00f2 alla luce i capelli di un uomo, il giorno dopo la testa e il terzo giorno tutta la persona. L'uomo si chiamava B\u00fari (\"il generante\"), il quale gener\u00f2 un figlio identico a lui che si chiamava Borr (\"il generato\"), il quale prese in moglie Bestla figlia del gigante B\u00f6l\u00feorn: ebbe da lei tre figli. Il primo si chiamava Odino, il secondo V\u00edli e il terzo V\u00e9.\nUn giorno i tre figli di Borr uccisero Ymir e nel suo sangue affogarono tutti i giganti che da lui erano discesi. Unico a salvarsi fu colui che i giganti chiamavano Bergelmir figlio di \u00der\u00fa\u00f0gelmir, il gigante che era nato dai piedi di Ymir. Bergelmir e sua moglie si salvarono dal massacro e ripararono lontano. Da loro sarebbero discese le stirpi dei giganti di ghiaccio.\nOdino e i suoi fratelli usarono il corpo di Ymir per creare Mi\u00f0gar\u00f0r al centro del Ginnungagap. La sua carne divenne la terra, il suo sangue form\u00f2 i laghi e i fiumi, con le sue ossa furono erette montagne, i suoi denti e i frammenti rimasti delle sue ossa divennero pietre, e dai suoi capelli crebbero gli alberi e le larve della sua carne originarono la razza dei nani, progenitori degli Elfi. Gli d\u00e8i posero il suo teschio sopra il Ginnungagap e crearono la volta celeste, sostenuta da quattro nani. Il loro nome era: \"Nor\u00f0ri, Su\u00f0ri, Austri e Vestri\" (dai nomi dei quali derivano i moderni punti cardinali). Odino allora cre\u00f2 il vento sistemando uno dei figli di Bergelmir, sotto forma di aquila, alla fine della terra. Infine Odino tir\u00f2 nel cielo i pezzi del cervello di Ymir che diventarono le nuvole.\nPoi, i figli di Borr, presero le scintille dal M\u00faspellsheimr e li dispersero attraverso il Ginnungagap creando le stelle e la luce per illuminare il cielo e la terra. Dalle sopracciglia di Ymir fu creato un posto dove gli uomini potevano essere al sicuro dai giganti. Tale posto era Mi\u00f0gar\u00f0r.\nDue altri nomi presumibilmente da associare con Ymir, sono Brimir e Bl\u00e1in, secondo la \"V\u00f6lusp\u00e1\", nella strofa 9, dove gli d\u00e8i discutono della creazione della razza dei nani dal \"sangue di Brimir e dalle ossa di Bl\u00e1in\". Successivamente, nella strofa 37, Brimir \u00e8 citato mentre beve una birra nella sala \u00d3k\u00f3lnir. Nel \"Gylfaginning\" \"Brimir\" \u00e8 il nome della sala stessa, destinata a sopravvivere al Ragnar\u01ebk provvedendo un'abbondanza di bevande per le anime dei virtuosi."}
{"id": "531635", "revid": "1573940", "url": "https://it.wikipedia.org/wiki?curid=531635", "title": "Sinagoga e museo ebraico di Asti", "text": "La sinagoga di Asti, con annesso Museo ebraico, \u00e8 un edificio del XVIII secolo situato in via Ottolenghi, gi\u00e0 contrada di San Bernardino.\nGli ebrei in Asti.\n\u00c8 probabile che la maggior parte degli ebrei astigiani sia arrivata nel XVI secolo, in seguito alla diaspora del 1492, dalla Spagna, Provenza e Reno. Erano sistemati lungo la via Aliberti (nel rione San Secondo) con brevi ramificazioni di alcuni vicoli nella parte sinistra.\nIn questo periodo, una sinagoga doveva gi\u00e0 esistere nel cuore del ghetto, essendo la \"casa della collettivit\u00e0\" (beth hakkeneseth). Infatti esplicava non solo funzioni religiose, ma anche civili e assistenziali come, per esempio, gli atti di compravendita, o dirimeva le diatribe sociali della comunit\u00e0. Nel tempio, infatti, sono presenti arredi in legno ed in tessuto del XVI secolo e XVII secolo.\nLa pi\u00f9 antica testimonianza del primitivo edificio risale al 1601: \u00e8 una lamentela del vescovo di Asti sulla \u201ctroppa\u201d vicinanza della sinagoga degli ebrei alle chiese di San Secondo e di San Bernardino. Prima di quella data, \u00e8 probabile che fungesse da oratorio comune una stanza messa a disposizione da una famiglia privata nel proprio alloggio, come \u00e8 documentato all'inizio del 1599.\nQuando nel 1848 caddero le barriere del ghetto, si rese necessaria una ristrutturazione della sinagoga. I lavori vennero attuati sotto la direzione del geometra Carlo Benzi, gi\u00e0 autore di alcune costruzioni ad Asti, ed con il finanziamento delle famiglie Artom ed Ottolenghi.\nCon l'esproprio di alcune case adiacenti, si pot\u00e9 creare il sagrato recinto da una cancellata, ed innalzare una nuova ala sulla destra, ampliando cos\u00ec il matroneo (una speciale loggia sopraelevata riservata alle donne, che dovevano rimanere separate dagli uomini).\nLa sinagoga nel dettaglio.\nSe la sinagoga di Asti \u00e8 certo inferiore artisticamente a quelle di Torino, Alessandria e Casale Monferrato, mantiene un originale impronta stilistica. Nel tempio che vediamo oggi \u00e8 presente una semplice facciata neoclassica, con un portale incorniciato da quattro colonnine \"ioniche\" che reggono un fastigio con scritta augurante.\nAll'interno, un vestibolo, al cui lato sinistro si trova l'accesso al coro ed al \"piccolo tempio\" (una saletta riservata ai riti minori e tappezzata con lapidi commemorative della comunit\u00e0), al lato destro troviamo l'accesso alle scale del matroneo.\nIn avanti vi \u00e8 uno spazio quadrangolare, diviso in tre navate, con volte a \"botte\". Al centro una piccola cupola poggiata su quattro colonne in finto marmo.\nQuasi tutti i banchi, in noce massiccio, hanno una targhetta in ottone con inciso il nome o il numero del proprietario del posto (la vendita del posto \"fisso\" era una delle principali risorse di finanziamento della comunit\u00e0).\nIl presbiterio contiene un tavolo per i testi sacri ed alcuni supporti lignei per la lettura della \"Torah\", al fondo l'\" Ar\u00f2n\" o \"Arca Santa\", opera della bottega del Bonzanigo e capolavoro di ebanisteria realizzato nel 1809: \u00e8 un armadio a muro composto da otto pannelli scolpiti e dorati; ogni pannello reca un simbolo differente:\nIn alto una scritta:\nAll'interno, uno stretto vano accoglie i rotoli della Torah ed i \"sefarim\", ricoperti da paramenti in seta con ricami in oro e argento (\"me'ilim\"). Alcuni rotoli risalgono al 1700.\nIl Museo.\nNei locali che un tempo furono del tempietto invernale, si pu\u00f2 visitare un piccolo ma importante museo, in cui sono esposti oggetti liturgici, rituali e varie testimonianze della presenza ebraica in Asti.\nTra gli oggetti ricordiamo:\nPer la visita del museo rivolgersi in Palazzo Mazzetti (Corso Alfieri, 357).\nIl rito astigiano, o rito Appam.\nQuesto termine deriva dalle iniziali di Asti, Fossano (in ebraico la \"f\" si indica con la \"p\") e Moncalvo, le tre comunit\u00e0 che seguirono tale rito.\n\u00c8 in sostanza una combinazione tra il rito tedesco ed il rito antico francese, estintosi in Francia con l'espulsione degli ebrei del 1394.\nLa differenziazione \u00e8 principalmente nelle combinazioni poetiche (\"selichoth\", o poesie penitenziali, e \"kinoth\" o elegie), nelle composizioni liturgiche ritmiche inserite nelle Diciotto Benedizioni (\"kerovoth\"), o dell'\"ordine di culto\" (\"s\u00e8der ha-avodah\"), descrizione poetica delle cerimonie per il giorno di Kippur.\nIl rito Appam possedeva melodie proprie, raccolte e registrate da Leo Levi per l'Istituto di musica popolare dell'Accademia Santa Cecilia, nel 1955."}
{"id": "531636", "revid": "78273", "url": "https://it.wikipedia.org/wiki?curid=531636", "title": "Sinagoga e Museo Ebraico", "text": ""}
{"id": "531637", "revid": "1543377", "url": "https://it.wikipedia.org/wiki?curid=531637", "title": "Triumph (gruppo musicale)", "text": "Triumph sono un gruppo hard rock canadese formato nel 1975 a Toronto, Ontario. Molto popolari sul finire degli anni settanta fino a tutto il periodo degli anni ottanta, raggiunsero con otto dischi la certificazione disco d'oro e furono nominati per molti Juno Awards, tra i quali il premio \"Gruppo dell'Anno\" nel 1979, 1985, 1986 e 1987.\nFondati da Gil Moore (batterista e cantante) e Mike Levine (bassista e tastierista), furono fin dagli esordi un power trio, grazie all'aggiunta del chitarrista, cantante e compositore Rik Emmett. Spesso furono paragonati ai connazionali Saga e Rush. Lo stile musicale del gruppo era un hard rock a tratti molto vicino all'heavy metal ma, a causa delle svariate influenze musicali che li contraddistinguevano, spesso furono descritti come band dal sound a met\u00e0 tra Emerson, Lake &amp; Palmer e The Who. Lo stile di composizione del chitarrista Rick Emmett mostrava invece spunti progressive rock paralleli a notevoli spunti classici. I Triumph furono talvolta criticati. La rivista \"Rolling Stone\" li defin\u00ec \"band senza faccia\"\nBiografia.\nGli anni '70.\nIl primo concerto a pagamento dei Triumph si tenne alla \"Simcoe High School\" il 19 settembre 1975. Il 26 agosto 1978 furono \"headliner\" per il Canada Jam Festival al \"Mosport Park\", dove suonarono davanti a un pubblico di 110000 persone.\nFirmarono il primo contratto discografico con la Attic Records in Canada. Successivamente passeranno sotto la RCA Records per vendere dischi in USA come nel mondo. Dopo il fallimento della RCA, si uniranno alla MCA Records fino al 1984. Successivamente si affideranno a case discografiche minori.\nIl primo album dei Triumph (originariamente omonimo ma poi successivamente re-intitolato \"In the Beginning\") fu scarsamente venduto all'infuori del Canada. La seconda uscita, \"Rock and Roll Machine,\" ricevette qualche passaggio radio, specie grazie alla reinterpretazione di Joe Walsh \"Rocky Mountain Way.\" A met\u00e0 1978 i Triumph suonarono 5 date a San Antonio, in Texas, e poi fecero una tourn\u00e9e in Canada con i Moxy e i Trooper.\nIl terzo disco, \"Just a Game\", fu pubblicato nel 1979 e ottenne passaggi radio anche in USA. La canzone \"Hold On\" raggiunse la top 40 e l'album fu disco d'oro negli Stati Uniti.\nGli anni '80.\nCon \"Progressions of Power\", uscito nel 1980, i Triumph raggiunsero la posizione numero 32 della classifica \"Billboard Pop Albums\" e il singolo \"I Can Survive\" si piazz\u00f2 alla numero 91 della \"Pop Singles\" del 1980. In seguito, sia \"Allied Forces\" nel 1981 che \"Never Surrender\" nel 1983 furono dischi d'oro negli Stati Uniti. I Triumph iniziarono anche a pubblicare alcuni singoli di discreto successo nella prima met\u00e0 degli anni ottanta. \"Allied Forces\" vendette pi\u00f9 di un milione di copie in USA.\n\"Never Surrender\" vide uno spostamento delle tematiche dei brani pi\u00f9 verso questioni politiche. Gi\u00e0 precedentemente Rik Emmett si era avvicinato a questi argomenti con brani come \"Just a Game\", \"Hard Road\" o \"Ordinary Man\", che mostravano la sua vena populista. Ad ogni modo, \"Never Surrender\" fu subito criticato da \"Rolling Stone\", che lo giudic\u00f2 con una sola stella su 5 disponibili, nonostante fosse disco d'oro in USA con 500000 dischi venduti. A danneggiare ancora di pi\u00f9 il successo dei Triumph fu la loro relazione con la RCA che fece poca promozione ai dischi. Il presidente della casa discografica, Irving Azoff, riconosciuto l'errore di distribuzione, si fece perdonare mettendo la band sotto contratto per 5 dischi.\n\"Thunder Seven\" usc\u00ec nei negozi nel 1984. Nonostante due hit e alcuni video per \"Spellbound\" e \"Follow Your Heart\", l'album non raggiunse il livello di vendite atteso. Rimase per\u00f2 uno dei maggiori prodotti della band, grazie anche agli splendidi testi di un Rik Emmett mai cos\u00ec ispirato prima d'ora. \"Thunder Seven\" si certific\u00f2 disco d'oro nel 2003.\nLa fortuna della band continuava a slittare. Nel 1985 fu pubblicato un disco live da titolo \"Stages\", ma vendette poco. I Triumph sperimentarono un suono pi\u00f9 commerciale con il successivo album \"The Sport of Kings\" del 1986. La canzone \"Somebody's Out There\" entro in top 40, ottenendo passaggi radio e video. \"Tears in the Rain\" non ebbe stessa fortuna. Con l'aggiunta di Rick Santers alla formazione live, i Triumph fecero un tour con Yngwie Malmsteen negli USA.\nNel 1987 fu pubblicato il disco \"Surveillance\". Mentre Gil Moore e Mike Levine rimasero fermamente fedeli al loro stile blues-rock, Rik Emmett aggiunse parti pi\u00f9 moderne e progressive, collaborando nella stesura dei brani con Dixie Dregs e Steve Morse dei Kansas. Il tour che segu\u00ec nel 1988 mostr\u00f2 i primi attriti tra i componenti della band e nello stesso anno Rik Emmett lasci\u00f2 la formazione, dedicandosi a una carriera solista. Nello stesso periodo, i Triumph pubblicarono la raccolta \"Classics\" per non fuoriuscire dai termini legali con la MCA Records.\nGli anni'90 fino ad oggi.\nNel 1992 i due restanti componenti dei Triumph reclutarono Phil X, chitarrista canadese celebre per i suoi lavori con Aldo Nova e i Frozen Ghost, e pubblicarono, con songwriting di Gil Moore, \"Edge of Excess\". Nello stesso anno viene incluso \"Troublemaker\" nel film horror \"Hellraiser III\" al quale il brano \u00e8 dedicato e composto in occasione della sua uscita. Gli stessi componenti fanno un breve cameo nella scena del massacro al night club Boiler Room, intenti a suonare la suddetta canzone prima di essere interrotti dall'arrivo del mostruoso e sfigurato Pinhead. Rick Santers fu confermato con tastierista live per il tour del 1993 in Nord America, ottenendo anche di cantare le parti di Rik Emmett in \"Magic Power\" e \"Fight the Good Fight\". L'album si rivel\u00f2 un buon successo ma fu presto bloccato nella produzione a causa del fallimento della casa discografica, una filiale della Polygram. Dopo quest'ultima delusione, la band fu sciolta.\nNel 1998 Rik Emmett rifiut\u00f2 la proposta di riunione per un tour celebrativo del ventennale della band. Moore e Levine diedero allora l'occasione ai fan di riavere l'intera loro discografia ristampata per la casa discografica TML Entertainment, con l'aggiunta di alcune nuove pubblicazioni di live passati.\nNel 2003 la TML pubblic\u00f2 il DVD \"Live at the US Festival\" registrato a San Bernardino, California, nel 1983, e gi\u00e0 precedentemente pubblicato in VHS. Nel 2004 fu pubblicato un altro DVD da titolo \"A Night of Triumph\", filmato nel 1987 al Halifax Metro Centre durante la tourn\u00e9e di \"The Sport of Kings\". Un'antologia da titolo ' usc\u00ec nel 2005 e nel 2006 fu distribuito ', un disco di versioni inedite della canzoni della band.\nIl 10 marzo 2007 i Triumph entrarono nella Canadian Music Industry Hall of Fame in una cerimonia al Toronto's Fairmont Royal York Hotel. Tutti i componenti furono presenti all'evento, nel primo \"meeting\" ufficiale dopo lo scioglimento.\nIl 18 gennaio 2008 fu annunciata una riunione per lo Sweden Rock Festival del giugno dello stesso anno. Successivamente fu annunciato anche un tour della band nel luglio, e poi uno pi\u00f9 grande e mondiale nel 2009, che per\u00f2 non si tenne mai.\nIl 6 aprile 2008 i Triumph furono inseriti nella Canadian Music Hall of Fame come conseguenza del Juno Awards. Secondo il sito della Gibson ci potrebbe essere un tour nel 2011 con Triumph e Van Halen assieme."}
{"id": "531638", "revid": "287204", "url": "https://it.wikipedia.org/wiki?curid=531638", "title": "Silvio Oddi", "text": "Biografia.\nEntrato in seminario a Piacenza nel 1921, fu ordinato sacerdote il 21 maggio 1933. Nel 1936 si laure\u00f2 in diritto canonico presso la Pontificia Universit\u00e0 San Tommaso d'Aquino (\"Angelicum\") di Roma. Nello stesso anno fece parte, come diplomatico, della Delegazione apostolica in Iran e, nel 1939, in Libano con il compito di riallacciare i contatti tra il Vaticano e le sue rappresentanze in Medio Oriente, interrotti o resi difficili dalla guerra.\nQuindi partecip\u00f2 alla delegazione apostolica d'Egitto e Palestina, lavorando nell'assistenza ai prigionieri di guerra. Negli anni seguenti prest\u00f2 servizio nelle nunziature apostoliche di Istanbul e di Belgrado. Nel 1953 fu eletto arcivescovo titolare di Mesembria e venne nominato delegato apostolico per Gerusalemme e Palestina, rimanendovi per quattro anni. Durante la sua permanenza si adoper\u00f2 per stabilire amichevoli contatti con i rappresentanti dei patriarcati ortodossi; la sua mediazione ebbe notevoli successi, riuscendo a siglare accordi per il restauro dei luoghi santi.\nSi impegn\u00f2 anche nell'assistenza a favore dei profughi arabi costretti a vivere sulle due rive del Giordano e nel territorio di Gaza. Nel 1956 si rec\u00f2 al Cairo per cercare una mediazione con le autorit\u00e0 egiziane sulle scuole cattoliche in Egitto; la sua intensa attivit\u00e0 diplomatica lo port\u00f2 ad evitare, durante la crisi del canale di Suez, l'espulsione degli ecclesiastici europei. Nel 1957 divenne internunzio apostolico in Egitto fino al 1962. In questo periodo svolse anche due missioni a Khartoum in Sudan, per appianare le difficolt\u00e0 sorte tra il governo sudanese e le missioni cattoliche esistenti nel sud del Paese.\nNel 1962 venne nominato nunzio apostolico in Belgio e Lussemburgo. Nel concistoro del 28 aprile 1969 fu elevato al rango di cardinale da papa Paolo VI. Dal 13 giugno 1969 e fino al 23 maggio 1996 ricopr\u00ec per primo l'ufficio di Legato Pontificio per la Patriarcale Basilica di San Francesco in Assisi, figura stabilita da Papa Montini con \"motu proprio\" \"Inclita toto\". Fu contemporaneamente nominato Presidente della Commissione cardinalizia per i santuari di Loreto e Pompei, incarico che ricopr\u00ec fino al 1974. Nel 1979 fu nominato da papa Giovanni Paolo II prefetto della Congregazione per il clero, carica che mantenne fino al ritiro per raggiunti limiti di et\u00e0 nel 1986.\nNel 1984, interrogato dal vescovo di Tucson Manuel Duran Moreno sulla possibilit\u00e0 di consegnare i documenti relativi al comportamento di un sacerdote, Oddi rispose che \u00abin nessun caso i predetti documenti devono essere consegnati a qualsiasi avvocato o giudice\u00bb, e che la diocesi di Tucson \u00abdebba preparare a resistere a queste richieste in ogni modo necessario\u00bb, in quanto \u00abi documenti di un vescovo riguardo ai suoi sacerdoti sono interamente riservati; la loro acquisizione coatta da parte dell'autorit\u00e0 civile sarebbe un attacco intollerabile al libero esercizio della religione negli Stati Uniti\u00bb. La lettera \u00e8 considerata un'ulteriore prova della recente politica degli ultimi Pontefici successivi al Concilio Vaticano II di ostacolare il rilascio di documenti riguardanti la condotta impropria da parte di sacerdoti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPosizioni dottrinali.\nLa sua notoriet\u00e0 si deve soprattutto per le sue posizioni di intransigenza disciplinare. Cerc\u00f2 di mediare con il vescovo tradizionalista Marcel Lefebvre favorendo il reinserimento dei seminaristi e dei preti allontanatisi dal vescovo \"ribelle\" francese, accogliendoli in un collegio ecclesiastico romano. In qualit\u00e0 di prefetto per la Congregazione per il clero firm\u00f2 alcuni provvedimenti contro associazioni di sacerdoti a scopi sindacali o politici, come la nota \"Pacem in terris\" operante nell'allora Cecoslovacchia. Durante il Sinodo dei vescovi nel novembre del 1985, propose un Catechismo universale per tutta la Chiesa, fornendone una bozza approntata dalla sua Congregazione; nonostante questo Giovanni Paolo II non lo nomin\u00f2 tra i dodici membri della commissione per la revisione del catechismo."}
{"id": "531639", "revid": "292162", "url": "https://it.wikipedia.org/wiki?curid=531639", "title": "UEFA Champions League 2002-2003", "text": "La UEFA Champions League 2002-2003 fu la 48\u00aa edizione della massima competizione calcistica per club europei maschili.\nLa coppa fu vinta dal , che affront\u00f2 in finale una storica rivale, la , nella prima finale del torneo tra due squadre italiane. I rossoneri si imposero sui bianconeri per 3-2 ai tiri di rigore. Per il Milan fu la sesta vittoria nella massima competizione europea e la prima dopo nove anni. I detentori del furono eliminati in semifinale dalla Juventus.\nPer il secondo anno di fila capocannoniere del torneo fu l'olandese Ruud van Nistelrooij del , autore di 12 reti (pi\u00f9 2 nei turni preliminari).\nPrima fase a gironi.\nAlla prima fase a gironi erano ammesse 32 squadre: 16 provenienti dal terzo turno preliminare e 16 classificate dai campionati (campioni nazionali e seconde classificate per gli Stati dal 1\u00ba al 6\u00ba posto del ranking UEFA, campioni nazionali per gli Stati dal 7\u00ba al 10\u00ba posto).\nGli otto gironi all'italiana erano composti da 4 squadre l'uno: per le prime due classificate vi era la qualificazione diretta alla successiva fase a gironi, mentre la terza veniva ripescata in Coppa UEFA e la quarta era eliminata.\nIn caso di parit\u00e0 di punteggio nella classifica, i criteri seguiti erano (nell'ordine):\nSorteggio.\nPer la composizione degli otto gironi, le 32 squadre furono suddivise in quattro fasce sulla base del coefficiente UEFA.\nOgni gruppo era formato da una testa di serie e da tre squadre appartenenti a fasce diverse (squadre provenienti dalla medesima federazione non potevano essere sorteggiate nello stesso girone).\nIl risultato del sorteggio fu il seguente:\nGruppo F.\n1Tutte le partite sono state giocate nello Stadio GSP di Nicosia, a Cipro, dopo che la UEFA aveva proibito la disputa di match internazionali in Israele.\nSeconda fase a gironi.\nTeste di serie.\nAnche qui ci sar\u00e0 un sorteggio con 4 fasce per decidere i gironi. Il sorteggio \u00e8 stato il seguente:\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "531640", "revid": "1573940", "url": "https://it.wikipedia.org/wiki?curid=531640", "title": "Choloepus didactylus", "text": "Il bradipo didattilo di Linneo (\"Choloepus didactylus\" ()), noto anche come bradipo didattilo meridionale, o in lingua locale tsantsa o unau, \u00e8 una specie di bradipo didattilo originario del Sud America, il cui areale comprende il Venezuela, Guyana, Colombia, Ecuador, Per\u00f9 ed il Brasile a nord del Rio delle Amazzoni. \u00c8 possibile che l'areale della specie possa comprendere anche la Bolivia.\nDescrizione.\nI bradipi didattili sono pi\u00f9 grandi dei bradipi tridattili, avendo una lunghezza di 58-70 centimetri (23-28 pollici), per un peso di 4-8 kg (8.8-17.6 libbre). Hanno peli pi\u00f9 lunghi, occhi pi\u00f9 grandi e zampe anteriori e posteriori della stessa lunghezza. Le loro orecchie, le zampe posteriori e la testa sono generalmente pi\u00f9 grandi dei Bradypodidae. Tuttavia hanno una coda pi\u00f9 corta. La loro altezza alle spalle, la lunghezza dalla scapola alla punta degli artigli \u00e8 pi\u00f9 lunga dei bradipi tridattili, indicando braccia pi\u00f9 lunghe, utili per muoversi pi\u00f9 agilmente tra i rami degli alberi. La pelliccia \u00e8 lunga, ispida e di color beige chiaro, quasi biondo, con sfumature che vanno dal marrone al rossiccio; spesso, a causa di un'alga che vive in simbiosi con l'animale, il pelo assume tonalit\u00e0 azzurrognole o verdastre.\nLa specie ha, relativamente, pochi denti; possiede da quattro a cinque serie che comprendono i canini, ma manca di incisivi. I denti mancano di smalto, costituito solo da due strati di dentina in continua crescita. Occasionalmente sono stati osservati denti in soprannumero, ma questa \u00e8 una condizione occasionale osservata in quasi tutti gli ordini di mammiferi.\nTassonomia.\nI bradipi appartengono all'ordine Pilosa, che comprende anche i formichieri. Appartengono al superordine Xenarthra, di cui fa parte anche l'ordine Cingulata, che comprende armadilli e glyptodonti. Gli xenartri sono perlopi\u00f9 sdentati, o mancano di incisivi, o hanno un numero molto ridotto di denti, con solo 4-5 serie rimanenti, compresi i canini.\nOriginariamente, i bradipi moderni erano divisi in due famiglie in base al numero di dita degli arti anteriori, Megalonychidae e Bradypodidae. Il bradipo didattilo di Linneo ed il bradipo didattilo di Hoffmann (\"Choloepus hoffmanni\") appartenevano alla famiglia Megalonychidae, che comprendeva anche gli estinti bradipi terricoli. Tuttavia, un nuovo studio che si basa su dati molecolari ottenuti dalle sequenze di collagene e DNA mitocondriale hanno rimesso in discussione l'albero genealogico dei bradipi. Questa nuova valutazione colloca i bradipi didattili insieme ai mylodontidi e ai bradipi tridattili all'interno di Megatherioidea, vicino a \"Megalonyx\", megatheriidi e nothrotheriidi, rendendo polifiletica la famiglia precedentemente riconosciuta dei Megalonychidae, spostando sia i bradipi didattili sia i bradipi dei Caraibi al di fuori di questa famiglia e lontano da \"Megalonyx\". I bradipi caraibici sono posti in un separato ramo basale dell'albero evolutivo dei bradipi.\nIl seguente albero filogenetico della famiglia dei bradipi si basa sui dati della sequenza del DNA mitocondriale e del collagene (vedi Fig.4 di Presslee \"et al.\", 2019).\nBiologia.\nIl bradipo didattilo di Linneo \u00e8 un animale solitario, notturno, che si muove solitario sulle cime degli alberi, vivendo unicamente nelle foreste pluviali. A causa della suo metabolismo e la sua, conseguente, locomozione lenta, questo animale pu\u00f2 cadere comunemente preda di predatori come l'ocelot ed il giaguaro, nonch\u00e9 grandi uccelli rapaci, come l'aquila arpia e le aquile crestate. La predazione si verifica principalmente quando il bradipo scende a terra per defecare o cambiare albero, dove \u00e8 estremamente vulnerabile. Al contrario, questo animale \u00e8 un ottimo nuotatore, capace anche di rimanere in apnea per molto tempo, rendendo capace di attraversare fiumi e torrenti, ma rendendoli vulnerabili a predatori acquatici come anaconde, caimani e grossi pesci. Inoltre, viene spesso ucciso dagli indios (specialmente dagli Shuar), perch\u00e9 ritenuto un'incarnazione del perfido stregone Tsantsa, da cui prende il nome locale.\nI bradipi didattili vivono nelle foreste pluviali tropicali sempre calde e umide. Tendono a vivere in aree ricche di rampicanti, in modo che possano muoversi e destreggiarsi pi\u00f9 agilmente da un albero all'altro. Si nutrono principalmente di foglie, ma mancano dati sulla loro dieta a causa del loro stile di vita notturno e per la difficolt\u00e0 di avvistarli in natura. Gli esemplari in cattivit\u00e0 e negli zoo, sono nutriti anche con frutta e verdura."}
{"id": "531650", "revid": "1305772", "url": "https://it.wikipedia.org/wiki?curid=531650", "title": "Ymir (disambigua)", "text": ""}
{"id": "531654", "revid": "1573940", "url": "https://it.wikipedia.org/wiki?curid=531654", "title": "Nicolas Lapierre", "text": "Carriera.\nNelle competizioni riservate alla categoria Formula 3 ottenne come migliori risultati la vittoria del Gran Premio di Macao nel 2003 e il terzo posto finale nella F3 Euro Series 2004.\nNel 2005 partecip\u00f2 alla stagione inaugurale della GP2 Series con l'Arden International, terminando in 11\u00aa posizione in classifica, mentre nel 2006, sempre con la Arden, concluse al 9\u00ba posto. Nel 2007 pass\u00f2 alla DAMS, chiudendo l'annata in 12\u00aa piazza con due vittorie all'attivo.\nNegli stessi anni prese parte all'A1 Grand Prix con la squadra francese: nella prima stagione del campionato, nel 2005-2006, si altern\u00f2 con Alexandre Pr\u00e9mat alla guida della vettura e ottenne il successo in sei gare, contribuendo alla vittoria del titolo finale da parte della Francia. Gareggi\u00f2 nuovamente in questo campionato anche nel 2006-2007 e nel 2007-2008, stagioni in cui la squadra si piazz\u00f2 al quarto posto.\nNelle annate seguenti si dedic\u00f2 alle gare di endurance, partecipando a prove valide per l'European Le Mans Series e alla 24 Ore di Le Mans con il team Oreca tra il 2007 e il 2011. Nel 2012, sotto le insegne del team Toyota Racing, fu al via del campionato del Mondo Endurance FIA e della 24 Ore di Le Mans, competizioni alle quali si ripresent\u00f2 anche nel 2013."}
{"id": "531657", "revid": "1185701", "url": "https://it.wikipedia.org/wiki?curid=531657", "title": "Gilles Rondy", "text": "Ha conquistato la medaglia d'argento nella 25\u00a0km in acque libere agli Europei di nuoto disputati a Berlino del 2002 e successivamente, sempre nella stessa disciplina, la medaglia d'oro ai Campionati Europei svolti a Budapest nel 2006.\nNel 2005 \u00e8 giunto terzo nella classifica generale di Coppa del Mondo, ottenendo 6 podi nella stagione.\nNegli anni 2002, 2004 e 2005 si \u00e8 laureato campione di Francia sempre sulla distanza dei 25\u00a0km in acque libere.\nSi \u00e8 inoltre aggiudicato diverse maratone natatorie."}
{"id": "531666", "revid": "1924342", "url": "https://it.wikipedia.org/wiki?curid=531666", "title": "Diam's", "text": "Biografia.\n\u00c8 cresciuta nella regione parigina nel dipartimento di Essonne fin dall'et\u00e0 di quattro anni. Divenne nota al grande pubblico nel 2003 con il suo \"DJ\", tratto dal suo secondo album, \"Brut de femme\" (pubblicato da una grande casa discografica), mentre il suo primo album era stato pubblicato da un'etichetta indipendente con scarso successo. Era gi\u00e0 discretamente conosciuta al grande pubblico per le sue apparizioni con Mafia Trece e un pezzo dal titolo \"Suzy\". Nel 2004 \u00e8 stata premiata con il premio Victoire de la musique per l'album rap e hip hop dell'anno.\nLa sua musica \u00e8 musica \"impegnata\", affrontando tematiche quali i diritti delle donne e delle minoranze; parla di speranze, di delusioni, della vita nella periferia di una grande citt\u00e0. Esprime anche le sue posizioni politiche, contrarie a quelle del FN, nel testo di \"Marine\", dedicata a Marine Le Pen.\nI suoi denigratori le rinfacciano un impegno limitato a tematiche di grande presa sul grande pubblico, ad esempio la situazione femminile e l'opposizione all'estrema destra, con scopi meramente pubblicitari. Un'altra critica mossa all'artista si riferisce alla sua pretesa di parlare della vita di periferia pur essendo d'origine benestante e non avendo quindi una vera e propria esperienza diretta.\nIl suo secondo disco, che avrebbe dovuto avere il titolo \"1980\", non ha mai visto la luce a causa di una ristrutturazione della casa discografica EMI: quasi tutti i brani che vi erano destinati sono stati rielaborati e inseriti nel successivo lavoro dell'artista.\nNel 2004 era sul palco del festival di Dour in Belgio ma l'ha abbandonato dopo qualche minuto dall'inizio della sua esibizione a causa del lancio, da parte del pubblico, di oggetti, come bicchieri, zolle di terra e bottiglie di birra. Nello stesso anno collabora alla realizzazione del primo disco di Amel Bent.\nIl suo disco pi\u00f9 recente, \"La Boulette\" (2006), estratto dall'album \"Dans ma bulle\", \u00e8 una aperta e aspra critica della generazione a cui la cantante stessa appartiene, ottenuta attraverso una descrizione senza mezzi termini dei mali strettamente legati ai giovani nati negli anni ottanta: nuovamente un'espressione dei sentimenti che Diam's prova verso la societ\u00e0 nella quale essa stessa si \u00e8 evoluta. Il 30 settembre 2012 annuncia la fine della sua carriera\nIl 30 settembre 2012 in un'intervista confessione a TF1 dichiara di essersi ritirata dalla vita pubblica, di aver abbandonato l'industria musicale e di essersi convertita all'Islam.\nDiscografia.\nJeune demoiselle.\n\"Jeune demoiselle\" \u00e8 un singolo uscito il 29 maggio 2006. Si racconta la solita ricerca impossibile da parte di ogni donna del principe azzurro: il testo ci dice che lo vorrebbe con svariate caratteristiche mutuate da vari personaggi famosi, e non avendo ancora incontrato un uomo con tutte queste caratteristiche nella vita quotidiana, lo cerca su internet, chiedendo d'essere contattata al suo indirizzo e-mail."}
{"id": "531667", "revid": "466539", "url": "https://it.wikipedia.org/wiki?curid=531667", "title": "Antoine D\u00e9n\u00e9riaz", "text": "\u00c8 sposato con la neozelandese Claudia Riegler, a sua volta sciatrice alpina di alto livello.\nBiografia.\nD\u00e9n\u00e9riaz, residente a Losanna , ottenne il primo piazzamento di rilievo in campo internazionale ai Mondiali juniores di Lake Placid 1994 in discesa libera (31\u00ba); esord\u00ec in Coppa Europa il 16 gennaio 1995 a La Thuile nella medesima specialit\u00e0, senza completare la gara, . In Coppa del Mondo esord\u00ec il 15 dicembre 1996 a Val-d'Is\u00e8re in discesa libera (34\u00ba) e il 12 dicembre 1998 giunse 4\u00ba nelle medesime specialit\u00e0 e localit\u00e0, unico exploit dei suoi primi anni di carriera; ai Mondiali di Vail/Beaver Creek 1999, suo esordio iridato, si classific\u00f2 21\u00ba nella discesa libera.\nEsord\u00ec ai Giochi olimpici invernali a , dove si classific\u00f2 12\u00ba nella discesa libera e 21\u00ba nella combinata; nello stesso anno conquist\u00f2 la prima vittoria in Coppa del Mondo, nonch\u00e9 primo podio, il 21 dicembre nella discesa libera della Saslong in Val Gardena e ai successivi Mondiali di Sankt Moritz 2003 si classific\u00f2 8\u00ba nella medesima specialit\u00e0. In Coppa del Mondo conquist\u00f2 l'ultima vittoria il 20 dicembre 2003, nuovamente nella discesa libera della Saslong in Val Gardena, e l'ultimo podio il 27 novembre 2004 a Lake Louise ancora in discesa libera (2\u00ba).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "531669", "revid": "125700852", "url": "https://it.wikipedia.org/wiki?curid=531669", "title": "Volkswagen Polo", "text": "La Volkswagen Polo \u00e8 un'autovettura utilitaria della Volkswagen, il cui nome deriva dallo sport omonimo. \nLa prima generazione \u00e8 stata presentata nel 1975, mentre nel 2017 \u00e8 giunta alla sesta serie. Si classifica nel segmento B, e quindi, nei cataloghi della casa tedesca, si colloca al di sopra della citycar up! e al di sotto della media Golf.\nPrima serie (1975-1981).\nLa Polo di prima generazione, introdotta nel 1975, era una basata sull'Audi 50, con la quale condivideva molte componenti nonch\u00e9 anche il nome in codice \"Typ 86\". Le differenze principali tra i due modelli Audi e Volkswagen erano la collocazione nella gamma del gruppo Volkswagen, con la Polo che era pi\u00f9 economica e spartana rispetto alla 50. Le due vetture inizialmente furono vendute insieme, ma l'Audi 50 a causa delle vendite al di sotto delle aspettative venne tolta dal listino nel 1978. La Polo I venne prodotta nello stabilimento di Wolfsburg fino all'ottobre 1981.\nSeconda serie (1981-1994).\nLa Polo II (nome in codice \"Typ 86C\") \u00e8 stata introdotta nell'ottobre 1981, con il cambiamento principale nell'introduzione di altre varianti di carrozzeria: una con un lunotto quasi verticale definita \"Wagon\" e un'altra con lunotto spiovente definitiva \"Coup\u00e9\". La versione berlina a tre volumi era chiamata Volkswagen Derby. \nLa produzione venne interrotta nel 1994.\nTerza serie 6N (1994-2003).\nLa Polo III (nome in codice \"Typ 6N\" chiamata anche \"Polo Mark 4\") \u00e8 stata introdotta nel 1994 ed era un modello completamente nuovo costruito su un nuovo telaio, condiviso la piattaforma della SEAT Ibiza Mark 2. Questa piattaforma utilizzava molte parti del vecchio pianale della Volkswagen Golf III, con molteplici componenti e parti meccaniche come le sospensioni condivisi tra i tre modelli. Sebbene il cruscotto e una serie di componenti meccanici come i motori fossero in comune con l'Ibiza, la carrozzeria delle due auto era diversa.\nLa produzione \u00e8 stata interrotta nel 2003.\nQuarta serie 9N (2001-2009).\nPresentata nel settembre 2001, la Polo IV (nome in codice \"Typ 9N\", a volte chiamata anche \"Polo Mark 4\") \u00e8 stata introdotta sul mercato all'inizio del 2002. \nBasata sulla piattaforma condivisa con la SEAT Ibiza Mk3, \u0160koda Fabia Mk1 e \u0160koda Fabia Mk2, la vettura \u00e8 completamente nuova rispetto alla Mark III. Esteticamente il cambiamento pi\u00f9 evidente \u00e8 l'utilizzo di quattro fari rotondi simili a quelli della coeva Lupo.\nLa produzione \u00e8 stata interrotta nel 2009.\nQuinta serie 6R (2009-2017).\nLa Polo di quinta generazione (nome in codice \"Typ 6R\") \u00e8 stata presentata al Salone di Ginevra nel marzo 2009. Per la prima volta la Polo ha vinto il premio Auto dell'anno 2010 e sempre nello stesso hanno ha vinto il World Car of the Year al New York International Auto Show.\nRealizzata sul nuovo pianale modulare Volkswagen \"A05 (PQ25)\", condivide la meccanica, i motori e la piattaforma con le coeve SEAT Ibiza Mk4 e l'Audi A1 Mk1. Grazie alla nuova piattaforma \u00e8 pi\u00f9 leggera del 7,5% rispetto alla generazione uscente. La Polo V \u00e8 44 mm pi\u00f9 lunga, 32 mm pi\u00f9 larga e 13 mm pi\u00f9 bassa rispetto alla generazione precedente. La capacit\u00e0 del bagagliaio \u00e8 aumentata di 10 litri arrivando a toccare i 280 litri con il divano posteriore in uso e i 952 litri con i sedili posteriori ripiegati. Nei crash test dell'Euro NCAP ha ricevuto cinque stelle. \nNel 2017 \u00e8 stata sostituita dalla Polo VI.\nSesta serie AW1 (2017-).\nLa sesta generazione della Polo \u00e8 stata presentata il 16 giugno 2017, con la produzione che \u00e8 iniziata nello stabilimento di Pamplona il 17 luglio 2017. Realizzata sulla piattaforma \"MQB A0\" del Gruppo Volkswagen, \u00e8 la prima generazione di Polo a non essere disponibile con carrozzeria a 3 porte.\nLo spazio nel bagagliaio \u00e8 aumentato di circa il 25% passando da 280 a 351 litri di capacit\u00e0. In opzione, questa generazione porta al debutto il quadro strumenti completamente digitale chiamato \"Active Info Digital Display Cockpit\", prima vettura nel segmento delle utilitarie ad esserne dotata. Inoltre la Polo VI introduce una serie di sistema di assistenza alla guida come il rilevamento dei segnali stradali, assistenza per gli angoli ciechi e la frenata automatica d'emergenza. Il 21 aprile 2021 viene sottoposta ad un restyling di met\u00e0 carriera.\nAttivit\u00e0 sportiva.\nVolkswagen Polo R WRC.\nDella Polo di quinta serie \u00e8 stata sviluppata nel 2012 una versione da rally Super 2000 per poter partecipare all'omonima classe del WRC. La vettura, oltre a un aggiornamento alle norme di sicurezza della FIA e all'introduzione di diverse migliorie aerodinamiche, oltre alla trazione integrale che accomuna tutte le vetture della classe Super 2000 presenta come propulsore un 4 cilindri in linea aspirato da 2000 cm\u00b3 che eroga la potenza di 272 CV.\nCon il cambio di regolamenti e il passaggio al motore turbo, nel 2013 esordisce la nuova Volkswagen Polo R WRC che monta un 1.6 litri TFSI turbo 4 cilindri da circa 300 CV.\nDal 2013 al 2016 ha vinto il Campionato del Mondo Rally con alla guida il pilota S\u00e9bastien Ogier, \nVolkswagen Polo GTI R5.\nDopo il ritiro della Volkswagen dalle competizioni rallistiche, nel 2018 al Rally di Catalunia ha debuttato la Polo GTI R5, versione basata sulla Polo VI GTI e omologata nel gruppo R5 prodotta esclusivamente per essere venduta e impiegata da scuderie e team privati nei vari campionati rally nazionali e nel WRC-2."}
{"id": "531671", "revid": "125700273", "url": "https://it.wikipedia.org/wiki?curid=531671", "title": "NBA Development League", "text": "La NBA Development League, o pi\u00f9 comunemente NBA D-League, conosciuta anche come NBA Gatorade League (o NBA G League) per ragioni di sponsor, \u00e8 la lega professionistica di pallacanestro di sviluppo della NBA, negli Stati Uniti d'America.\nLa nascita e lo scopo della lega.\nFondata nel 2001 sotto il nome di NBDL \"(National Basketball Development League)\", per volont\u00e0 della NBA, e divenuta nel 2005 NBA D-League, questa lega nasce con l'intento di dare una possibilit\u00e0 a tutti quei giovani giocatori che non sono riusciti ad entrare nel mondo della NBA attraverso i draft, dove c'\u00e8 una forte selezione divenuta oggi internazionale, o che non trovano posto nei \"roster\" delle trenta franchigie NBA.\nInfatti, attraverso un sistema di affiliazione delle squadre della D-League ad una o pi\u00f9 franchigie della NBA, questi giocatori possono essere seguiti e visionati dai manager e dirigenti NBA, ed essere messi sotto contratto, dopo aver dimostrato le proprie doti cestistiche, in un campionato comunque ben organizzato e competitivo, con ben 48 partite di \"regular-season\", come la D-League.\nMolti giocatori, fino ad oggi, hanno gi\u00e0 fatto il grande salto dalla D-League alla NBA, con contratti a lungo o breve termine.\nQuesta lega inoltre non serve per mettersi in mostra solo ai giocatori, ma anche agli allenatori, che possono far vedere le proprie qualit\u00e0 tecniche ed organizzative.\nLo slogan con il quale la NBA promuove la NBA D-League \u00e8 \"The NBA Dream Starts Here\" (Il sogno NBA inizia qui).\nAllocazione giocatori.\nI giocatori della D-League non firmano un contratto con le varie squadre di federazione, ma con la lega stessa. I roster di ogni singola squadra della D-League consistono in un totale di 12 giocatori, 10 (o meno) sono giocatori della D-League e 2 (o pi\u00f9) sono giocatori NBA. I roster vengono formati in diversi modi: giocatori degli anni passati, giocatori presi dai Draft della D-League, assegnamenti dalle squadre NBA, e provini locali.\nOgni squadra NBA pu\u00f2 assegnare due giocatori al primo o al secondo anno, alla propria affiliata nella D-League. Se pi\u00f9 di due giocatori NBA sono assegnati a una squadra, la squadra deve ridurre i giocatori D-League per portare il numero del roster a 12. Ogni squadra ha anche la possibilit\u00e0 di effettuare provini locali, ed un giocatore viene scelto ed assegnato ad una squadra.\nLe squadre NBA possono chiamare giocatori dalla D-League quante volte desiderano, ma un giocatore singolo pu\u00f2 essere assegnato alla D-League solo tre volte in una intera stagione.\nLe squadre.\nAlla nascita della lega otto era il numero delle squadre partecipanti, e non esisteva un ben definito sistema di affiliazione alle franchigie NBA.\nOggi, invece, il numero delle squadre \u00e8 cresciuto considerevolmente, grazie anche alla crescita della lega. Le \"expansion teams\" del 2006 hanno portato a partecipare un complesso di dodici squadre, tutte affiliate ad una fino ad un massimo di tre franchigie NBA.\nNella stagione 2007-08 ci sono state quattro nuove \"expansion teams\": gli Utah Flash, una squadra con sede nel sud del Texas, i Rio Grande Valley Vipers, una a Des Moines, gli Iowa Energy, e i Fort Wayne Mad Ants nell'Indiana, portando il numero delle squadre a quattordici. Inoltre la lega sar\u00e0 divisa per la prima volta in tre \"divisions\": la \"Central Division\" con 4 squadre, la \"Southwest Division\" e la \"West Division\" con 5 squadre. Nella stagione 2008-09 altre due squadre di espansione hanno portato il numero totale delle squadre a 16, con l'ingresso degli Erie BayHawks e dei Reno Bighorns.\nNel 2009-10 si sono sciolti i Bakersfield Jam, sostituiti dai Maine Red Claws, mentre gli Anaheim Arsenal si sono trasferiti a Springfield (Massachusetts). Nel 2010-11 gli Albuquerque Thunderbirds sono diventati i New Mexico Thunderbirds, mentre i Los Angeles D-Fenders hanno sospeso le operazioni.\nNel 2011-12 i New Mexico Thunderbirds sono diventati i Canton Charge, mentre nel 2012-13 i Dakota Wizards sono diventati i Santa Cruz Warriors. La stagione successiva gli Utah Flash sono diventati i Delaware 87ers. Nel 2014-15 gli Springfield Armor si trasferirono a Walker nel Michigan, assumendo la nuova denominazione di Grand Rapids Drive. Anche i Tulsa 66ers si trasferirono, ad Oklahoma City, assumendo la denominazione di Oklahoma City Blue. Gli Austin Toros cambiarono denominazione in Austin Spurs. Venne ammessa inoltre la nuova squadra dei Westchester Knicks.\nNel 2015-16 venne ammessa la prima squadra canadese: i Raptors 905; mentre nella stagione successiva sono entrate tre squadre controllate da altrettante franchige NBA: i Greensboro Swarm (Charlotte Hornets), i Windy City Bulls (Chicago Bulls) e i Long Island Nets (Brooklyn Nets). Allo stesso tempo gli Idaho Stampede sono diventati i Salt Lake City Stars, e i Bakersfield Jam - acquistati dai Phoenix Suns - sono diventati i Northern Arizona Suns.\nNel 2017-18 vennero ammesse tre nuove squadre: gli Agua Caliente Clippers, i Memphis Hustle e i Wisconsin Herd. Gli Erie BayHawks si trasferirono a Lakeland diventando i Lakeland Magic, mentre i Los Angeles D-Fenders diventarono i South Bay Lakers; infine gli Iowa Energy presero il nome di Iowa Wolves.\nEcco le squadre attuali, e le loro affiliate per la stagione in corso:"}
{"id": "531672", "revid": "29727", "url": "https://it.wikipedia.org/wiki?curid=531672", "title": "Avvoltoio d'oro", "text": ""}
{"id": "531675", "revid": "1745361", "url": "https://it.wikipedia.org/wiki?curid=531675", "title": "Comicitaly", "text": "Comicitaly \u00e8 una casa editrice italiana di fumetti.\nNata come \"Italy &amp; Italy dei fumetti\" su iniziativa di Benassi Miroslav, \u00e8 stata tra le prime case editrici a pubblicare un catalogo dei fumetti nel 1992. Le altre edizioni sono state nel 1994 per Lucca comics e nel 2001 a Bologna Comics; nel 1994 passa a una versione informatica come \"database software\", nel 1997 \u00e8 poi venduta al pubblico su CD. Dal 2003 si chiama \"DataComics VIIa x 2018\" per la versione software e \"Comicitaly\" per quella cartacea. Viene aggiornata periodicamente con le nuove uscite e le correzioni dei dati non completi o errati. \u00c8 aggiornata fino a Giugno 2009. La prossima uscita di DataComics VIII, e prevista per Maggio o Giugno 2019 Al database sono legate oltre 12.000 Copertine di albi di fumetti e Libri di fumetti. Attenzione non incluse nel DVD. Per ragioni del Copyright.\nIl database e aggiornato mi modo saltuario anche per 2019, Con le nuove testate e nuove pubblicazioni. Cosa importante Il motore del database e Filemaker Pro \u00ae Gira su Mac e PC. E possibile avere e la struttura del database in form. Freeware se si contribuisce alla crescita del database.\nLa struttura e divisa in 4 database, ogni database e dedicato a un argomento Il primo testate e albi singoli sono oltre 16.500 schede, l'altro denominata Prezziario contiene le schede dei singoli albi del fumetto, Sono oltre 143.000 schede. Il terzo e il quarto database riguardano tutte le storie apparse in Topolino libretto la serie 1/3.000. Mentre il quarto database e l'archivio internazionale autori nel mondo del fumetto. Sono contenuti pi\u00f9 di 14.000 Nominativi e qualche centinaio di schede biografiche."}
{"id": "531680", "revid": "339392", "url": "https://it.wikipedia.org/wiki?curid=531680", "title": "First Lady degli Stati Uniti", "text": ""}
{"id": "531692", "revid": "690118", "url": "https://it.wikipedia.org/wiki?curid=531692", "title": "BM-24", "text": "Il BM-24 \u00e8 un lanciarazzi pesante per le artiglierie di corpo d'armata, entrato in servizio dai primi anni cinquanta.\nEsso era costituito da un autocarro Zil-151 6x6 da 2500 kg, con 12 razzi pronti al lancio, in rampe tubolari (una via di mezzo tra tubi e rotaie di lancio), 2 file sovrapposte di 6 l'una, sistemate su di un elevatore brandeggiabile e mobile. Quando veniva usato, era necessario abbassare sia le persiane corazzate sui parabrezza, che, soprattutto, i martinetti di stabilizzazione, due nel settore posteriore. Questo lo rendeva un po' pi\u00f9 lento da far entrare ed uscire dall'azione di fuoco, ma era necessario data la potenza dei razzi, con stabilizzazione basata su alette, che venivano lanciati: 1,18\u00a0m di lunghezza, 240\u00a0mm di calibro, 112,5\u00a0kg per una testata da 46,9 nebbiogena, chimica o esplosiva. La gittata \u00e8 tuttavia assai ridotta, 11 km, troppo poco per non rischiare di essere localizzati e colpiti dalla reazione nemica. Anche per questo, i BM-24, un modello dei quali venne installato su cingolati AT-S, sono stati sostituiti dai pi\u00f9 leggeri BM-21 o dai ben pi\u00f9 prestanti BM-27\nNondimeno, quando si trov\u00f2 contro questi ordigni nel 1967 con gli effetti spaventosi che creavano combinati alla semplicit\u00e0 del loro disegno, Israele ne rimase impressionato a tal punto da riprodurne una copia da parte della IMI (Israeli Military industries), onore che nemmeno il BM-21 era riuscito ad avere: il nuovo proiettile aveva un peso di 10,5 chilogrammi, 1,29 m di lunghezza e 48,3 chilogrammi di testata HE, un poco pi\u00f9 potente di quella originaria pagata al prezzo di una gittata (10,7\u00a0km) minore. Anche il chassis era diverso; venne usato gi\u00e0 nella guerra del Kippur e nelle operazioni successive, inclusa l'Operazione Pace in Galilea del 1982."}
{"id": "531698", "revid": "1573940", "url": "https://it.wikipedia.org/wiki?curid=531698", "title": "Cricetus cricetus", "text": "Il criceto comune (Cricetus cricetus ), unica specie del genere Cricetus , \u00e8 un piccolo roditore della famiglia dei Cricetidi diffuso in Eurasia.\nDescrizione.\nIl criceto comune raggiunge una lunghezza di 19\u201334\u00a0cm (dei quali 3-6 sono costituiti dalla coda); il peso si aggira sui 150-500 g ed \u00e8 pertanto almeno dieci volte superiore a quello dell'arvicola agreste. La pelliccia, piuttosto folta, \u00e8 di colore rossiccio chiaro sul dorso, con macchie bianche su muso, guance, gola e fianchi dietro le zampe anteriori, e nera sul ventre. Le zone chiare della pelliccia spiccano nettamente nei confronti della regione ventrale scura, e rivestono perci\u00f2 un'importanza ben precisa negli atteggiamenti di minaccia. Oltre a esemplari dalla colorazione usuale, la specie comprende anche forme dalle tinte molto diverse, che vanno dagli albini con occhi rossi agli animali dal mantello pi\u00f9 o meno sbiadito fino ai criceti completamente neri. La coda \u00e8 scarsamente rivestita di pelo; il capo \u00e8 appuntito, gli occhi sono neri e grandi, le orecchie membranose e di media lunghezza. I piedi sono sorprendentemente corti, per cui l'animale, quando corre, sfiora quasi il suolo con il corpo.\nDistribuzione e habitat.\nIl criceto comune occupa un areale piuttosto vasto, che dall'Europa occidentale, attraverso le regioni centrali e orientali del continente, la Russia e il Kazakistan, raggiunge a est il fiume Yenisei (Russia asiatica). In Europa si incontra in una fascia di territorio che va da Belgio, Paesi Bassi e Francia settentrionale a ovest alla Russia a est, e da Germania settentrionale, Polonia e Russia a nord alla Bulgaria a sud. Si incontra dal livello del mare fino a 650 m di altitudine.\nBiologia.\nComportamento.\nIl criceto comune vive nelle steppe, nei terreni coltivati e lungo gli argini dei fiumi. Nelle regioni occidentali del suo areale \u00e8 strettamente confinato ai terreni argillosi e di \"l\u00f6ss\". Vive all'interno di gallerie durante tutto l'anno, entrando in letargo nel tardo autunno e in inverno e spingendosi sul terreno in cerca di cibo durante le ore crepuscolari nelle altre stagioni. Quando \u00e8 costretto a nuotare, riempie d'aria le proprie tasche guanciali per poter galleggiare per maggiori distanze prima di entrare in acqua. Talvolta la carenza di cibo pu\u00f2 costringere intere popolazioni ad effettuare spostamenti di massa, durante i quali possono essere attraversati a nuoto anche grandi fiumi.\nStudi effettuati in Germania indicano che le dimensioni della tana sono generalmente correlate all'et\u00e0 del criceto ospite. Le camere e le gallerie delle tane estive e autunnali sono sempre situate allo stesso livello, generalmente a una profondit\u00e0 di soli 50\u00a0cm, ma le tane invernali possono spingersi anche a pi\u00f9 di due metri sotto la superficie. Ciascuna tana presenta alcune gallerie di entrata oblique e verticali e vari compartimenti per il nido, l'immagazzinamento delle provviste e gli escrementi. Le tane invernali contengono uno spazio maggiore per le provviste; tali camere contengono generalmente pochi chili di cibo, sebbene siano state registrate anche camere contenenti fino a 90\u00a0kg di chicchi di cereali, piselli o patate. L'ibernazione invernale viene interrotta ogni cinque-sette giorni da brevi risvegli, durante i quali il criceto consuma parte delle provviste. La dieta \u00e8 costituita da cereali, fagioli, lenticchie, radici e parti verdi di vegetali, nonch\u00e9 di larve d'insetto e di rane. In cattivit\u00e0 mangia anche biscotti per cani, lattuga e mais.\nIl criceto comune \u00e8 generalmente un animale solitario, e ciascuna tana \u00e8 occupata generalmente da un unico adulto. In alcune aree, tuttavia, le varie tane possono essere costruite l'una accanto all'altra a causa della mancanza di spazi adeguati disponibili, tanto da dare l'impressione di trovarsi davanti ad una colonia. Nell'Oblast' di Kaluga, in Russia, \u00e8 stata registrata una densit\u00e0 di circa una tana ogni due ettari.\nRiproduzione.\nLa stagione riproduttiva si protrae dai primi di aprile ad agosto. I maschi penetrano nei territori delle femmine e vengono generalmente allontanati subito dopo l'accoppiamento, ma osservazioni compiute su esemplari in cattivit\u00e0 hanno indicato che entrambi i partner possono occuparsi dell'allevamento dei piccoli. In cattivit\u00e0 le femmine possono partorire anche una volta al mese per tutto l'anno, ma generalmente solo due volte all'anno in natura. Al termine di una gestazione di 18-20 giorni, nascono da 4 a 12 piccoli, pi\u00f9 di rado 18; poich\u00e9 la femmina ha soltanto 8 capezzoli, i cuccioli in soprannumero vengono di solito uccisi a morsi e divorati o dalla madre o dagli stessi fratelli. Al momento della nascita i piccoli criceti sono ciechi, completamente privi di pelo, e pesano dai 7 agli 8 g; in caso di pericolo la femmina provvede a porli in salvo trasportandoli o nelle tasche guanciali o in bocca, adagiati trasversalmente nel diastema che divide gli incisivi dai molari. Quando i figli pi\u00f9 \u00abanziani\u00bb cercano di uscire dal nido, la madre li riporta indietro ad uno ad uno, afferrandoli cautamente con la bocca: ci\u00f2 fa cadere i piccoli in uno stato di \u00abrigidit\u00e0\u00bb, per cui si lasciano trasportare senza opporre resistenza. All'et\u00e0 di una settimana i criceti, che hanno gli occhi ancora chiusi, cominciano a nutrirsi di vegetali che possono rosicchiare senza difficolt\u00e0 in quanto gli incisivi inferiori e superiori erano gi\u00e0 spuntati al momento della nascita. Dopo due settimane, quando finalmente aprono gli occhi, sono gi\u00e0 rivestiti di un folto mantello; all'et\u00e0 di tre settimane l'allattamento viene interrotto, e i giovani criceti abbandonano allora la tana materna, rendendosi indipendenti. Dopo circa otto settimane dalla nascita il loro peso raggiunge il valore di quello della madre. Le femmine raggiungono la maturit\u00e0 sessuale a circa 43 giorni. La speranza di vita \u00e8 di circa due anni.\nConservazione.\nIn alcune aree il criceto comune viene catturato con trappole per la sua pelliccia. A causa dei danni causati alle piantagioni di mais e di altri cereali, viene inoltre considerato un animale nocivo. L'introduzione delle moderne pratiche agricole, tuttavia, ha causato il netto declino della specie, tanto che essa \u00e8 considerata ormai rara in Europa."}
{"id": "531699", "revid": "1610933", "url": "https://it.wikipedia.org/wiki?curid=531699", "title": "Criceto comune", "text": ""}
{"id": "531701", "revid": "1381093", "url": "https://it.wikipedia.org/wiki?curid=531701", "title": "Thornography", "text": "Thornography \u00e8 il settimo album in studio del gruppo musicale britannico Cradle of Filth, pubblicato il 16 ottobre 2006 dalla Roadrunner Records.\nIl disco.\nNel 2008 \u00e8 stato ristampato in versione deluxe come CD/DVD con sei bonus tracks.\nHanno partecipato all'album in qualit\u00e0 di ospiti il frontman degli HIM Ville Valo (in \"The Byronic Man\") e la cantante inglese Dirty Harry (nel singolo \"Temptation\")."}
{"id": "531704", "revid": "287204", "url": "https://it.wikipedia.org/wiki?curid=531704", "title": "Popsy e altri racconti", "text": "Popsy e altri racconti (\"Marques II\") \u00e8 un'antologia di racconti di vari autori pubblicata dalla Fanucci Editore nel 1995."}
{"id": "531709", "revid": "1543377", "url": "https://it.wikipedia.org/wiki?curid=531709", "title": "Return to Castle Wolfenstein", "text": "Return to Castle Wolfenstein \u00e8 un videogioco di tipo sparatutto in prima persona pubblicato da Activision e uscito il 19 novembre 2001. La modalit\u00e0 giocatore singolo \u00e8 stata sviluppata da Gray Matter Interactive, mentre quella multigiocatore da Nerve Software. id Software, ovvero i creatori del gioco originale intitolato \"Wolfenstein 3D\", hanno supervisionato lo sviluppo del gioco e tra i ringraziamenti figurano come produttori esecutivi. Il 13 agosto 2010 id Software ha reso disponibile il codice sorgente del gioco con licenza GPL.\nTrama.\nPrologo.\nNel marzo 1943, durante la seconda guerra mondiale, mentre sta combattendo contro le forze tedesche del generale Erwin Rommel in Nordafrica, l'agente dell'Ufficio di Azioni Segrete ed ex-capitano dei Rangers William \"B.J.\" Blazkowicz si trova improvvisamente assegnato a una missione segreta nella citt\u00e0 di Ras El-Hadid in Egitto. Accompagnato dall'agente britannico \"Agente Uno\" penetra nella citt\u00e0 e si infiltra all'interno di uno scavo archeologico segreto dove \"Helga von Bulow\" assieme alle SS della \"Divisione Paranormale\" stanno cercando di recuperare un paio di antiche tavole con presunti poteri magici da una tomba che sembrerebbe essere maledetta. Dopo un combattimento contro i nazisti e i non morti, Blazkowicz fallisce la cattura di Helga. Lui e l'Agente Uno la inseguono su un Ju-52 rubato, ma vengono abbattuti nei pressi di \"Castle Wolfenstein\", dove vengono catturati.\nOscuri presagi.\nI due agenti catturati vengono imprigionati a Castle Wolfenstein. L'Agente Uno viene messo sotto tortura ed interrogato dal crudele dottor Zee, che lo sottopone a violente scariche elettriche superiori al 77% rispetto a quanto sopportabile da una persona, uccidendolo. Quando viene il turno di Blazkowicz, quest'ultimo riesce ad uccidere la guardia e Zee, fuggendo dalle segrete del castello-prigione. Armato solo di un coltello e di una pistola Luger, trover\u00e0 una via di fuga combattendo contro squadre di soldati tedeschi e alla fine, usando una funivia per scappare, s'incontrer\u00e0 con Kessler, un membro della Resistenza tedesca nota come \"Circolo Kreisau\".\nSegreto oscuro.\nB.J. viene scortato nel villaggio di Wulfburg ed apprende che la \"Divisione Paranormale delle SS\", sotto il comando dell'Oberf\u00fchrer \"Helga von Bulow\", ha scavato nelle catacombe e nelle cripte della cittadina, in cerca di un'antica chiesa sepolta nel sottosuolo. Le loro scarse precauzioni hanno disturbato il sonno e permesso il risveglio di orde di non-morti, tra cui scheletri di antichi cavalieri sassoni. Blazkowicz scende nelle cripte dove trova soldati tedeschi isolati che combattono contro i non morti per salvare disperatamente la propria vita.\nB.J. riuscir\u00e0 a farsi strada massacrando molti di questi morti ed infine giunge alla chiesa sepolta, che i locali chiamano \"Chiesa Profanata\". Uno scienziato nazista, il professor Zemph, sta conducendo un esperimento sul cadavere di un antico \"Cavaliere Nero\". Tuttavia prima di arrivare ad Helga, Blazkowicz deve ingaggiare uno lotta contro le guardie personali d'\u00e9lite di quest'ultima; delle abilissime soldatesse esperte che inoltre fanno parte di una congrega di streghe. Nel frattempo Helga, impaziente di mettere le mani sul \"Pugnale della Protezione\", uccide Zemph (che voleva impedirle di prendere il pugnale), e si dirige nella stanza del manufatto.\nTuttavia Zemph aveva ragione, in quanto, tentando di prendere il pugnale, Helga risveglia il guardiano Olaric che, furioso, la uccide facendola a pezzi. Blazkowicz affronta il mostro liberato e dopo averlo annientato prende il \"Pugnale della Protezione\" e viene tratto in salvo con un aereo.\nLe armi della vendetta.\nNonostante i misteri con gli scavi e l'Operazione Resurrection, per il momento l'attenzione dell\"'UAS\" si sposta su un'importante figura del Terzo Reich, uno dei maggiori ricercatori scientifici della Germania e capo della \"Sezione Armi Speciali\" della \"Divisione Paranormale delle SS\", Wilhelm Strasse; noto come \"Deathshead\". Costui ha reso operativa una base missilistica a Katamarunde, nel Baltico, ed \u00e8 pronto a lanciare un attacco su Londra usando un razzo V2 riempito con una testata chimica sperimentale.\nBlazkowicz viene paracadutato ad una certa distanza dalla base missilistica e si introduce furtivamente in un compound, sfruttando lo stratagemma di nascondersi in un camion di rifornimenti. All'interno della base, Blazkowicz impedisce il lancio, facendo saltare il razzo V2 nel silo. Successivamente si fa strada nello stabilimento, finch\u00e9 arriva presso una base aerea piena di velivoli a reazione sperimentali. Dopo aver combattuto contro un plotone di \"Fallschirmj\u00e4ger\" (paracadutisti) armati di FG 42 lascia la base a bordo di un aereo-razzo \"Kobra\" e vola in salvo a Malta.\nProgetti mortali.\nNotando una certa connessione tra Deathshead e l'Operazione Resurrection, l'UAS, diviene desideroso di apprendere di pi\u00f9 riguardo Deathshead e i suoi folli progetti segreti. L'occasione si presenta quando uno scienziato nazista decide di disertare fornendo importanti informazioni, in cambio di un rifugio sicuro e quindi, Blazkowicz, viene spedito presso la citt\u00e0 bombardata di Kugelstadt dove, aiutato da membri del \"Circolo Kreisau\", riesce a salvare lo scienziato disertore.\nDeve successivamente trovare, in una fabbrica distrutta dai bombardamenti alleati, i progetti dell'ultima arma del Terzo Reich: una mitragliatrice gatling estremamente potente chiamata \"GP-VG MK2 Venom\", che se prodotta in massa sarebbe capace di infliggere danni spaventosi alle forze degli Alleati. Una volta recuperati i progetti, Blazkowicz, infine irrompe all'interno del complesso di ricerca sotterraneo di Deathshead, la \"Struttura Armi Segrete\".\nAll'intero B.J. pu\u00f2 osservare i primi risultati del vero progetto di Deathshead: i Loper. Estremamente agili e violente verso qualunque essere vivente non sia simile a loro, queste creature cibernetiche dall'aspetto mutilato ed orribile si muovono sulle mani e non possiedono delle gambe, ma alla fine del busto sono dotati di una bobina di Tesla in grado di emettere scariche elettriche letali. \u00c8 chiaro di come i Loper, a causa della loro aggressivit\u00e0, siano un esperimento fallito del progetto \"\u00dcbersoldat\" (super soldato), ideato da Strasse. Dopo essersi fatto strada nel complesso sotterraneo, Blazkowicz, vede Deathshead scappare con un U-Boot e scopre la destinazione di questo interrogando un ufficiale tedesco catturato.\nLa tana di Deathshead.\nGrazie ad un approfondito interrogatorio all'ufficiale tedesco, viene resa nota l'esistenza degli \"X-Lab\" in Norvegia, strettamente collegati al progetto \u00dcbersoldat.\nBlazkowicz viene quindi paracadutato in Norvegia, proprio nei pressi del molo dove \u00e8 approdato l'U-Boot di Deathshead. Per irrompere negli X-Lab, B.J. fa saltare una parete e la violenta esplosione getta in allarme tutto il complesso segreto. All'interno degli X-Lab, Blazkowicz, osserva i Loper scatenarsi in una rivolta, ed inoltre si ritrova ad affrontare una versione evoluta e perfezionata di questi ultimi: il Proto-soldato. Estremamente differente dai Looper, in quanto riesce a riconoscere i suoi creatori, questa nuova creatura \u00e8 un cyborg bipede semi-corazzato armato con la pi\u00f9 recente mitragliatrice Venom; tuttavia anche queste creature non rappresentano il progetto ancora ultimato. B.J. riesce a farsi strada negli X-Lab eliminando tutte le minacce, e giunge dinnanzi a Deathshead in persona.\nDeathshead ha appena ultimato l'unico modello esistente dell'\u00dcbersoldat, evoluzione dei lunghi studi condotti sui Looper e sui Proto-soldati, e decide di metterelo alla prova scagliandolo contro Blazkowicz. Il cyborg \u00e8 totalmente corazzato, rispetto ai Proto-soldati, ed inoltre \u00e8 dotato di una nuova terrificante arma: il fucile a bobina di Tesla. Il combattimento si rivela pesantissimo, ma alla fine B.J. prevale e riesce a neutralizzare l'\u00dcbersoldat, mentre Deathshead riesce tuttavia a scappare con un aereo-razzo.\nL'inizio del ritorno.\nStudiando la documentazione recuperata da Blazkowicz agli X-Lab ed il collegamento con il progetto \u00dcbersoldat, l'UAS \u00e8 venuto a conoscenza dello scopo dell'Operazione Resurrection: Heinrich Himmler ha intenzione di far risorgere \"Enrico I\", un re sassone dotato di poteri occulti e sconfitto 1000 anni prima da \"Simone il vagabondo\" ma apparentemente immortale, ed imprigionato in una dimensione sospesa fra la vita e la morte a causa di una maledizione. Nonostante lo scetticismo dei comandanti Alleati, l'UAS paracaduta Blazkowicz sui monti Harz, in Germania, proprio vicino a Castle Wolfenstein.\nBlazkowicz arriva al villaggio di Paderborn e, dopo aver ucciso diversi ufficiali superiori della \"Divisione Paranormale delle SS\" tra cui il maggiore Hochstedder, il generale von Stauff, il colonnello Strache e i generali Burkhalter e Haupman, si fa strada fino al \"Castello Schufstaffel\", dove incontra le truppe della guardia d'\u00e9lite, tra cui il generale von Shurber. Eliminati questi, Blazkowicz si sposta attraverso i sotterranei del castello, affrontando altre guardie d'\u00e9lite e un paio di \"\u00dcbersoldat\". Infine giunge presso uno scavo vicino a Castle Wolfenstein, che conduce al sito principale dove sta per avere inizio la cerimonia per l'evocazione di Enrico I, guidata dalla teosofa Marianna Blavatsky.\nOperazione Resurrection.\nAll'interno del sito di scavo, Blazkowicz combatte contro truppe naziste e gli \u00dcbersoldat, riuscendo ad introdursi in un'entrata sbarrata che porta alla cripta di Castle Wolfenstein. L\u00ec scopre che la fortezza \u00e8 infestata da non morti che stanno attaccando la guarnigione. Attraverso il castello, Blazkowicz arriva al sito principale della lugubre cerimonia per far risorgere Enrico I.\nDurante il rito, la medium, Blavatsky, evoca spiriti maligni che trasformano i tre \u00dcbersoldat prescelti in \"Cavalieri Neri\": i luogotenenti di Enrico. Quando i tre Cavalieri Neri sono pronti, l'antico signore della guerra viene risvegliato. Enrico I ricompensa Blavatsky rubandole l'anima e trasformandola in una schiava non-morta. In un combattimento sempre pi\u00f9 furioso dalle quali dipendono le sorti della guerra, Blazkowicz riesce a distruggere i tre Cavalieri, Blavatsky e lo stesso Enrico I, facendolo saltare in mille pezzi.\nNel frattempo in lontananza la scena \u00e8 seguita con angoscia dal Reichsf\u00fchrer-SS Heinrich Himmler, che vede inesorabilmente fallire il suo progetto pi\u00f9 grande, per poi partire alla volta di Berlino.\nAntagonisti principali.\nWilhelm Strasse.\nIl colonnello (Oberst) \"Wilhelm Strasse\" o \"Deathshead\" \u00e8 il capo dell\"SS Special Projects Division\" e nello stesso tempo, membro superiore dell\"'SS Paranormal Division\".\nRicercatore dotato, ha ideato il \"progetto \u00dcbersoldat\" che mira a creare il soldato definitivo usando la cibernetica e la bioingegneria. Ci ha lavorato sopra per sei anni in un modo o nell'altro fin dal 1937, alla fine ha prodotto l\"'\u00dcbersoldat\", un supersoldato cyborg.\nDurante la campagna, il giocatore incontra dei prototipi di supersoldato ancora attivi e i \"Lopers\", mutanti cyborg privi della parte inferiore del corpo, intenzionati solo ad uccidere folgorando i nemici grazie ad un apposito dispositivo montato sull'addome.\nDiversamente da molti altri membri, Strasse non crede nell'occulto e preferisce armare la macchina da guerra nazista usando la tecnologia pi\u00f9 avanzata. Heinrich Himmler gli chiede di partecipare alla cerimonia di resurrezione di \"Heinrich I\", ma Strasse rifiuta di assistere per il suo scetticismo riguardo all'occulto. Dopo che B. J. distrugge uno dei suoi \"\u00dcbersoldat\" scappa a bordo di un aereo-razzo e non riappare pi\u00f9 per tutto il resto del gioco. Strasse si \u00e8 guadagnato il suo soprannome per via del viso simile a un teschio, con una cicatrice che gli attraversa il volto (ma pu\u00f2 anche essere un riferimento al simbolo della 3. SS-Panzerdivision \"Totenkopf\" usato da Himmler).\nHelga von Bulow.\nUfficiale di alto rango all'interno della \"SS Paranormal Division\" e fondatrice dell'ordine delle \"guardie d'\u00e9lite\", la forza di sicurezza della divisione stessa. Helga compare nel secondo capitolo della campagna (\"Dark Secret\") che descrive le avventure di Blazkowicz nel villaggio di \"Wulfburg\". Trova la morte presso la vecchia chiesa abbandonata mentre tenta di rubare un manufatto della leggendaria Ultima Thule il \"Dagger of Warding\", nel frattempo, infatti, libera un mostro che la smembra completamente prima di lanciarsi contro Blazkowicz.\nMarianna Blavatsky.\nProbabilmente basata sulla figura di Helena Blavatsky; \u00e8 una delle fondatrici della societ\u00e0 teosofica. Compare nella parte finale, ed \u00e8 lei a far resuscitare il cavaliere nero, per poi essere ricompensata venendo trasformata in una schiava non-morto e quindi eliminata da Blazkowicz.\nModalit\u00e0 di gioco.\n\"Return to Castle Wolfenstein\" \u00e8 il seguito del gioco che \u00e8 comunemente considerato il padre degli sparatutto in prima persona: \"Wolfenstein 3D\". Tuttavia grazie ai progressi della tecnologia, lo stile di gioco \u00e8 completamente diverso dal suo precursore, risultando pi\u00f9 in linea con titoli pi\u00f9 recenti.\nContiene una campagna singleplayer la cui storia richiama molti temi del vecchio gioco, e una modalit\u00e0 multiplayer a squadre caratterizzata dalla possibilit\u00e0 di impersonare differenti classi di soldato.\nIl gioco fa riferimento al castello di Wewelsburg, un castello del XVII secolo occupato dai nazisti di Heinrich Himmler che lo us\u00f2 come quartier generale delle SS e luogo di rituali e pratiche occulte. Diversamente da \"Wolfenstein 3D\", solo alcune delle missioni hanno luogo nell'abominevole maniero. Il gioco \u00e8 ambientato nell'Europa occupata dai tedeschi nel 1943 e ha per protagonista il ranger dell'esercito americano B.J. Blazkowicz che, assieme ad un altro agente (Agente Uno nelle versioni per Xbox, PS2 e macOS), \u00e8 incaricato di investigare sul progetto personale di Heinrich Himmler: la \"Divisione Paranormale delle SS\". Ad ogni modo gli agenti vengono catturati prima di aver completato la loro missione e imprigionati a Castle Wolfenstein. Il giocatore impersona Blazkowicz e deve evadere dal castello per continuare a investigare sulle attivit\u00e0 paranormali che includono ricerche sulla resurrezione dei corpi, biotecnologie e armi segrete. Durante il gioco si incontreranno numerosi nemici tra i quali soldati delle Waffen-SS, Fallschirmj\u00e4ger (paracadutisti), legioni di non morti e terrificanti \u00dcbersoldat (supersoldati) creati grazie a un orrendo lavoro di chirurgia e ingegneria chimica condotto da Wilhelm \"Deathshead\" Strasse. Alcune missioni che coinvolgono i non morti sono state influenzate dai film \"La mummia\" (1999) e \"La mummia - Il ritorno\" (2001) oltre che in qualche modo da Indiana Jones. Altre missioni sono simili a romanzi di fantasia che raccontano di commando Alleati e di combattenti della resistenza che operano dietro le linee nemiche per spiare e sabotare.\nPer far s\u00ec che il gioco fosse vendibile in Germania, gli sviluppatori hanno rimosso la svastica nazista nella versione tedesca del gioco. Al suo posto il logo delle forze tedesche \u00e8 un simbolo inventato che pu\u00f2 essere interpretato in tre modi diversi:\nOgni riferimento al Terzo Reich \u00e8 stato rimosso, infatti il giocatore non combatte i nazisti, ma una setta segreta chiamata \"i Lupi\" guidata da Heinrich H\u00f6ller. Da sottolineare il curioso gioco di parole. Infatti Himmler richiama la parola tedesca Himmel (paradiso), mentre H\u00f6ller richiama la parola H\u00f6lle (inferno).\nArmi.\nAll'inizio del gioco, l'unica arma del giocatore \u00e8 un coltello da combattimento Fairbairn-Sykes, anche se \u00e8 possibile ottenere praticamente subito una Luger da una guardia morta. Il giocatore ha anche la possibilit\u00e0 di tirare calci, nonostante procuri un danno minimo; calciare \u00e8 indicato per spalancare le porte o fracassare alcuni oggetti.\nLa terza arma che il giocatore trova \u00e8 un MP40, un mitra che usa le stesse munizioni da 9\u00a0mm della Luger. Di l\u00ec a poco il giocatore ottiene un fucile Mauser senza ottica che causa un danno elevato ed \u00e8 caratterizzato da un'alta precisione, ma usa munizioni differenti (7,92 x 57\u00a0mm). Un Mauser con ottica potr\u00e0 essere trovato in seguito. Come nota tecnica bisogna segnalare che i creatori del gioco devono aver confuso il simile fucile semiautomatico M1 Garand con il Mauser, infatti nel gioco tutti i Mauser con ottica sono in realt\u00e0 M1 Garand. Durante la seconda guerra mondiale il Garand era in dotazione alle forze statunitensi, non ai tedeschi.\nNei livelli seguenti il giocatore riceve uno Sten silenziato che usa le stesse munizioni dell'MP40 e della Luger. Riceve anche un Thompson e una Colt.45 che sono leggermente pi\u00f9 potenti dell'MP40 e della Luger, ma le loro munizioni scarseggiano.\nCon il procedere della campagna, il giocatore trova anche un lanciafiamme (sebbene le sue ricariche siano rare), il Fallschirmj\u00e4gergewehr Model 1942 (FG 42) in dotazione ai paracadutisti (che usa le stesse munizioni del Mauser) e diverse armi fantascientifiche: una \"Tesla gun\" e una mitragliatrice a canne rotanti \"Venom\". \u00c8 anche disponibile un fucile di precisione sperimentale americano silenziato e con telescopio a infrarossi chiamato \"Snooper Scope\" (sebbene l'equivalente reale sia privo del silenziatore) queste ultime armi usano munizioni proprie.\nIl giocatore ha occasione di adoperare anche una variet\u00e0 di armi esplosive tra cui il Panzerfaust, la dinamite e le bombe a mano (quelle americane a forma di ananas e quelle tedesche con il manico).\nDiverse armi dispongono di pi\u00f9 modalit\u00e0 di fuoco che vengono attivate con la pressione di un tasto. La modalit\u00e0 secondaria della Luger consiste nella possibilit\u00e0 di montare un silenziatore (trovato nei primi livelli), due Colt possono essere usate in coppia (una per mano) e la modalit\u00e0 alternativa per i fucili di precisione \u00e8 la possibilit\u00e0 di utilizzare uno zoom telescopico regolabile (nessuno dei due fucili da cecchino ha un mirino visibile sullo schermo nella normale modalit\u00e0 di fuoco).\nLo Sten e il Venom soffrono di surriscaldamento. La precisione diminuisce mentre lo Sten si scalda (anche se tra i mitra \u00e8 il pi\u00f9 preciso) e viene rappresentata anche dall'allargarsi del mirino sullo schermo. Mentre si fa fuoco, appare una barra che indica la temperatura relativa dell'arma (la barra cresce mentre l'arma \u00e8 in funzione e diminuisce mentre \u00e8 a riposo) una volta che la barra raggiunge una certa temperatura massima l'arma si blocca finch\u00e9 la barra non torna alla temperatura minima.\n\u00c8 possibile raccogliere e lasciare le sedie nella versione singleplayer del gioco, mentre non \u00e8 possibile in quella multiplayer.\nTesori.\nIn molti luoghi del gioco \u00e8 possibile trovare e raccogliere dei tesori (lingotti d'oro, calici, reliquie, oggetti preziosi). Molto spesso sono nascosti all'interno di stanze segrete accessibili azionando dei meccanismi oppure distruggendo muri o oggetti che coprono il passaggio. Nelle aree segrete \u00e8 possibile trovare anche dei rifornimenti, munizioni o viveri (che fanno recuperare la vita).\nAlla fine di ogni schema compare una schermata che riassume quante aree segrete sono state scoperte e quanti tesori sono stati trovati.\nQuesta particolarit\u00e0 del gioco ne rappresenta uno degli aspetti pi\u00f9 famosi e classici. Era presente, infatti, anche nel vecchio \"Wolfenstein 3D\".\nMultiplayer.\nIl multiplayer di RtCW \u00e8 basato sugli obiettivi. Sia l'Asse che gli Alleati hanno una serie di obiettivi da completare per vincere la partita, normalmente gli obiettivi di una squadra sono mirati a impedire all'altra di completare i propri. Esistono obiettivi primari e secondari. gli obiettivi primari devono essere portati a termine per vincere il round, mentre quelli secondari sono facoltativi, ma possono essere d'aiuto per completare gli obiettivi principali. Questi ultimi di solito consistono nel fare esplodere qualcosa o nel fuggire con dei documenti, mentre gli obiettivi secondari richiedono in genere la cattura di una bandiera o di un punto di respawn.\nPer fare un esempio, nella mappa \"Beach Siege\", gli Alleati, partendo dalla spiaggia, devono raggiungere le mura nemiche. Qui hanno la possibilit\u00e0 di far breccia in due punti diversi, uno dei quali consentir\u00e0 di conquistare un punto di respawn pi\u00f9 avanzato. L'Asse deve respingere per tutto il tempo l'avanzata avversaria. All'interno della base tedesca sono custoditi dei documenti che gli americani devono recuperare e trasportare fino a una radiotrasmittente. Se completano la missione nel tempo assegnato vincono, mentre l'Asse vince se riesce a difendere i documenti fino alla fine.\nEsistono diverse classi di soldato con ruoli differenti: il medico pu\u00f2 distribuire medikit per curare i compagni, ma pu\u00f2 finire presto le munizioni. Il tenente pu\u00f2 distribuire munizioni o chiamare bombardamenti. Il geniere deve far saltare le mura o le porte (con la dinamite) e il soldato pu\u00f2 scegliere tra quattro armi pesanti diverse.\nWolf MP.\nStandard o \"Vanilla\" Wolf, prevede per ogni squadra un round sia di difesa che di attacco per ogni mappa. Ogni squadra ha una certa quantit\u00e0 di tempo per completare gli obiettivi. In alcune mappe non \u00e8 previsto un tempo limite e la squadra che completa per prima un particolare obiettivo vince.\nWolf SW.\nWolf SW (StopWatch) \u00e8 una modalit\u00e0 nella quale ogni squadra ha una possibilit\u00e0 di attaccare o difendere. Se la squadra attaccante completa gli obiettivi in un certo tempo, le squadre vengono invertite e i nuovi attaccanti (che prima difendevano) devono completare l'obiettivo in un tempo minore di quello impiegato dalla squadra opposta.\nWolf CP.\nWolf CP \u00e8 una modalit\u00e0 basata sui checkpoint, l'obiettivo \u00e8 prendere il controllo delle bandiere che sono sparse nella mappa. La prima squadra che controlla tutte le bandiere contemporaneamente vince la partita.\nEnemy Territory.\nInizialmente \"Wolfenstein: Enemy Territory\" era stato concepito come un'espansione completa per RtCW sviluppata da Splash Damage. La modalit\u00e0 singleplayer del gioco non \u00e8 mai stata completata, cos\u00ec \u00e8 stata totalmente rimossa. Gli sviluppatori hanno, quindi, deciso che la parte multigiocatore sarebbe stata pubblicata come un gioco indipendente gratuito e scaricabile. \"Enemy Territory\" \u00e8 un gioco multiplayer basato su squadre che richiede il completamento di obiettivi grazie al lavoro di squadra e l'uso di differenti classi di soldati.\nTecnologia.\nIl gioco \u00e8 basato su una versione pesantemente modificata del motore grafico di Quake III Arena, ovvero l'id Tech 3. Il motore di \"Return to Castle Wolfenstein\" \u00e8 stato usato in seguito come base per \"Enemy Territory\" (Splash Damage/Activision) e \"Call of Duty\" (Infinity Ward/Activision).\nAdattamenti.\nNel 2003 il gioco \u00e8 stato adattato per PlayStation 2 e Xbox e sono stati aggiunti rispettivamente i sottotitoli \"Operation Resurrection\" e \"Tides of War\". Entrambe le versioni per console includono una serie di missioni preliminari dove B. J. Blazkowicz e l'Agent One operano nell'Egitto occupato dai nazisti. La modalit\u00e0 cooperativa a due giocatori \u00e8 un'esclusiva della versione per console e permette al secondo giocatore di impersonare l'Agent One. La versione per Xbox ha l'aggiunta del gioco online attraverso Xbox Live.\nVersioni e mod.\nEsistono diverse versioni commerciali di RtCW:\nMolti mod e script personalizzati sono stati scritti per il gioco multiplayer, permettendo cambiamenti (via console) durante il gioco. \"Degeneration\" e \"shrubmod\" sono dei mod popolari e sono state realizzate mappe personalizzate anche cinque anni dopo la loro uscita.\nInizialmente il multiplayer \u00e8 stato criticato perch\u00e9 le armi e le mappe venivano ritenute troppo vantaggiose per la squadra in difesa. Ad ogni modo risult\u00f2 subito evidente che l'uso accorto delle varie classi di soldati determinava la vittoria. Inoltre la maggioranza dei giocatori utilizza principalmente un MP40 o un Thompson che sono abbastanza equilibrati.\nSequel.\nLe vicende di Blazkowicz continuano dopo l\"'Operazione Resurrection\", in Wolfenstein sviluppato da Raven Software, e si spostano nella citt\u00e0 di Isenstadt nel 1944, dove i nazisti stanno tentando di porre rimedio alle sorti della guerra che sta volgendo al termine.\nFilm.\nUn film su Return to Castle Wolfenstein \u00e8 stato annunciato nel 2002, ma non ci sono state altre notizie significative. Il 20 luglio 2005 In un'intervista di IGN, Todd Hollenshead ha detto che ci stanno lavorando, anche se non sono andati molto avanti.\nIl 1\u00ba novembre 2012 \u00e8 stato annunciato dalla IGN che ci sar\u00e0 finalmente un film, da uno degli scrittori di Pulp Fiction e dai produttori dei film di Silent Hill.\nProtagonisti saranno un giovane capitano dell'esercito americano ed un agente segreto inglese in missione al castello Wolfenstein, dove secondo informazioni affidabili Hitler in persona sar\u00e0 presto presente per svelare una nuova arma segreta. Ma ad attenderli ci saranno alcune divisioni al comando di Himmler, costituite non soltanto da umani.\nCritica.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove risulta al 58\u00ba posto."}
{"id": "531711", "revid": "834", "url": "https://it.wikipedia.org/wiki?curid=531711", "title": "Casamari", "text": ""}
{"id": "531712", "revid": "44024", "url": "https://it.wikipedia.org/wiki?curid=531712", "title": "NBA D-League", "text": ""}
{"id": "531713", "revid": "44024", "url": "https://it.wikipedia.org/wiki?curid=531713", "title": "NBDL", "text": ""}
{"id": "531717", "revid": "44024", "url": "https://it.wikipedia.org/wiki?curid=531717", "title": "National Basketball Development League", "text": ""}
{"id": "531722", "revid": "599013", "url": "https://it.wikipedia.org/wiki?curid=531722", "title": "Kiwane Garris", "text": "Carriera.\nKiwane frequenta la high school del Westinghouse Vocational a Chicago, nell'Illinois.\nDopo aver finito la high school, va a frequentare la University of Illinois di Chicago, universit\u00e0 che il 12 settembre 2008 gli ha consegnato un'importante onorificenza, alla quale Kiwane tiene moltissimo.\nEsce dal college nel 1996, e nella stagione 1997-98 gioca per i Grand Rapids Hoops nella CBA e per i Denver Nuggets nella NBA.\nNel 1998-99 gioca in Germania, nell'Alba Berlino, squadra in cui disputa una stagione piena. Gioca sempre in Germania nella stagione successiva, nella lega minore con la squadra del Lichterfelde, ma apre delle brevi parentesi nuovamente con i Grand Rapids Hoops nella CBA e per gli Orlando Magic nella NBA.\nNel 2000-01 viene ingaggiato dalla squadra turca del Be\u015fikta\u015f, dai Gary Steelheads, dai New Mexico Slam e dalla squadra francese dell'\u00c9vreux, giocando in squadra con l'ala Jamie Arnold, ex Maccabi Tel Aviv e neoacquisto della Virtus Bologna.\nL'arrivo In Italia.\nNella stagione 2001-02 prova l'esperienza in Europa, venendo a giocare in Italia per la Virtus Ragusa nella Legadue, insieme a Darryl Wilson. Con la squadra sicula, Kiwane disputa 36 partite con 15,5 punti con un high di 27 e con il 52% da 2 punti e il 40% da 3 punti e il 90% dalla lunetta, catturando 4,5 rimbalzi, recuperando circa 3 palloni e servendo 3 assist.\nLa stagione successiva, il 2002-03, si apre con una brevissima parentesi con la squadra polacca del Komfort Stargard Szczecinski, ma ritorna subito in Italia, firmando per la Robur Osimo in A2, in squadra con Sylvester Gray e \u00d3scar Chiaramello. Ad Osimo gioca 21 partite a 19 punti di media con un high di 35 contro la Cimberio Novara e catturando 4 rimbalzi in 33 minuti di media.\nNella stagione 2004-05 viene firmato dalla Bipop Carire Reggio Emilia, in cui Kiwane dimostra di essere uno dei principali artefici della promozione nella Lega Basket Serie A, tanto da essere confermato anche l'anno dopo. Con la squadra emiliana Kiwane viaggia a 15,5 punti con il 55% da due e con il 40% da tre, con medie sempre pi\u00f9 alte, catturando 4 rimbalzi, recuperando 4 palloni e servendo 3 assist in 35 minuti scarsi sul parquet. La stagione successiva, sempre con la squadra reggiana, grazie ad un gran roster formato da Marco Mordente, Angelo Gigli, Marcelo Dami\u00e3o, Paul McPherson, Stefano Attruia e molti altri riescono ad entrare sorprendentemente nelle Final Eight superando il turno dei quarti di finale e della semifinale, trovando in finale la Benetton Treviso di coach Ettore Messina, con una squadra davvero formidabile composta da Ram\u016bnas \u0160i\u0161kauskas, Andrea Bargnani, Denis Marconato, Matteo Soragna, Marcus Goree, Massimo Bulleri, David Bluthenthal e moltissimi altri. Kiwane si dimostra comunque il giocatore migliore della squadra di Reggio Emilia mettendo a referto 16,2 punti con un high di 32 con il 45% da due e il 40% da tre, catturando 4 rimbalzi, recuperando 3 palloni e servendo 4 assist in poco pi\u00f9 di 35 minuti a partita.\nNella stagione 2005-06 gioca per la Fortitudo Bologna, segnando 9,3 punti con il 35% da due e il 50% da tre, con 3 rimbalzi, 2 palle recuperate e 3 assist di media giocando 26 minuti a incontro. Kiwane gioca anche i play-off con la squadra bolognese a 9,3 punti, 3 rimbalzi, 2 recuperi e 3 assist, inclusa una prestazione di Kiwane che ha dato coraggio e fatto sentire la sua importanza all'interno della squadra.\nStranamente la Fortitudo Bologna non lo riconferma e quindi viene subito ingaggiato dall'Olimpia Milano per la stagione 2006-07, a fianco di giocatori del calibro di Joseph Blair, Danilo Gallinari, Massimo Bulleri, Dante Calabria e molti altri. A Milano segna 11 punti con il 50% da due e il 33% da tre, catturando 3 rimbalzi, recuperando 2 palloni, servendo 3 assist e subendo 5 falli a partita in meno di 30 minuti. Con la squadra lombarda disputa anche degli ottimi play-off a 13 punti con il 61% da due e il 50% da tre, prendendo 3 rimbalzi, rubando 2 palle e servendo 3 assist a partita. In gara-2 delle semifinali a Bologna, nella serie contro la Virtus Bologna, Kiwane ha sfoderato una prestazione perfetta: segnando 33 punti con un 6 su 8 da due punti, un 4 su 4 da tre punti, 9 su 10 dai tiri liberi, catturando 5 rimbalzi, recuperando 4 palle, servendo 2 assist, subendo 8 falli in 38 minuti per un totali di 46 in valutazione.\nLa stagione 2007-08 la gioca per la Premiata Montegranaro, in squadra con Valerio Amoroso, Luca Vitali, Sharrod Ford, Jobey Thomas, Ricky Minard e molti altri.\nA Montegranaro gioca 33 partite di regular season a 11 punti con il 50% da due e il 42% da tre, catturando 3 rimbalzi, recuperando 2 palloni e servendo 3 assist in 28 minuti di media. Con la Sutor Basket Montegranaro gioca i quarti di finale dei playoffs contro la sua ex squadra Olimpia Milano a 12 punti con il 40% da due e da tre, con 3 rimbalzi e 3 assist di media in 30 minuti.\nNella stagione 2008-09 Kiwane gioca ancora per la Premiata Montegranaro dove con 13,7 punti e 2,5 assist per partita risulter\u00e0 essere fondamentale per la salvezza dei marchigiani guidati da Alessandro Finelli.\nNell'estate del 2009 viene ingaggiato dalla Reyer Venezia in Legadue.\nVita.\nGarris \u00e8 sposato con la cantante R&amp;B Syleena Johnson, con la quale ha avuto due figli. In un'intervista ha dichiarato che l'Italia \u00e8 \"la sua casa lontano da casa\".\nStatistiche nel Campionato Italiano.\n\"Dati aggiornati al 23 marzo 2011\""}
{"id": "531723", "revid": "287204", "url": "https://it.wikipedia.org/wiki?curid=531723", "title": "Cunassa", "text": "Cunassa (in greco ) fu una citt\u00e0 dell'Impero persiano collocata sulla riva sinistra del fiume Eufrate, 60 o 90 chilometri a nord di Babilonia.\nLa battaglia di Cunassa.\nCunassa \u00e8 nota quasi unicamente per la battaglia, ivi combattuta, che vide opposti Artaserse II, il re di Persia, e suo fratello Ciro il Giovane, che, rivoltatosi contro di lui, raccolse a s\u00e9 un esercito di greci mercenari, composto da 10.400 opliti, 2.500 peltasti, guidati dal generale spartano Clearco e fra i quali vi era anche Senofonte, e da numerosi gruppi barbari (circa 100.000). Dall'altro lato Artaserse, secondo i dati (probabilmente esagerati) fornitici da Senofonte, poteva contare su uno schieramento di 900.000 persiani.\nSecondo le fonti, dal centro dello schieramento i Greci, in inferiorit\u00e0 numerica, caricarono il fianco sinistro dell'esercito di Artaserse e rimasero padroni del campo dopo aver inseguito i nemici. In seguito un'altra parte dell'esercito persiano sorprese Ciro dalle retrovie infliggendo ai nemici una pesante sconfitta. Ciro fu ucciso mentre il resto dell'esercito di mercenari si diede alla fuga disperdendosi (la drammatica fuga fu poi raccontata nell\"Anabasi\" di Senofonte)"}
{"id": "531724", "revid": "196390", "url": "https://it.wikipedia.org/wiki?curid=531724", "title": "Kunaxa", "text": ""}
{"id": "531728", "revid": "1610933", "url": "https://it.wikipedia.org/wiki?curid=531728", "title": "Unau", "text": ""}
{"id": "531729", "revid": "7336", "url": "https://it.wikipedia.org/wiki?curid=531729", "title": "Dj Meo", "text": ""}
{"id": "531732", "revid": "1318658", "url": "https://it.wikipedia.org/wiki?curid=531732", "title": "Olsztyn", "text": "Olsztyn (]; in tedesco e ufficialmente fino al 1945: Allenstein; in lituano: \"Ol\u0161tynas\") \u00e8 una citt\u00e0 polacca, capoluogo del voivodato della Varmia-Masuria e del distretto di Olsztyn. La pi\u00f9 grande citt\u00e0 della regione storica di Varmia, la seconda citt\u00e0 pi\u00f9 grande della Polonia nord-orientale (dopo Bia\u0142ystok) e importante nodo per la regione quando era parte dell'ex Prussia Orientale.\n\u00c8 inoltre sede delle diocesi cattolica di Varmia e luterana di Masuria.\nRicopre una superficie di e nel 2019 contava abitanti.\nTra il 1516 e il 1521, l'astronomo polacco Niccol\u00f2 Copernico visse e condusse le sue ricerche a Olsztyn.\nGeografia.\nLa citt\u00e0 di Olsztyn \u00e8 ubicata in mezzo a boschi e laghi: nei confini amministrativi della citt\u00e0 ci sono ben 15 laghi, di cui 13 hanno una superficie superiore a un ettaro. Complessivamente tutti i laghi occupano l'8,25% della superficie urbana. Il maggiore per estensione e profondit\u00e0 \u00e8 il lago di Ukiel: la sua superficie \u00e8 pari a 412 ettari, mentre la profondit\u00e0 raggiunge 43 metri. Il lago possiede un'ampia spiaggia comunale e una decina di imbarcaderi.\nI terreni boschivi che circondano Olsztyn occupano ettari ed ospitano due aree naturali protette. Attraverso i boschi passano quattro itinerari turistici, tre piste da slittino e alcune piste ciclabili. L'albero dominante \u00e8 il pino (l'80% della superficie); meno diffusi sono la quercia, l'abete e la betulla.\nLa fauna dei boschi di Olsztyn comprende diverse specie protette: il rospo comune, la raganella, la biscia dal collare, l'allocco ecc.\nStoria.\nIl primo cenno su Olsztyn risale all'anno 1334, quando in mezzo ai boschi che allora ricoprivano il territorio dell'odierna citt\u00e0 fu costruito un rifugio chiamato Allenstein. Il nome si riallaccia al fiume \u0141yna (\"Alle\" in tedesco), sulla cui riva destra sorse il detto rifugio. Vent'anni dopo fu ultimato il castello. Bisognava per\u00f2 aspettare ancora un anno perch\u00e9 Olsztyn ottenesse lo status di citt\u00e0. Il suo fondatore, Jan z \u0141ajs, ne fu anche il primo borgomastro. Sotto l'aspetto giuridico il borgo divenne una roccaforte della Diocesi di Varmia, il cui capitolo esercitava in pratica un potere indiscusso su tutta la regione. Nel Medioevo le frequenti guerre distrussero pi\u00f9 volte il tessuto urbano della citt\u00e0. Particolarmente disastrose risultarono le guerre fra Polonia e Ordine Teutonico nel XV secolo. Nel 1454, la citt\u00e0 si un\u00ec alla Polonia. Durante la guerra dei tredici anni fu occupata dai Cavalieri Teutonici. Il Vescovo di Warmia, Pawe\u0142 Legendorf, rilev\u00f2 la citt\u00e0 dall'Ordine Teutonico nel 1463 e la incorpor\u00f2 nuovamente in Polonia nel 1464. In virt\u00f9 del trattato di Toru\u0144 del 1466, fu confermato che Olsztyn e tutta la Varmia furono inclusi nella Corona del Regno di Polonia.\nNegli anni venti del Cinquecento la citt\u00e0 ospit\u00f2, in veste di amministratore delle terre adiacenti, Niccol\u00f2 Copernico che ivi scrisse una parte cospicua dell'opera \"De revolutionibus\". Durante gli anni passati a Olsztyn Copernico occupava alcune sale del castello e, sulla loggia che si affaccia ad Ovest, fece di propria mano una tabella che gli serviva per osservare il moto apparente del Sole nella volta celeste. Sia la sala che la tabella sono giunte in ottimo stato ai nostri giorni e rimangono disponibili ai visitatori.\nDurante la guerra polacco-teutonica nel 1521 Copernico comand\u00f2 la difesa polacca di Olsztyn contro l'attacco dell'Ordine Teutonico. I polacchi erano vittoriosi.\nDopo il periodo di fioritura nei secoli XVI e XVII, contraddistinto dallo sviluppo del commercio e dell'artigianato, una grande epidemia scoppiata nel 1709 falci\u00f2 tante vite umane da spopolare la citt\u00e0 quasi del tutto. Qualche decennio dopo, la prima spartizione della Polonia (1772) suggell\u00f2 il passaggio di Olsztyn sotto il dominio prussiano.\nNel corso delle guerre napoleoniche la citt\u00e0 fu ripetutamente saccheggiata (fu allora che le truppe francesi devastarono completamente l'interno della chiesa di S. Giacobbe) e il 3 febbraio 1807 vi fece sosta lo stesso Napoleone, che comandava gli eserciti operanti contro le forze russe.\nNel 1818 Olsztyn divenne capoluogo di provincia e l'abitato urbano super\u00f2 la cinta medievale per estendersi in proporzione al crescente numero degli abitanti. Nel 1867 sorse un moderno, per i tempi di allora, ospedale, mentre nel 1873 una linea ferroviaria un\u00ec Olsztyn a K\u00f6nigsberg. Sono quelli gli anni di uno sviluppo dinamico e senza precedenti.\nDopo la sconfitta della Germania nazista nella seconda guerra mondiale, con i grandi cambiamenti territoriali del 1945 alla Polonia fu assegnato il territorio della parte meridionale della Prussia orientale e Olsztyn torn\u00f2 in Polonia.\nMonumenti e luoghi d'interesse.\nIl castello di Olsztyn \u00e8 attualmente sede del Museo della Varmia e della Masuria. Fu costruito alla met\u00e0 del Trecento come residenza dell'amministratore dei beni della Diocesi di Varmia. L'edificio in cotto rosso rappresenta un bell'esempio del gotico trecentesco. Da notare la torre, alta 40 metri, una singolare volta a cristallo nel refettorio e la tabella astronomica eseguita su una parete del chiostro da Copernico, il pi\u00f9 celebre inquilino del castello. In quelli che erano i suoi appartamenti si possono vedere alcuni modelli degli strumenti che utilizz\u00f2 per le proprie ricerche. Pi\u00f9 in l\u00e0 vi sono inoltre esposizioni di argenteria, di quadri e di icone russe la maggior parte delle quali eseguita prima del 1665. Nel cortile si notano due antiche sculture pagane in granito, attribuite ad una delle trib\u00f9 prussiane.\nLa cattedrale, gi\u00e0 chiesa di San Giacobbe, fu costruita negli anni 1375-1380 in stile gotico e si nota facilmente per la sua immensa torre alta 60 metri. Il tempio a tre navate custodisce un interessante trittico rinascimentale del XVI sec. raffigurante la Crocifissione e la Chiesa che sta sorgendo dal fianco trafitto di Ges\u00f9. Da menzionare anche le belle volte a cristallo, a rete e a stella. Attirano lo sguardo numerosi epitaffi e pietre tombali - alcune logore - gotiche, rinascimentali e barocche.\nIl municipio vecchio (\"\") fu costruito in stile gotico nella seconda met\u00e0 del XIV secolo. Il primo piano ospitava le autorit\u00e0 cittadine, mentre al piano terreno c'era lo spazio per i mercanti. Nel 1620 l'edificio bruci\u00f2 insieme alla maggior parte del tessuto urbano e non ne restarono che le mura spoglie. Ricostruito, il fabbricato fu la sede del borgomastro fino al 1915. Oggi vi si trovano la Biblioteca Regionale e uno spazio espositivo. Nel 2003 il Municipio fu sottoposto ad un restauro generale che mirava a ridargli, almeno in parte, il suo aspetto primitivo. Nel corso dei lavori venne alla luce l'originale facciata a \"schiene d'asino\", ornata cio\u00e8 con elementi decorativi tipici del tardo gotico. Di grande valore storico sono le cantine medievali, attualmente non visitabili dai turisti. Sono interessanti pure due meridiane collocate all'esterno dell'edificio.\nLa Porta Alta (\"\") \u00e8 l'unica delle tre porte cittadine ad essere rimasta fino ad oggi. Costruita nel Trecento in stile gotico, fu il principale ingresso della Citt\u00e0 Vecchia e formava un insieme con le sue mura di difesa. La porta scamp\u00f2 alla demolizione soltanto grazie al fatto che, a partire dal 1858, vi si trovava la prigione cittadina e nel 1898 vi si instaur\u00f2 il commissariato di polizia. Nella nicchia sopra l'ingresso fu collocato un mosaico raffigurante la Madonna con il Bambino. 'opera romana fu donata a Olsztyn da papa Wojty\u0142a nel 750\u00ba anniversario della fondazione della citt\u00e0.\nIn fondo a via Grunwaldzka si trova un'interessante cappella tardo - gotica, detta \"Di Gerusalemme\" (\"\") e intitolata alla Passione di Ges\u00f9. All'interno l'altare \u00e8 sormontato da un gruppo scultoreo tardogotico del 1510 rappresentante la Crocifissione. Le figure policrome del Cristo e dei ladroni, eseguite con molto realismo, sono tipici della scultura del tardo medioevo. La cappella, originariamente costruita per commemorare le vittime delle pestilenze, oggi serve ai fedeli non udenti e quindi resta disponibile al turista solo durante le rare funzioni in lingua dei segni.\nCultura.\nIstruzione.\nLa citt\u00e0 \u00e8 sede della Universit\u00e0 della Varmia e Masuria, fondata nel 1999.\nMusei.\nIl Museo di Varmia e Masuria (\"Muzeum Warmii i Mazur\") \u00e8 situato nel castello di Olsztyn.\nSport.\nA Olsztyn c'\u00e8 lo Stadion OSiR nel quale si allena la squadra di calcio del Stomil Olsztyn.\nNella citt\u00e0 c'\u00e8 anche un club di pallavolo Pi\u0142ka Siatkowa AZS UWM - cinque volte campione della Polonia.\nAmministrazione.\nGemellaggi.\nOlsztyn \u00e8 gemellata con le seguenti citt\u00e0:"}
{"id": "531742", "revid": "287204", "url": "https://it.wikipedia.org/wiki?curid=531742", "title": "Sigfrido (disambigua)", "text": ""}
{"id": "531745", "revid": "287204", "url": "https://it.wikipedia.org/wiki?curid=531745", "title": "Il ritorno degli zombie", "text": "Il ritorno degli zombi (\"The Mammoth Book Of Zombies\") \u00e8 una raccolta di racconti del 1993, curata da Stephen Jones.\nIn Italia esce come supplemento ad Urania Classici n. 208."}
{"id": "531746", "revid": "228587", "url": "https://it.wikipedia.org/wiki?curid=531746", "title": "Ef", "text": ""}
{"id": "531750", "revid": "125146339", "url": "https://it.wikipedia.org/wiki?curid=531750", "title": "Revenge movie", "text": "Il revenge movie (detto anche \"rape and revenge\" - in italiano \"stupro e vendetta\") \u00e8 un sotto-genere cinematografico.\nCaratteristiche.\nIl revenge-rape movie ebbe il suo apice negli Stati Uniti intorno agli anni settanta: da qui arriv\u00f2 a Hong Kong, dove prolific\u00f2 tramite i film di arti marziali (\"36\u00aa camera dello Shaolin\", \"Il clan del Loto Bianco\", \"I distruttori del tempio Shaolin\"); il tema della vendetta era per\u00f2 gi\u00e0 abbondante negli spaghetti western che si diffusero in Italia negli anni sessanta.\nEsistono circa 2000 revenge-rape movie, molti appartenenti al filone dei film di serie B e dell'exploitation proprio per la violenza grafica ivi presente e le trame piuttosto scontate; altri sono divenuti dei cult: tra questi figurano titoli come \"Rolling Thunder\", \"Lady Snowblood\", \"Non violentate Jennifer\", \"Da uomo a uomo\" (successivo tuttavia a \"I lunghi giorni della vendetta\" di Stan Vance) e \"L'ultima casa a sinistra\" di Wes Craven.\nVisto il successo degli R 'n' R statunitensi, in Italia iniziarono a girarsi tantissimi film del genere durante gli anni settanta: tra i capisaldi, \"La casa sperduta nel parco\" di Ruggero Deodato, \"L'ultimo treno della notte\" di Aldo Lado e \"La settima donna\" di Franco Prosperi. Importante anche l'influenza del film svedese \"Thriller - en grym film\" di Alex Fridolinski che codific\u00f2 definitivamente l'etica e lo sviluppo del genere.\nTipicamente i film revenge-rape in senso stretto seguono tre semplici regole: "}
{"id": "531752", "revid": "2014155", "url": "https://it.wikipedia.org/wiki?curid=531752", "title": "Cunegonda (imperatrice)", "text": "Agiografia.\nFiglia di Sigfrido, primo conte di Lussemburgo e di Edvige di Nordgau, discendente in linea diretta da Carlo Magno, spos\u00f2 nel 998 Enrico IV, duca di Baviera, che divenne imperatore (Enrico II) e fu anch'egli canonizzato. Alla morte di Ottone III, che non aveva eredi, Enrico, il 6 giugno 1002, fu incoronato re di Germania da Willigis, arcivescovo di Magonza. Cunegonda venne incoronata regina il 10 agosto a Paderborn. Secondo una certa tradizione, d'accordo col marito, fece voto di virginale continenza.\nSecondo il cronista loro contemporaneo, Rodolfo il Glabro, Enrico, dopo aver constatato la sterilit\u00e0 della moglie, non volle ripudiarla, come gli consentiva il diritto matrimoniale germanico, e per il grande amore che nutriva per lei e per la comunanza di ideali di vita religiosa che li univa, prefer\u00ec rinunciare ad avere degli eredi al trono pur di continuare a vivere insieme alla moglie. Questo, probabilmente, fece nascere intorno a loro la leggenda del cosiddetto \u201cmatrimonio virginale di San Giuseppe\u201d.\nAlla morte del papa Sergio IV, Enrico e Cunegonda scesero a Roma e diedero il loro sostegno all'elezione di Benedetto VIII contro la fazione dei Crescenzi; furono poi incoronati imperatori dal nuovo papa il 14 febbraio 1014.\nNel 1007 avevano fatto costruire la cattedrale di Bamberga, che dedicarono a san Pietro e a san Giorgio e un'abbazia benedettina dedicata a san Michele, che poi furono consacrate da Benedetto VIII in persona.\nCunegonda con la sua dote costru\u00ec poi un secondo monastero dedicato a santo Stefano ed un terzo nel 1021 a Kaufungen, vicino a Kassel, per religiose, dedicato alla Santa Croce, per adempiere ad un voto fatto durante una grave malattia da cui era guarita.\nCome era tradizione dell'epoca, partecip\u00f2 al governo dell'impero, sostituendo anche l'imperatore quando questi and\u00f2 in guerra contro vari signori ribelli, come il cognato Federico conte di Lussemburgo, Enrico duca di Baviera o l'arcivescovo di Metz.\nDopo la morte del marito, avvenuta il 13 luglio 1024, per quasi due mesi, govern\u00f2 come imperatrice il Sacro Romano Impero, finch\u00e9 il 4 settembre non si insedi\u00f2 il nuovo imperatore Corrado II il Salico.\nNel primo anniversario della morte di Enrico II, avvenuta nel luglio del 1024, Cunegonda, con una solenne cerimonia nel monastero di Kaufungen, si spogli\u00f2 degli abiti imperiali per vestire quelli monacali. Da quel momento, per quindici anni, si dedic\u00f2 ad una vita di ascesi, di digiuni e di penitenze, dedicandosi anche a umili lavori manuali e assistendo le consorelle ammalate. Avvicinandosi il momento della sua morte, venne a sapere che le sue consorelle stavano preparando per lei dei sontuosi abiti funebri, viet\u00f2 assolutamente che fossero utilizzati e volle essere seppellita con il suo saio di lana grezza.\nCulto.\nIl Martirologio romano fissa la memoria liturgica il 3 marzo.\nCunegonda fu canonizzata il 29 marzo del 1200 da Innocenzo III. La festa si celebra il 3 marzo.\nA Bamberga si celebravano anche il 29 marzo (anniversario della canonizzazione), il 9 settembre (traslazione delle reliquie) ed il 1\u00ba agosto (commemorazione del primo miracolo).\nNella bolla pontificia di canonizzazione \u00e8 scritto che Cunegonda fu accusata ingiustamente di infedelt\u00e0 coniugale e che il marito, per provarne l'innocenza, le chiese di sottoporsi pubblicamente all'ordalia del fuoco. La santa accett\u00f2 e pass\u00f2 a piedi nudi sopra dei vomeri infuocati, senza ustionarsi. L'imperatore, commosso, chiese allora perdono a Cunegonda per aver ascoltato i calunniatori. L'episodio rafforz\u00f2 la stima e l'amore che univa i due santi coniugi. Nella bolla \u00e8 riportato anche un episodio miracoloso, di una notte quando, addormentatasi mentre leggeva la Bibbia alla luce di una candela, fu avvolta completamente dalle fiamme, le consorelle accorsero e videro che spense solo tracciando un segno di croce.\nDurante la Seconda guerra mondiale avrebbe salvato la citt\u00e0 di Bamberga da un bombardamento alleato, suscitando un'improvvisa nebbia che avvolse rapidamente tutta la citt\u00e0.\nNelle raffigurazioni religiose Enrico e Cunegonda sono rappresentati con gli abiti imperiali, la corona sul capo e un giglio in mano, o con il modellino della cattedrale di Bamberga in mezzo a loro.\nCunegonda viene anche rappresentata da sola, mentre cammina sui vomeri ardenti. Oppure mentre appende il suo mantello a un raggio di sole, oppure incoronata, con uno scettro nella destra e il modellino della chiesa di Kaufungen nella sinistra.\nFra il 1499 e il 1513, nella cattedrale di Bamberga, lo scultore Tilmann Riemenschneider esegu\u00ec la celebre tomba di Enrico II e Cunegonda. Nei bassorilievi ai lati del sarcofago, Cunegonda \u00e8 rappresentata mentre paga i costruttori della cattedrale, mentre distribuisce elemosine ai poveri e mentre si sottopone all'ordalia. Enrico II viene invece rappresentato mentre viene portato in cielo da san Lorenzo."}
{"id": "531753", "revid": "1305772", "url": "https://it.wikipedia.org/wiki?curid=531753", "title": "Asw", "text": ""}
{"id": "531755", "revid": "365223", "url": "https://it.wikipedia.org/wiki?curid=531755", "title": "Anti Submarine Warfare", "text": ""}
{"id": "531762", "revid": "1714743", "url": "https://it.wikipedia.org/wiki?curid=531762", "title": "Kinga di Polonia", "text": "Era la figlia di re B\u00e9la IV d'Ungheria e di Maria Lascaris di Nicea, nipote di Elisabetta d'Ungheria (sorella del padre) e pronipote di santa Edvige (sorella della nonna paterna). Le sorelle di Kinga erano santa Margherita d'Ungheria e Iolanda di Polonia.\nBiografia.\nSpos\u00f2, sebbene riluttante, Boleslao V il Casto, e divenne regina quando il marito ascese al trono come Re di Polonia. Nonostante il matrimonio, la coppia fece il voto di castit\u00e0. Durante il suo regno, Kinga si interess\u00f2 di opere caritatevoli, come la visita dei poveri e l'aiuto ai lebbrosi. Quando il marito mor\u00ec nel 1279, vendette tutti i suoi possedimenti e diede il ricavato ai poveri. Non volle in alcun modo continuare a governare la Polonia, e pertanto decise di andare a vivere in un monastero di clarisse a Stary S\u0105cz. Trascorse tutto il resto della sua vita in preghiera contemplativa e non permise a nessuno di riferire del suo ruolo come ex regina di Polonia. Mor\u00ec il 24 luglio 1292.\nCulto.\nPapa Alessandro VIII beatific\u00f2 Cunegonda nel 1690. Nel 1695 divenne la patrona principale della Polonia e della Lituania. Il 16 giugno 1999 \u00e8 stata canonizzata da papa Giovanni Paolo II."}
{"id": "531763", "revid": "86599", "url": "https://it.wikipedia.org/wiki?curid=531763", "title": "Cratere Cuvier", "text": "Cuvier \u00e8 un cratere lunare di 77,3 km situato nella parte sud-orientale della faccia visibile della Luna, adiacente al bordo est-sud-est del cratere peculiare Heraclitus e a nord-est del cratere Clairaut.\nIl bordo di questo cratere \u00e8 stato eroso da impatti successivi, tanto che le pendici esterne sono assai ridotte come dimensioni e struttura complessiva. Una coppia di piccoli crateri attraversa il bordo settentrionale, ed altri due piccoli impatti giacciono sui margini est e sud. Vi \u00e8 un gruppo di crateri pi\u00f9 piccoli sul bordo nonrd-nord-ovest. Nella porzione di bordo in comune con Heraclitus, fi \u00e8 un lieve rigonfiamento del bordo, che assume cos\u00ec un aspetto meno rilevato.\nIl pianoro interno \u00e8 piano e povero di caratteristiche, essendo stato coperto da una colata lavica, tuttavia esso non ha la bassa albedo di un mare lunare, ed al contrario ha pi\u00f9 o meno lo stesso aspetto del terreno circostante. All'interno si distinguono deboli tracce di una raggiera di un cratere esterno.\nIl cratere \u00e8 dedicato al naturalista e zoologo francese Georges Cuvier.\nCrateri correlati.\nAlcuni crateri minori situati in prossimit\u00e0 di Cuvier sono convenzionalmente identificati, sulle mappe lunari, attraverso una lettera associata al nome."}
{"id": "531764", "revid": "22356", "url": "https://it.wikipedia.org/wiki?curid=531764", "title": "Brachiosaurus", "text": ""}
{"id": "531767", "revid": "15756", "url": "https://it.wikipedia.org/wiki?curid=531767", "title": "Mixtechi", "text": "I Mixtechi o Mistechi (pron. o pi\u00f9 precisamente , sing. mixteca, dal nahuatl: \"mixt\u0113cah\", , sing. \"mixt\u0113catl\", ) sono un popolo indigeno mesoamericano che risiede nello stato messicano dell'Oaxaca. Il loro linguaggio rappresenta un ramo importante della famiglia linguistica otomangueana.\nIl termine \"mixteco\" deriva dalla parola azteca \"mixtecapan\", che significa \"luogo del popolo delle nuvole\". L'area dove viene parlato il mixteco \u00e8 nota come \"La Mixteca\". I Mixtechi chiamano se stessi \"\u00f1uu savi\", \"\u00f1uu djau\", \"\u00f1uu davi\", \"naa savi\", e cos\u00ec via, a seconda dei dialetti usati nella loro lingua: il \"Sa'an Davi\", il \"Da'an Davi\" e il \"Tu'un Savi\".\nStoria.\nNell'era precolombiana, i Mixtechi erano una delle principali civilt\u00e0 del Mesoamerica. Tra i pi\u00f9 importanti centri di questo popolo si ricordano la capitale, Tilantongo, assieme alle citt\u00e0 di Achiutla, Cuilapan, Huamelupan, Mitla, Tlaxiaco, Tututepec, Juxtlahuaca e Yucu\u00f1udahui. I Mixtechi edificarono le loro costruzioni nell'antica citt\u00e0 di Monte Alb\u00e1n (originariamente fondata e governata dagli Zapotechi, finch\u00e9 i Mixtechi non ne assunsero il controllo). Le produzioni degli artigiani Mixtechi, realizzate in pietra, legno, e metallo erano molto apprezzate in tutto il Mesoamerica.\nVerso la fine del XV secolo, i Mixtechi vennero sottomessi dall'imperatore azteco Ahuitzotl, circa 30 anni prima dell'arrivo dei \"conquistadores\" spagnoli. Quando successivamente essi sbarcarono sulle coste messicane, i Mixtechi gli opposero resistenza in tutti i modi, finch\u00e9 non vennero soggiogati definitivamente da loro e dagli alleati guidati da Pedro de Alvarado.\nGeografia.\nL'area in cui vivono i Mixtechi, sia storicamente sia attualmente, corrisponde pressappoco alla met\u00e0 occidentale dello stato dell'Oaxaca, senza contare che alcune comunit\u00e0 mixteche sono presenti anche nei vicini stati di Puebla e Guerrero.\nI Mixtechi vengono generalmente suddivisi in tre zone geografiche e culturali: la \"Mixteca Alta\", che vive sulle montagne attorno alla valle di Oaxaca; la \"Mixteca Bassa\", che risiede a nord e ad oveste delle suddette montagne, e la \"Mixteca della Costa\", situata nelle pianure meridionali e sulla costa dell'Oceano Pacifico. Per gran parte della storia dei Mixtechi, la Mixteca Alta ha rappresentato la forza politica dominante, con le capitali piazzate sulle montagne centrali. La valle di Oaxaca era spesso contesa tra i due popoli confinanti in quel territorio, i Mixtechi ed i Zapotechi.\nUn'antica cava del bacino di Coixtlahuaca, Ndaxagua, nota anche come \"El Puente Colosal\" (Il Ponte Colossale) costituiva un importante luogo sacro per i Mixtechi. I siti principali conosciuti sono Cerro de las Minas, Etlatongo, Mitla, Ndaxagua, Tututepec, Yucuita.\nLinguaggio e codici.\nSi \u00e8 stimato che alla fine del XX secolo la lingua mixteca (comprendente numerose varianti) venisse parlata da circa 300.000 individui, sebbene la maggioranza di tale gruppo abbia un approccio maggiore con lo spagnolo per motivi di lavoro. Alcune lingue che derivano da quella mixteca prendono il nome dai popoli che la utilizzano, in particolare i Cuicatechi e i Triqui.\nI Mixtechi sono abbastanza noti nel mondo dell'archeologia per i loro codici, con i quali, attraverso dei geroglifici, scrivevano la loro storia e le genealogie su pelli di cervo. La storia pi\u00f9 famosa scritta con i codici mixtechi \u00e8 quella di Otto Cervo, cos\u00ec chiamato per via del giorno in cui era nato, il cui nome personale era Artiglio di Giaguaro. La sua storia epica \u00e8 riportata in diversi codici, compresi il Codice Bodley ed il Codice Zouche-Nuttall. Questo personaggio leggendario conquist\u00f2 ed un\u00ec gran parte della regione mixteca."}
{"id": "531773", "revid": "438678", "url": "https://it.wikipedia.org/wiki?curid=531773", "title": "Beyonc\u00e8 Knowles", "text": ""}
{"id": "531774", "revid": "200568", "url": "https://it.wikipedia.org/wiki?curid=531774", "title": "Lingue algiche", "text": "Le lingue algiche sono una famiglia di lingue native americane del Nordamerica. Si pensa che derivino dal proto-algico, una protolingua di secondo ordine ricostruita usando il proto-algonchino e le lingue attestate wiyot e yurok.\nDistribuzione geografica.\nLa distribuzione delle lingue algiche si estende nei territori a nord-ovest della California. La maggior parte delle lingue algiche fa parte della sottofamiglia delle lingue algonchine, parlata dalle Montagne Rocciose al New England. Le altre lingue algiche sono le lingue yurok e wiyot del nord-ovest della California. Si pensa che l'originaria terra nativa dell'algico fosse localizzata nel nord-ovest del Pacifico, lungo le rive del fiume Columbia.\nClassificazioni.\nSecondo \"Ethnologue\" la classificazione della famiglia \u00e8 la seguente:\nMolti linguisti per\u00f2 non sono d'accordo, alcuni specialisti affermano che le due lingue algiche della California, lo wiyot e lo yurok, non sembrano essere pi\u00f9 prossime tra di loro che con qualche lingua algonchina, quindi non riconoscono il sottogruppo ritwan e preferiscono considerare le due lingue come isolate.\nD'altra parte anche per quanto riguarda le lingue algonchine ci sono discordanze tra gli studiosi su quante effettivamente siano ed altre classificazioni ne riconoscono un numero minore rispetto a quelle individuate da Ethnologue."}
{"id": "531775", "revid": "767487", "url": "https://it.wikipedia.org/wiki?curid=531775", "title": "Shove Records", "text": "Shove Records \u00e8 un'etichetta discografica indipendente newyorkese dedicata al noise rock.\nNell'ottica della filosofia D.I.Y. (Do It Yourself), la Shove Records era l'etichetta personale dei Pussy Galore."}
{"id": "531776", "revid": "1272592", "url": "https://it.wikipedia.org/wiki?curid=531776", "title": "Artemis Entreri", "text": "Artemis Entreri \u00e8 un personaggio immaginario creato da R. A. Salvatore protagonista di alcuni romanzi di Forgotten Realms, ambientazione per il gioco di ruolo \"Dungeons &amp; Dragons\".\nDescrizione.\nStoria.\nArtemis Entreri \u00e8 probabilmente il miglior assassino e guerriero di tutti i reami. Artemis proviene dai bassifondi di Calimport, una citt\u00e0 nel sud di Faer\u00fbn e compare per la prima volta nell'opera \"Le lande di ghiaccio\" (titolo originale \"The Crystal shard\"), primo volume della \"Trilogia delle terre perdute\", ma solo verso la fine del libro e molto viene lasciato all'immaginazione; appare nella citt\u00e0 di Bryn Shander, cercando Regis l'halfling. Ha un ruolo importante nei volumi seguenti, combattendo contro Drizzt Do'Urden e torturando Regis. Lavora al servizio del Pasci\u00e0 di Calimport, Pook, e successivamente servir\u00e0 Jarlaxle il mercenario a Menzoberranzan per poi seguirlo nella sua perenne ricerca di avventura e profitto, principalmente perch\u00e9 questi gli promette nuovi scontri con la sua nemesi e negli ultimi libri per scoprire il senso ultimo della sua vita. Nel corso della sua ultima avventura, in compagnia del drow Jarlaxle, Entreri attraverso il suo pugnale incantato uccide un demone d'ombra assorbendo parte dell'anima di quest'ultimo, ed infondendo in se stesso il potere dell'ombra; in seguito a ci\u00f2 Entreri acquisisce una maggior vitalit\u00e0 e longevit\u00e0, ed ora egli probabilemte vivr\u00e0 a lungo tanto quanto un elfo.\nPersonalit\u00e0.\nAcerrimo nemico di Drizzt Do'Urden perch\u00e9 suo esatto contrario, Entreri vive una vita vuota cingendo alleanze allo scopo di trarne il massimo profitto, ma l'unica cosa che lo interessa davvero \u00e8 il raggiungimento del perfetto stato guerriero. Secondo Drizzt, Artemis Entreri non \u00e8 altro che \"\u00abun involucro senza sostanza che vive una vita vorticosa avvolto nelle pericolose tenebre della malvagit\u00e0\u00bb\" e questi sa dentro di s\u00e9 che il nemico ha ragione. In uno scontro si getta sul suo nemico privo di guardia cercando l'oblio definitivo della morte ma alla fine la sua adamantina volont\u00e0 a sopravvivere lo salva.\nAlla soglia dei quarant'anni inizia ad essere stanco di questa vita di continui pericoli e complotti, ma cambiare stile di vita non \u00e8 semplice, le ombre di centinaia di omicidi passati lo incalzano continuamente non permettendogli un facile transito verso uno stato superiore. Il drow Jarlaxle lo aiuta in queste scelte vedendo il vero valore dell'animo dell'assassino seppellito dietro un coriaceo muro di sfiducia e rancore.\nArmi ed oggetti magici.\nEntreri utilizzava come armi una sciabola ed un pugnale tempestato di gioielli e gemme. Il pugnale, a differenza della sciabola, \u00e8 magico: quando un nemico sta per essere ucciso, il pugnale trasferisce l'energia vitale della vittima a colui che lo impugna.\nEntreri non \u00e8 in possesso di alcun oggetto magico, a parte il pugnale. Per\u00f2 ne ha utilizzati diversi, tra cui:"}
{"id": "531777", "revid": "300067", "url": "https://it.wikipedia.org/wiki?curid=531777", "title": "Cleveland Charge", "text": "I Cleveland Charge sono una delle squadre di pallacanestro che militano nella NBA Development League, il campionato professionistico di sviluppo della National Basketball Association. La squadra ha sede a Cleveland nell'Ohio, negli Stati Uniti.\nStoria della franchigia.\nLa squadra fu fondata a Huntsville, Alabama nel 2001, con il nome di \"Huntsville Flight\", come membro fondatore della allora NBDL. La squadra fin\u00ec la sua avventura in Alabama alla fine della stagione 2004-05.\nTrasferiti nel Nuovo Messico diventarono gli \"Albuquerque Thunderbirds\" e proprio al loro primo anno ad Albuquerque, la squadra vince il primo ed unico Campionato NBADL, contro i Fort Worth Flyers. Nel 2010 la squadra viene rilocata a Rio Rancho, cambiando il proprio nome in \"New Mexico Thunderbirds\".\nNel 2011 la franchigia venne acquistata dai Cleveland Cavaliers che ne spostarono la sede a Canton, e ribattezzarono la squadra \"Canton Charge\". In seguito fu rilocata a Cleveland, prendendo la denominazione attuale.\nSquadra NBA affiliata.\nI Cleveland Charge sono affiliati alla seguente squadra NBA: Cleveland Cavaliers."}
{"id": "531778", "revid": "17351", "url": "https://it.wikipedia.org/wiki?curid=531778", "title": "P-3 Orion", "text": ""}
{"id": "531779", "revid": "17351", "url": "https://it.wikipedia.org/wiki?curid=531779", "title": "P-3", "text": ""}
{"id": "531780", "revid": "86599", "url": "https://it.wikipedia.org/wiki?curid=531780", "title": "Cratere Cyrano", "text": "Cyrano \u00e8 un cratere lunare di 79,58 km situato nella parte sud-occidentale della faccia nascosta della Luna, ad est del grande cratere Gagarin ed a nord del pi\u00f9 piccolo cratere Barbier.\nLe caratteristiche pi\u00f9 evidenti di Cyrano sono i piccoli crateri lungo i bordi occidentale e sudoccidentale, con il cratere (vagamente periforme) \"Cyrano P\" che si estende fino all'interno. Il resto del bordo \u00e8 abbastanza eroso, in particolare nella zona nord. Nel pianoro interno si notano alcuni piccoli impatti, con una coppia unita nella zona orientale e un cratere lungo le pendici interne nord-orientali. La porzione settentrionale del pianoro interno si presenta pi\u00f9 accidentata di quella meridionale.\nIl cratere \u00e8 dedicato al poeta e pensatore francese Savinien Cyrano de Bergerac.\nCrateri correlati.\nAlcuni crateri minori situati in prossimit\u00e0 di Cyrano sono convenzionalmente identificati, sulle mappe lunari, attraverso una lettera associata al nome."}
{"id": "531782", "revid": "1784938", "url": "https://it.wikipedia.org/wiki?curid=531782", "title": "Enrico di Borbone-Francia", "text": "Nel 1830 all'abdicazione del nonno Carlo X, a seguito della rinuncia da parte di suo zio Luigi Antonio (futuro pretendente \"Luigi XIX\") ai suoi diritti sul trono francese egli fu designato quale erede proprio da Carlo X stesso. Enrico V tuttavia non eserciter\u00e0 mai la funzione di monarca a causa dell'ascesa al trono del Duca di Orl\u00e9ans. Da quel momento inizi\u00f2 per lui e per la sua famiglia un lungo periodo di esilio, la cui prima tappa fu il Regno Unito.\nRitornato in Francia dopo la caduta del Secondo Impero francese nel 1870, radun\u00f2 attorno a s\u00e9 la maggioranza monarchica della nuova assemblea nazionale, si riconcili\u00f2 con il ramo degli Orl\u00e9ans, ma assistette al fallimento di un progetto di restaurazione della monarchia, a seguito del rifiuto della maggioranza dei deputati di accettare la bandiera bianca, e il suo rifiuto di adottare la bandiera tricolore.\nFu l'ultimo discendente legittimo maschio di Luigi XV di Francia e di sua moglie, Maria Leszczy\u0144ska. La sua morte senza eredi, avvenuta nel 1883, segn\u00f2 l'estinzione del ramo degli Artois e della casata capetingia dei Borbone-Francia e l'apertura di una lite (ancora oggi in corso) tra le case borboniche di Spagna e Orleans, ciascuna reclamante il proprio ruolo di pretendente alla corona virtuale di Francia.\nBiografia.\nInfanzia.\nEnrico di Borbone nacque il 29 settembre 1820 a Parigi, presso il \"Pavillon de Marsan\", parte del palazzo delle Tuileries. Egli era figlio postumo di Carlo d'Artois, duca di Berry e di Carolina di Borbone-Due Sicilie. La nascita di Enrico, a sette mesi dall'assassinio del padre, permetteva cos\u00ec la continuazione della linea principale dei Borbone di Francia, motivo per cui gli venne imposto anche il nome di \"Dieudonn\u00e8\" (in italiano Deodato, letteralmente \"donato da Dio\"); questo fatto gli valse dal poeta francese Alphonse de Lamartine l'appellativo di \"bimbo del miracolo\" (\"enfant du miracle\").\nAl momento della nascita il prozio Luigi XVIII gli confer\u00ec il titolo di duca di Bordeaux, che Enrico mantenne fino al 1830, in seguito all'abdicazione del nonno Carlo X e dello zio Luigi Antonio di Borbone. In esilio, egli assunse invece il titolo di cortesia di conte di Chambord, dal nome di un castello offertogli da una sottoscrizione nazionale.\nVenne battezzato il 1\u00ba maggio 1821 nella cattedrale di Notre-Dame di Parigi con padrini i suoi zii, i duchi di Angoul\u00eame. Nel 1828, suo nonno, che era divenuto il nuovo sovrano francese dal 1824 col nome di Carlo X, affid\u00f2 la sua educazione al barone Ange Hyacinthe Maxence de Damas il quale predispose per il giovane erede un'educazione prevalentemente improntata sui valori religiosi, oltre che allo studio delle lingue (in particolare tedesco e italiano), l'esercizio fisico e l'arte militare.\nRivoluzione del 1830.\nNel 1830, re Carlo X aveva abdicato in suo favore in s\u00e8guito alla Rivoluzione di Luglio, ma il parlamento non aveva accettato questa abdicazione, accompagnata peraltro anche da quella del Delfino, malgrado gli sforzi del grande scrittore Fran\u00e7ois-Ren\u00e9 de Chateaubriand, Pari del Regno, inviato al Senato dai Borboni dove tenne un famoso, appassionato discorso in difesa del piccolo Enrico V, succeduto \"ope legis\" sul trono a s\u00e8guito delle due abdicazioni. Il Senato, dichiarata la vacanza del trono il 7 agosto, nomin\u00f2 re Luigi Filippo d'Orl\u00e9ans, e i Borboni furono costretti all'esilio. Tuttavia da pi\u00f9 parti si considera che tra il 2 agosto giorno dell'abdicazione di Carlo X e dello zio Luigi XIX, e il 9 agosto, giorno dell'ascesa al trono di Luigi Filippo, o perlomeno fino al 7, Enrico possa essere considerato re di Francia e Navarra per quella settimana; ne conseguirebbe, quindi, che il 1830 vide quattro re sul trono di Francia: Carlo X, Luigi XIX, Enrico V e Luigi Filippo.\nLa rivoluzione del 1830 e l'avvento al potere della monarchia orleanista lo costrinsero all'esilio, come avvenne del resto per tutta la famiglia reale dei Borbone di Francia.\nLa morte del primogenito di Carlo X, Luigi Antonio duca di Angoul\u00eame, avvenuta nel 1844, fin\u00ec con l'indirizzare le simpatie dei monarchici tradizionalisti nella persona del conte di Chambord, che venne considerato d'ora innanzi l'unico erede legittimo al trono di Francia. Secondo la successione legittimista, il conte di Chambord fu quindi considerato a tutti gli effetti pretendente alla corona francese.\nEsilio e monarchia di luglio.\nLa famiglia reale, caduta ormai in disgrazia, si trasfer\u00ec al castello di Holyrood, in Scozia. Nell'aprile del 1832, la duchessa di Berry, madre di Enrico, decise autonomamente di sbarcare in Francia nella speranza di provocare una rivolta nell'ovest della Francia la quale, nella sua ottica, avrebbe restituito al figlio il suo trono. Il tentativo fall\u00ec e la duchessa venne arrestata nel novembre 1832 ed imprigionata nella cittadella di Blaye dove, tra l'altro, dar\u00e0 alla luce una figlia, frutto del suo matrimonio segreto col conte Lucchesi-Palli. Discreditata, la duchessa venne costretta nuovamente all'esilio lontano dalla famiglia e l'ormai ex sovrano Carlo X decise pertanto di affidare l'educazione dei suoi nipoti a Maria Teresa Carlotta, figlia del defunto Luigi XVI e di Maria Antonietta, che gli instill\u00f2 i principi dell'assolutismo.\nNell'ottobre 1832, la famiglia di Carlo X lasci\u00f2 il Regno Unito per stabilirsi nel palazzo reale di Praga, in Boemia. L'educazione del duca di Bordeaux venne affidata questa volta ad un ecclesiastico nella persona di monsignor Denis-Luc Frayssinous. Il 27 settembre 1833, raggiunta ormai la maggiore et\u00e0 fissata in tredici anni dalle leggi del regno di Francia, il principe Enrico ricevette per la prima volta in udienza un gruppo di legittimisti che si autodefinirono \"enrichisti\" e che lo salutarono al grido di \"Lunga vita al re!\" \". Al loro ritorno in Francia, questi ultimi vennero perseguiti dal governo di Luigi Filippo, ma assolti dalla corte d'assise. Il primo atto che il duca di Bordeaux comp\u00ec in occasione della sua maggiore et\u00e0 fu quello di pubblicare una \"solenne protesta contro l'usurpazione di Luigi Filippo\".\nNell'ottobre 1836, l'ex famiglia reale dovette lasciare Praga alla volta di Gorizia dove Carlo X mor\u00ec il 6 novembre. Suo figlio, il delfino, che portava il titolo di cortesia del conte de Marnes, divenne di diritto \"Luigi XIX\" agli occhi dei legittimisti carlisti.\nIl 28 luglio 1841, il conte di Chambord sub\u00ec un incidente a cavallo, che lo costrinse ad un lungo periodo di ferma. Nell'ottobre 1843, si rec\u00f2 a Londra, dove ancora una volta ricevette dei legittimisti dalla Francia a Belgrave Square, tra cui lo scrittore Fran\u00e7ois-Ren\u00e9 de Chateaubriand.\nNel 1844, alla morte senza eredi dello zio Luigi XIX, Enrico d'Artois divenne il capo effettivo della casata dei Borbone di Francia e pretendente al trono francese a tutti gli effetti col titolo di \"Enrico V\", riunendo il campo legittimista che si era trovato diviso fra chi, strenuamente intransigente, aveva continuato a sostenere la titolarit\u00e0 regia solo in virt\u00f9 della stretta discendenza, e chi invece aveva gi\u00e0 riconosciuto l'atto di abdicazione di Carlo X e Luigi XIX del 1830; altri ancora per\u00f2 sostennero che Enrico V andasse collocato, in linea di successione, solo dopo l'abdicazione di Luigi Filippo (che aveva indicato il nipote Luigi Filippo II a succedergli ma senza riuscirvi) nel 1848, quando cio\u00e8 il trono rimase vacante.\nNel 1846 spos\u00f2 Maria Teresa di Modena (1817 \u2013 1886), figlia di Francesco IV di Modena dalla quale non ebbe figli.\nPeriodo della seconda repubblica francese.\nNel febbraio del 1848 in Francia scoppi\u00f2 la Rivoluzione del 1848; Luigi Filippo venne costretto ad abdicare in quello stesso anno e venne proclamata al suo posto la repubblica. Il conte di Chambord vide la caduta degli Orleans dal trono di Francia come la giusta punizione per degli usurpatori, ma si astenne da una qualsiasi manifestazione di pubblico giubilo. Il principe Luigi Napoleone Bonaparte venne eletto presidente della repubblica nel dicembre del 1848. Nel maggio del 1849, tuttavia, durante le elezioni, il fronte monarchico riprese piede all'Assemblea Nazionale. Il principe-presidente entr\u00f2 ben presto in conflitto con questa fazione che rappresentava gli ideali a lui opposti. Con il colpo di stato del 2 dicembre 1851, quindi, Luigi Napoleone prese personalmente il potere e, nell'ottobre 1852, dichiar\u00f2 il ripristino dell'impero francese. A quel punto Enrico d'Artois non pot\u00e9 pi\u00f9 trattenersi sulle sue posizioni e decise di intervenire con la pubblicazione di un manifesto datato 25 ottobre 1852, in cui dichiarava:\nImmediatamente dopo aver firmato questo manifesto, il principe Enrico specific\u00f2 ai suoi sostenitori la linea di condotta pubblica che si sarebbe aspettato da loro: assoluto divieto di partecipazione alla vita pubblica del'impero, astenersi dal voto e dalla candidatura a cariche elettive.\nIn questa situazione complessa per l'istituto monarchico francese, nel giugno 1848, Enrico prese per primo l'iniziativa di un gesto di riconciliazione con la famiglia degli Orl\u00e9ans. Nel 1850, alla morte di Luigi Filippo, fece celebrare una messa in memoria del defunto e scrisse alla sua vedova, la regina Maria Amalia. Malgrado questo tentativi, ad ogni modo, le due famiglie rimarranno divise su due fronti, anche se l'intento di Enrico era proprio quello di costituire un fronte comune per ostacolare l'impero napoleonico e riportare la monarchia in Francia.\nNel 1851, eredit\u00f2 il castello di Frohsdorf, da sua zia la delfina di Francia, luogo ove si trasfer\u00ec definitivamente, facendo di esso un tempio dei legittimisti: in breve tempo Enrico riusc\u00ec a raccogliere una serie di ritratti della famiglia reale, bandiere bianche offerte a Carlo X nell'agosto del 1830, regali portati dai legittimisti. Per dimostrare la propria volont\u00e0 di continuare ad occuparsi del \"suo\" stato, apr\u00ec nella tenuta di Frohsdorf due scuole, una per i bambini del castello e una della parrocchia locale. Dal castello, pi\u00f9 volte, Enrico si porter\u00e0 a viaggiare in Svizzera, Paesi Bassi, Regno Unito, Germania e Grecia con l'intento di portare il messaggio legittimista in Europa e spingere sempre pi\u00f9 persone e governi ad appoggiarlo.\nNel 1861 intraprese un viaggio di due mesi e mezzo in oriente, fatto che gli permise di compiere il pellegrinaggio in Terra Santa che da tempo desiderava compiere.\nElaborazione di un nuovo progetto di monarchia.\nMentre in Francia era ancora attivo il secondo impero, Enrico di Borbone continuava a tramare nell'ombra nel tentativo di ricostituire una monarchia dopo l'inevitabile crollo che egli aveva predetto del regime napoleonico. Egli era sempre costantemente informato sugli avvenimenti che si svolgevano in patria tramite una fitta rete di corrispondenti segreti. Dal 1862, decise infine di diramare le proprie posizioni elaborate per una futura monarchia, di modo che i suoi simpatizzanti potessero iniziare a diffonderle, preparando il popolo. Ispirandosi a ci\u00f2 che il popolo chiedeva, coniugato col suo ideale di monarchia, egli avrebbe secondo il proprio progetto pensato ad un sistema politico moderno caratterizzato da decentramento amministrativo e politico, autonomie locali ma anche un'attenzione particolare al sociale. Il principe rinunci\u00f2 cos\u00ec agli ideali reazionari di monarchia assoluta di suo nonno Carlo X, in cui era stato educato dalla madre e dalla zia (e cugina) \"Madame Royale\", accettando la monarchia costituzionale come gi\u00e0 il prozio Luigi XVIII.\nInfluenze di pensiero.\nTra coloro che influenzarono pesantemente il pensiero del conte di Chambord nell'elaborazione della sua idea di monarchia, vi fu certamente Louis-\u00c9douard Pie, vescovo di Poitiers (poi cardinale), che si presentava tra i principali e pi\u00f9 rilevanti legittimisti in Francia. Tra gli altri si ricordano gli scrittori Antoine Blanc de Saint-Bonnet e Pierre-S\u00e9bastien Laurentie.\nProgetto di costituzione.\nIl conte di Chambord elabor\u00f2 in esilio una nuova costituzione per la Francia che rendesse tutti i sudditi del \"suo\" regno uguali davanti alla sua persona, nonch\u00e9 la parit\u00e0 di accesso agli uffici ed alle cariche pubbliche. Con questo atto egli non solo abbracci\u00f2 quella \"egalit\u00e9\" parte del motto rivoluzionario, ma si scagli\u00f2 anche contro alcuni pensatori controrivoluzionari, affermando di essere favorevole a leggi organiche che garantissero le libert\u00e0 pubbliche ridefinendo i meccanismi di funzionamento del governo. In questo egli si oppose in particolare alla definizione data da Adolphe Thiers del governo monarchico secondo il quale \"Il re regna ma non governa\". Nell'ottica politica di Enrico il re aveva il potere di nominare o revocare i ministri, come nella forma originale dello Statuto Albertino italiano e nella Carta francese del 1814, dando loro precise istruzioni di operato di modo che insieme ed in collaborazione potesse svolgersi degnamente il governo.\nNel progetto politico elaborato da Enrico di Borbone, il ruolo del parlamento era quello di controllore, privo ad ogni modo dei poteri di rovesciare l'intero governo: il parlamento si sarebbe occupato di votare le tasse e di approvare il bilancio annuale oltre alla partecipazione nell'elaborazione delle leggi dello stato. Si dimostr\u00f2 favorevole al bicameralismo. Pretese ad ogni modo che il sovrano avesse il diritto di sciogliere senza riserve la camera.\nSuffragio universale e decentralizzazione del potere.\nPer quanto riguarda il suffragio universale, il conte di Chambord si dichiar\u00f2 apertamente favorevole, seppur in una forma particolare, coinvolgente nell'elezione della Camera bassa del Parlamento i capifamiglia e i delegati di gruppi rappresentantivi e produttivi (suffragio familiare e suffragio di rappresentanza degli interessi economici e sociali), con ammissione del suffragio femminile, in un sistema simile a quello dei grandi elettori; credeva, come gli disse Vill\u00e8le, che suo nonno avrebbe mantenuto il trono se glielo avesse chiesto il suo popolo. Le sue idee si avvicinarono dunque a quelle del marchese di Franclieu che gli aveva fatto pervenire un suo studio dal titolo \"Le Suffrage Universelle\", scritto nel 1866 e che venne pubblicato ufficialmente solo nel 1874. Secondo Franclieu, una votazione popolare era pi\u00f9 importante di una votazione elitaria censitaria come nella carta francese del 1814 e consentiva al sovrano di avere un polso pi\u00f9 chiaro della situazione nazionale. Il diritto di voto veniva, nell'ottica di Franclieu, diviso per famiglie e corporazioni, e ciascun capo famiglia avrebbe avuto tanti voti quanti figli egli disponeva, dal momento che le famiglie numerose erano considerate \"pi\u00f9 stabili, pi\u00f9 sagge, pi\u00f9 meritevoli\". Il secondo principio che ispir\u00f2 il pensiero di Enrico di Borbone fu la rappresentativit\u00e0 di tutti gli interessi economici e sociali alla camera con l'introduzione di personalit\u00e0 del mondo dell'agricoltura, della propriet\u00e0 terriera, dell'industria, del commercio, del lavoro e della scienza. Si trattava di una sorta di democrazia corporativa ante-litteram.\nLa questione del suffragio appariva poi nell'ottica di Enrico come inseparabile da quella del decentramento e autonomismo degli organi dello stato nella misura in cui egli sosteneva la creazione di autorit\u00e0 locali che avessero buone capacit\u00e0 amministrative. Questo progetto federale si basava sulla monarchia federativa-feudale precedente all'assolutismo centralista di Luigi XIV, e sul carlismo spagnolo, e avr\u00e0 fortuna nel movimento monarchico francese del XX secolo, portato avanti ad esempio da Charles Maurras. Cos\u00ec dichiarava Enrico: \"C'\u00e8 ancora in Francia una vita municipale, una vita provinciale, una vita nazionale da riprendere in mano. Ognuna di queste vite deve avere un proprio organismo funzionante. Il sistema elettorale che raccomando \u00e8 quindi quello basato sul suffragio universale a tre stadi e diretto solo per il primo; tutte le persone eleggono consiglieri, che eleggono consiglieri provinciali, i quali a loro volta eleggono il Consiglio nazionale, cio\u00e8 i deputati\".\nLibert\u00e0 religiosa e d'insegnamento.\nIl principe Enrico, pur ritenendo fondamentale il cattolicesimo, considerava la libert\u00e0 religiosa come \"inviolabile e sacra\", intendendo garantirla per chiunque compresi ebrei e protestanti, ma senza che i vescovi potessero ingerire nella vita pubblica del paese (riprendendo, contro le idee di filosofi della Restaurazione come de Maistre e La Mennais, la tradizione gallicana in vigore ai tempi di Luigi XIV), il che sarebbe \"perlomeno contrario alla dignit\u00e0 e agli interessi della religione, oltre che al bene dello Stato\".\nSempre secondo Enrico, lo stato avrebbe dovuto d'altro canto garantire l'istruzione servendosi anche delle istituzioni religiose che da secoli si occupavano di tale pratica. Secondo Enrico di Borbone, insistendo sulla libert\u00e0 di educazione e sulla possibilit\u00e0 dei cittadini di scegliere se e quali scuole frequentare, si dava sviluppo alla libert\u00e0 di coscienza e quindi alla libert\u00e0 di espressione e di stampa, riconoscendo quindi questi tre cardini come fondamentali per una societ\u00e0 definibile come moderna.\nGiustizia, esercito, politica estera e coloniale.\nIl 6 gennaio 1855, con una sua lettera ai suoi sostenitori, Enrico di Borbone parl\u00f2 per la prima volta di un tema a lui particolarmente caro, quello dell'indipendenza della magistratura, traendo spunto da un fatto di cronaca locale dell'epoca nel quale un magistrato era stato costretto ad andare forzatamente in pensione dal governo perch\u00e9, nell'ottica dei monarchici, giudicato \"scomodo\".\nEgli si scagli\u00f2 inoltre, sempre muovendosi nel solco di Luigi XVIII, contro la coscrizione obbligatoria che, a suo parere, portava molti danni in particolare nelle campagne: strappare alla loro vita per portare alle armi coloro che potevano coltivare la terra, ed arricchire il paese durante il periodo bellico, appariva controproducente, come del resto spendere somme per l'equipaggiamento dei coscritti, denaro che sarebbe stato senz'altro meglio impiegato per perfezionare l'armamento pesante e le tecniche di fuoco dell'esercito; per non parlare poi del sacrificio personale di tanti giovani francesi assolutamente impreparati alla guerra. Enrico si dimostr\u00f2 invece favorevole ad un esercito professionale volontario, molto tecnico, altamente gerarchizzato e, dopo il 1871, molto pi\u00f9 orientato verso la \"linea blu dei Vosgi\" anzich\u00e9 nell'espansione coloniale.\nOstile alla politica estera di Napoleone III che egli considerava come avventurosa ed imprudente, egli si oppose strenuamente al rafforzamento della Prussia ed alla dissoluzione dello Stato Pontificio, entrambe avvenute nel 1870-71. Egli si propose di riprendere alla Francia la regione dell'Alsazia e della Lorena strappandole all'Impero tedesco che le aveva conquistate con la guerra franco-prussiana del 1870, oltre ad impegnarsi per ottenere garanzie per l'indipendenza del papato dopo la presa di Roma da parte del Regno d'Italia, senza per\u00f2 specificare oltre questo suo pensiero. Egli desiderava orientare la politica estera della Francia nella direzione di una lotta contro i maomettani e nel mantenimento delle colonie in possesso dello stato, in particolare nella questione algerina.\nIl 30 gennaio 1865 pubblic\u00f2 le sue riflessioni nella nota \"Lettera sull'Algeria\" nella quale egli auspic\u00f2 che nel territorio nordafricano si costruissero scuole, si sviluppassero opere pubbliche, si costituissero associazioni agricole, commerciali e industriali. Insistette sulla necessit\u00e0 di promuovere la civilizzazione ed il cristianesimo in Algeria e ricevette in questo l'approvazione di papa Pio IX. Il principe non si pronunci\u00f2 direttamente sulla politica coloniale francese, ma afferm\u00f2 la necessit\u00e0 di non lasciare il monopolio del mare all'Inghilterra, rafforzando la marina nazionale e formando al meglio gli amministratori delle colonie.\nAgricoltura e contadini.\nNella sua \"Lettera sull'agricoltura\" pubblicata il 12 marzo 1866, Enrico di Borbone ricord\u00f2 i grandi valori connessi alla terra ed i suoi legami con la cultura della Francia; egli sostenne il protezionismo, non vedendo alcun interesse nel ridurre le barriere doganali, fermando cos\u00ec lo spopolamento di alcune aree rurali.\nPolitica del lavoro.\nNel 1848, scrisse: \"aiutare i francesi che soffrono \u00e8 servire la patria\". Gi\u00e0 dal 30 ottobre 1846, il principe Enrico aveva chiesto al marchese de Pastoret di organizzare seminari di beneficenza a Chambord e nelle foreste che gli appartenevano, offrendo lavoro agli abitanti pi\u00f9 poveri durante il periodo invernale. L'idea ispir\u00f2 l'istituzione dei seminari nazionali nel 1848.\nNell'elaborazione del suo progetto di lavoro, Enrico prese spunto dal pensiero di alcuni legittimisti francesi sulla questione sociale, ed in particolare del visconte di Chabrol-Cham\u00e9ane, del visconte di Bouchage, del barone di Rivi\u00e8re e soprattutto di Alban de Villeneuve-Bargemon. Per quest'ultimo, infatti, la carit\u00e0 da sola non era necessaria ma la futura monarchia francese avrebbe dovuto agire concretamente sull'egoismo e sul cinismo sociale. Enrico d'Artois diede il suo sostegno nel 1849 al marchese de La Rochejacquelein che intendeva creare un'associazione a beneficio delle classi lavoratrici. Da quel momento in poi, egli inizi\u00f2 ad incoraggiare sempre pi\u00f9 concretamente la creazione di associazioni costituite nell'interesse delle classi lavoratrici, senza per\u00f2 che questi divenissero strumenti di negoziazione sociale, punto a cui il Borbone non intendeva arrivare. Egli promosse delle associazioni per assistere i francesi pi\u00f9 poveri in caso di malattia, costituendo degli asili, fornendo aiuto nella formazione degli apprendisti, nella lotta per la rivendicazione ad avere alloggi dignitosi.\nLa sua dottrina di pensiero si raffin\u00f2 ulteriormente durante il secondo impero francese. Nella sua \"Lettera ai lavoratori\" del 20 aprile 1865, Enrico di Borbone comp\u00ec un passo importante nell'affermazione della necessit\u00e0 dell'esistenza di un dialogo sociale sulla base dei sindacati. Egli espresse quindi il desiderio che i lavoratori si organizzassero in associazioni ispirate dalle corporazioni, \"per la difesa dei loro interessi comuni\". Bismarck, dichiar\u00f2 quasi nel medesimo periodo: \"Siamo solo io ed il conte di Chambord che portiamo avanti la questione sociale\". Queste sue idee ispireranno lo sviluppo di un cattolicesimo sociale in Francia che ben si esprimer\u00e0 con figure del calibro di Albert de Mun e, soprattutto, Ren\u00e9 de La Tour du Pin.\nTentativo di Restaurazione.\nNell'agosto 1870, mentre la Francia di Napoleone III sub\u00ec gravi sconfitte nella guerra contro la Prussia, Enrico di Borbone lasci\u00f2 il castello di Frohsdorf con l'intenzione di arruolarsi nell'esercito ed il 1\u00ba settembre 1870 lanci\u00f2 una chiamata alle armi per tutti i fedeli sudditi di Francia col fine di \"respingere l'invasione, e salvare l'onore della Francia con tutti i mezzi, nonch\u00e9 la sua integrit\u00e0 territoriale\".\nIl 4 settembre 1870, il Secondo Impero francese croll\u00f2. Bismarck, chiese di negoziare il futuro trattato di pace con un governo eletto dai francesi e pertanto nel febbraio del 1871 vennero organizzate delle elezioni generali; la nuova Assemblea, su un totale di 640 deputati, aveva 240 seggi assegnati ai repubblicani e 400 ai monarchici, questi ultimi divisi tra legittimisti (che appoggiavano Enrico) e orleanisti (che appoggiavano i discendenti di Luigi Filippo).\nRadunatasi a Bordeaux il 18 febbraio, l'Assemblea nomin\u00f2 Adolphe Thiers \"capo del potere esecutivo della Repubblica francese\", col compito di mediare coi vincitori e favorire la liberazione della Francia dall'occupazione tedesca.\nL'8 maggio 1871, il conte di Chambord pubblic\u00f2 una lettera in risposta a uno dei suoi sostenitori, Carayon-Latour, nella quale egli condannava ogni intrigo politico, affermando la sua fiducia nella Francia, nel tentativo di venire restaurato come legittimo sovrano, sbaragliare gli Orleans e godendo dell'appoggio del popolo francese.\nTuttavia, il pretendente legittimista si rifiut\u00f2 categoricamente di rinunciare alla bandiera bianca dei monarchici in favore del tricolore di natura repubblicana. Per lui questa era una questione di principio che riguardava la sua idea stessa di monarchia. In una lettera del 24 maggio 1871, il principe Enrico affermava di non voler abbandonare la bandiera dei suoi padri che per lui significava \"rispetto della religione, protezione di tutto ci\u00f2 che \u00e8 giusto, di tutto ci\u00f2 che \u00e8 buono, di tutto ci\u00f2 che \u00e8 giusto, mentre il tricolore rappresenta la bandiera della Rivoluzione sotto tutti i suoi aspetti che, oltre a riempire gli arsenali del nemico, ne aveva fatto un vincitore\" aggiungendo che se avesse avuto ancora a che fare con l'eredit\u00e0 della Rivoluzione, sarebbe stato incapace di fare del bene per la sua patria.\nL'8 giugno 1871, ad ogni modo, l'Assemblea abol\u00ec le leggi che bandivano i Borboni dalla Francia, consentendogli finalmente di ritornare legalmente nel suo paese e di prendere parte attiva alla vita politica francese.\nNel luglio 1871, Enrico torn\u00f2 per alcuni giorni sul suolo francese che non rivedeva da trentuno anni, ma se ne ripart\u00ec poco dopo, rimandando un tanto atteso incontro col conte di Parigi della fazione orleanista, fatto che deluse non poco quest'ultima fazione. Il 5 luglio ricevette una delegazione di deputati monarchici appartenenti a tre delle pi\u00f9 importanti casate filomonarchiche francesi, i Gontaut-Biron, i La Rochefoucauld-Bisaccia e i Maille, oltre a monsignor Dupanloup, vescovo di Orleans, i quali tentarono di convincerlo ad adottare la bandiera tricolore in una forma di compromesso, ovvero con al centro lo stemma del regno di Francia. Il principe Enrico, ad ogni modo, sembr\u00f2 non voler cambiare idea e rispose con un articolo su \"L'Union\" dell'8 luglio di quell'anno:\nLa pubblicazione di questa lettera port\u00f2 a non poche problematiche anche tra i filomonarchici al punto che lo scrittore, storico e avvocato Daniel Hal\u00e9vy, monarchico orleanista-unionista protestante di origine ebraica, anni dopo abbandon\u00f2 le idee realiste riflettendo su ci\u00f2 (sar\u00e0 anche un dreyfusiano), e disse a tal proposito: \"Questo principe, che ha fatto eco alle istanze di un poeta, stava facendo il suo dovere di re? I tedeschi erano a Saint-Denis, il tesoro era vuoto, ogni minuto la Francia richiedeva la sua presenza. E che cosa faceva il Capeto? [...] Chambord non era un uomo della vecchia Francia, il suo atto non si collega in alcun modo alla tradizione regale dei nostri sovrani. Chambord \u00e8 un figlio di emigranti, un lettore di Chateaubriand. [...] La decisione del conte di Chambord \u00e8, nella sua natura, un atto rivoluzionario: con esso si sono rotti i rapporti con la vecchia classe dirigente [...]. Attraverso di essa, la monarchia francese lascia la terra, diventa leggenda e mito\".\nFallimento della terza Restaurazione e morte.\nNel 1871, in seguito alla sconfitta francese nella guerra franco-prussiana e al crollo dell'impero di Napoleone III, il parlamento, di maggioranza realista, era intenzionato a ripristinare la monarchia. Tuttavia, esso era diviso tra \"legittimisti\", che appoggiavano Enrico d'Artois, e \"orleanisti\", che al contrario appoggiavano l'erede di Luigi Filippo d'Orl\u00e9ans, il succitato Luigi Filippo II, intenzionato a salire al trono col nome di \"Filippo VII\". Alla fine l'assemblea si accord\u00f2 sulla nomina di Enrico d'Artois, il quale per\u00f2, rifiutandosi di adottare la bandiera tricolore e volendo invece mantenere la bandiera bianca monarchica, perse diversi sostenitori orleanisti.\nIl parlamento decise allora di nominare un presidente della repubblica favorevole ai monarchici, Patrice de Mac-Mahon, e di attendere la morte di Enrico d'Artois per nominare re Luigi Filippo II come \"Filippo VII\".\nTuttavia alla morte di Enrico nel 1883 nell'esilio austriaco fu riconfermata la repubblica, in quanto con le successive elezioni il parlamento era ormai diventato di maggioranza repubblicana.\nIl conte di Chambord mor\u00ec difatti a 63 non ancora compiuti, nell'agosto 1883, due mesi dopo aver sviluppato una malattia gastrica.\nEnrico \u00e8 sepolto nella cripta del convento di Castagnavizza, nella Chiesa parrocchiale dell'Annuncuazione, presso Gorizia, ora nel territorio di Nova Gorica, in Slovenia, a seguito del Trattato di pace tra Italia e Jugoslavia del 1947. Gorizia, all'epoca in Austria, fu infatti l'ultima residenza d'esilio dei Borbone del ramo primogenito.\nI monarchici dopo la morte di Enrico.\nAlla sua morte, l'unit\u00e0 raggiunta tra \"legittimisti\" e \"orleanisti\" e auspicata dallo stesso conte di Chambord si ruppe. Infatti, se la maggior parte dei legittimisti riconobbe i diritti della linea d'Orl\u00e9ans, un gruppo minoritario tra loro appoggi\u00f2 le pretese del ramo spagnolo dei Borbone, che aveva perso i diritti sul trono di Francia con la ratifica del trattato di Utrecht (1713), pilastro dell'ordine europeo, e la sua registrazione da parte delle Cortes spagnole e del Parlamento di Parigi.\nIl partito favorevole al ramo spagnolo, a lungo politicamente insignificante in Francia e incarnato, alla morte di Enrico, dal conte di Montiz\u00f3n (che, come pretendente, assunse il nome di \"Giovanni III\"), al contrario di quello leale alla Casa d'Orl\u00e9ans fu detto dei \"Bianchi di Spagna\".\nUna certa visibilit\u00e0 venne ottenuta da questo partito nel secondo dopoguerra. Nonostante la maggior parte dei legittimisti sia col tempo confluita nel partito leale agli Orl\u00e9ans, i Bianchi di Spagna tendono a definirsi \"legittimisti\"."}
{"id": "531783", "revid": "1543377", "url": "https://it.wikipedia.org/wiki?curid=531783", "title": "Heinkel He 51", "text": "LHeinkel He 51 era un caccia monomotore biplano realizzato dall'azienda tedesca Ernst Heinkel Flugzeugwerke negli anni trenta.\nTestati operativamente durante la guerra civile spagnola come equipaggiamento della Legione Condor, continuarono a essere impiegati, principalmente dalla Luftwaffe, prima e durante la seconda guerra mondiale.\nStoria del progetto.\nNegli anni trenta l'aeronautica militare tedesca, la futura Luftwaffe, cercava di riequipaggiarsi con aeroplani di caratteristiche moderne, e l'Heinkel Flugzeugwerke era una delle aziende aeronautiche che poteva servire allo scopo, con un gruppo di progettisti come i fratelli Walter e Siegfried G\u00fcnter che concretizz\u00f2 ben presto il primo risultato: il caccia He 49, progettato nel novembre 1932, di cui fu approvato un modello successivo e migliorato, il caccia He 51.\nL'He 49 era un caccia con un motore BMW VI da 690 cavalli camuffato da aereo civile, come tanti altri mezzi tedeschi realizzati all'epoca, per aggirare i divieti conseguenti alla sconfitta della Germania nella prima guerra mondiale. Dopo che nel novembre usc\u00ec il prototipo, vennero richiesti altri due apparecchi, l'He 49B con fusoliera allungata di 40 cm, e il modello E, con carrello carenato.\nI fratelli G\u00fcnter erano tuttavia convinti che si potesse raggiungere un risultato migliore e il nuovo modello non venne avviato alla produzione in serie. Con una cellula pi\u00f9 leggera, progettata nei fatti da Karl Schwarler, dopo tre mesi il prototipo dell'He 51 effettu\u00f2 il primo volo.\nTecnica.\nCellula.\nL'aereo era dotato di una struttura robusta di tipo tradizionale, di costruzione mista con ali metalliche ricoperte di legno e tela verniciata; la fusoliera era con scheletro metallico con rivestimento di metallo anteriormente, tela posteriormente. Gli alettoni erano presenti solo sull'ala superiore, perch\u00e9 in quella inferiore vi erano gli ipersostentatori.\nLe ali, di notevole superficie, erano diverse maniera sensibile, con l'inferiore non solo arretrata (al livello dell'abitacolo) ma anche di apertura inferiore. Erano controventate e munite di due supporti rigidi in tandem, a unica campata.\nI piani di coda erano convenzionali, controventati e dotati di un grande timone. Il carrello d'atterraggio era fisso, carenato quello anteriore, solo una slitta metallica senza ruota quello posteriore.\nLa strumentazione dell'He 51 era notevole per un caccia degli anni trenta.\nMotori.\nIl motore era un BMW VI 7,3Z con 12 cilindri a V raffreddato ad acqua, da 750 cavalli, con elica bipala Schwarz, in legno e a passo fisso. A differenza dei caccia Fiat, l'elica era posizionata nella parte bassa del muso piuttosto che in quella alta, avendo il radiatore in posizione invertita (cio\u00e8 in alto).\nGli scarichi erano notevoli in termini di ingombro e orientati verso il basso. Il serbatoio di carburante aveva una capienza di 210 litri.\nSistemi d'arma.\nL'armamento era costituito da due mitragliatrici MG 17 calibro 7,92 mm con 1 000 colpi e posizionate in caccia.\nImpiego operativo.\nL'He 51 dal luglio del 1934 cominci\u00f2 a essere consegnato clandestinamente ai reparti. Dall'aprile 1935 venne ufficialmente istituito il primo reparto caccia della neofondata Luftwaffe, lo Jagdgeschwader 2 (JG 2) \"Richthofen\".\nBen presto il velivolo venne inviato in teatri bellici, a iniziare dalla guerra civile spagnola (i primi sei esemplari vennero spediti a Cadice nell'agosto 1936), alla quale sia la Germania sia l'Italia parteciparono in forze. Fornirono tra l'altro oltre 1 200 aerei militari.\nAssieme ai Fiat C.R.32 italiani, dopo alcuni iniziali successi l'Heinkel He 51 si rivel\u00f2 presto inferiore alla maggior parte dei caccia repubblicani, principalmente a quelli di fattura francese, come risult\u00f2 evidente nella met\u00e0 del settembre 1936 quando due soli caccia repubblicani sbaragliarono sei He 51 che si accingevano ad attaccare alcuni bombardieri Breguet. La Germania rispose aumentando la consistenza numerica dei velivoli, cos\u00ec per la fine di novembre giunsero in Spagna altri 72 He 51, di cui 24 consegnati all'aviazione nazionalista, che andarono a equipaggiare tutte e quattro le squadriglie del Jagdgruppe 88 (J/88). L'arrivo nello stesso mese dei caccia sovietici Polikarpov I-15 e I-16 tuttavia rese nulla la reazione tedesca.\nConseguentemente all'arrivo dei primi Messerschmitt Bf 109B, nella primavera del 1937, i caccia He 51 vennero relegati alle missioni di attacco al suolo o ceduti all'aeronautica nazionalista spagnola. Gli He 51 rimasti nella legione Condor vennero spostati vicino a Madrid nel luglio 1937 per prendere parte alla battaglia di Brunete, nello stesso periodo in cui Adolf Galland venne nominato capo della squadriglia, la 3\u00aa del J/88, equipaggiata con gli He 51. I successi ottenuti da Galland sul fronte centro-settentrionale spagnolo contro uomini e strutture nemiche, contro i quali vennero provate anche primitive bombe al napalm (semplici bombe a frammentazione legate a un contenitore riempito di benzina e olio lubrificante), comportarono il dirottamento di 28 nuovi He 51 dalle forze nazionaliste alla legione Condor, la quale pot\u00e9 cos\u00ec riattivare la 4\u00aa squadriglia del J/88. Il 20 febbraio 1938 il pilota Eckehardt Priebe, volando su un He 51 in appoggio alle truppe che stavano combattendo la battaglia di Teruel, distrusse un carro armato T-26, che fu anche il primo carro armato distrutto da un aereo da attacco al suolo tedesco.\nL'avanzata in Aragona dell'estate 1938 offr\u00ec alla Luftwaffe, tramite i suoi He 51, di perfezionare le tecniche di attacco al suolo che sarebbero state poi utilizzate nella seconda guerra mondiale pi\u00f9 di un anno dopo.\nIn tutto vennero inviati in Spagna 135 esemplari, specialmente gli He 51C.\nHeinkel, AGO, Arado e altre aziende tedesche vennero coinvolte nella produzione del caccia He 51, che raggiunse presto le 700 unit\u00e0, non un risultato eccezionale ma sufficiente per riequipaggiare, assieme agli Arado Ar 68, otto stormi in patria e la Legione Condor. Un esemplare venne fornito anche all'Unione Sovietica."}
{"id": "531785", "revid": "228587", "url": "https://it.wikipedia.org/wiki?curid=531785", "title": "Spirale (disambigua)", "text": ""}
{"id": "531793", "revid": "17351", "url": "https://it.wikipedia.org/wiki?curid=531793", "title": "Heinkel He-51", "text": ""}
{"id": "531795", "revid": "729019", "url": "https://it.wikipedia.org/wiki?curid=531795", "title": "SIAI-Marchetti S-211", "text": "Il SIAI-Marchetti S-211 (pi\u00f9 frequentemente indicato anche come S.211) \u00e8 un aereo da addestramento basico/intermedio italiano con motore a getto, dalla progettazione moderna e avanzata per il periodo in cui fu concepito, specialmente per l'ala a profilo supercritico, il motore turbofan e il largo uso di strutture in materiale composito.\nFortemente voluto dall'allora Direttore Generale SIAI-Marchetti Cav. Fredmano Spairani per il rilancio dell'azienda, fu progettato dall'ufficio tecnico SIAI guidato dagli ingegneri Brena, Frontini e Brembati sul finire degli anni settanta ed effettu\u00f2 il primo volo il 10 aprile 1981. Fu prodotto in una settantina di esemplari, principalmente per le aeronautiche di Singapore, delle Filippine e di Haiti. Partecip\u00f2 negli anni Novanta al concorso JPATS (\"Joint Primary Aircraft Training System\") per un nuovo addestratore basico statunitense.\nA partire dal 1997 il progetto e lo sviluppo del velivolo passarono ad Aermacchi, in seguito all'acquisizione della SIAI da parte di quest'ultima. Nel 2005, con leggeri aggiornamenti, l'S.211 ha assunto la denominazione M-311 e in seguito ad ulteriori modifiche, nel 2012, fu ridesignato M-345. Proprio l'M-345 \u00e8 stato indicato a fine 2013 quale successore dell'Aermacchi MB-339, sia come addestratore basico/intermedio per l'Aeronautica Militare, sia quale velivolo delle Frecce Tricolori.\nStoria.\nSviluppo.\nConcepito intorno alla met\u00e0 degli anni Settanta, l'S.211 si presentava come un vero e proprio programma aeronautico: basandosi sulle analisi di mercato condotte, la SIAI proponeva infatti di utilizzare da subito, dopo una breve fase di addestramento primario su un economico addestratore ad elica (come l'SF-260 ad esempio), un velivolo a getto versatile, moderno e dai bassi costi di gestione. In questo modo si sarebbe permesso all'allievo pilota di crescere con un solo aereo polivalente, avendo effettuato subito la conversione da elica a jet, e di acquisire quel bagaglio di esperienza che lo avrebbe poi portato in modo pi\u00f9 raccordato e meno 'traumatico' alla fase pre-operativa sull'addestratore avanzato, anch'esso ovviamente a jet. Questa formula veniva sintetizzata con lo slogan \u201cprestazioni da jet e costi da turboelica\u201d, ad evidenziare la maggiore qualit\u00e0 addestrativa che un velivolo a jet poteva offrire senza tuttavia rinunciare a quell'indispensabile economia di esercizio richiesta nella fase basica e intermedia.\nL'S.211 venne pubblicizzato la prima volta al Salone di Parigi del 1977 sotto forma di modellino in scala. Nel giugno 1979, invece, sempre a Parigi, fu presentato il primo mock-up in scala reale e con alcuni componenti ed equipaggiamenti 'veri' gi\u00e0 installati, a dimostrazione dell'avanzamento del programma.\nPer i calcoli aerodinamici preliminari e l'ala a profilo supercritico, la SIAI si avvalse della consulenza del Prof. Jan Roskam e del suo staff all'Universit\u00e0 del Kansas. L'aerodinamica dell'S.211 fu testata con un modellino in scala 1/5 nella galleria del vento della Boeing.\nIl primo prototipo (immatricolato I-SITF) effettu\u00f2 il roll-out dal Reparto Sperimentale SIAI di Vergiate nei primi di marzo 1981 e vol\u00f2 la prima volta nel pomeriggio del 10 aprile 1981 con ai comandi il capo collaudatore SIAI-Marchetti Alessandro Ghisleni dall'aeroporto di Malpensa. Il primo volo dur\u00f2 circa venticinque minuti e, non essendoci ai tempi la telemetria, era seguito in volo da un velivolo appoggio SF-260TP con ai comandi il collaudatore Floro Finistauri e l'ingegner Renato Russo. Venne scelta la pista di Malpensa, nonostante la SIAI disponesse della pista dello stabilimento di Vergiate, per maggiore sicurezza, in quanto pi\u00f9 lunga e ampia. La decisione di fare il primo volo a Malpensa comport\u00f2 anche un viaggio di trasferimento del prototipo, su un rimorchio speciale, da Vergiate all'aeroporto.\nIl primo esemplare ha sempre volato in configurazione monoposto, in quanto il secondo abitacolo era occupato dal \"rack\" FTI (\"Flight-Test-Instrumentation\").\nDal progetto completo consegnato al Reparto Sperimentale per la realizzazione, al volo del primo prototipo trascorsero quattordici mesi, un tempo piuttosto breve. La SIAI-Marchetti andava fiera di questo fatto, come anche l'aver del tutto autofinanziato il programma S.211, nonostante avesse avanzato numerose richieste di sostegno agli specifici fondi statali.\nIl 3 ottobre 1981 vol\u00f2 da Vergiate il secondo prototipo (marche civili I-SIJF), questo in configurazione biposto, con ai comandi l'equipaggio Floro Finistauri e Gianni Pastorello.\nNel giugno 1983 fu realizzato il terzo esemplare, che \u00e8 stato anche il primo (e unico) di pre-serie: infatti i primi due prototipi furono costruiti gi\u00e0 'industrializzati', potendo cos\u00ec avere il terzo esemplare unico di pre-serie e gi\u00e0 primo di serie definitiva, e il quarto velivolo realizzato il primo della serie per Singapore, nel 1984. Furono anche questi tempi brevi, considerando le necessarie attivit\u00e0 di volo sperimentale per la configurazione aerodinamica definitiva e per lo sviluppo e qualifica degli impianti.\nImpiego operativo.\nNegli anni Ottanta l'S.211 suscit\u00f2 l'interesse di numerose aeronautiche. Tuttavia solo Singapore (che nonostante la sua piccola superficie ha sempre avuto un organico militare numeroso, avanzato e moderno), Haiti e le Filippine adottarono l'addestratore SIAI-Marchetti.\nSingapore utilizz\u00f2 in totale 32 esemplari, che hanno iniziato ad essere dismessi a fine 2008.\nLe Filippine acquistarono 25 velivoli, buona parte dei quali ancora in servizio sia come addestratori sia in versione da attacco leggero, questi ultimi modificati dalla PAF negli anni Novanta e rinominati AS-211 \"Warrior\", i quali sono stati poi ulteriormente potenziati negli anni Duemila in seguito al ritiro dal servizio degli F-5, con un progetto denominato \"Project Falcon\". L'S.211 \u00e8 stato usato anche dalla pattuglia acrobatica filippina \"Red Aces\".\nI quattro S.211 in possesso all'aeronautica di Haiti invece, dopo lo scioglimento delle forze armate negli anni Novanta, sono stati acquistati dall'aeronautica di Singapore (due esemplari) e da una societ\u00e0 privata statunitense (gli altri due, venduti poi a piloti privati).\nSempre negli anni Novanta, quando fu annunciato il concorso JPATS (\"Joint Primary Aircraft Training System\") dagli Stati Uniti per un nuovo addestratore basico, la SIAI-Marchetti aggiorn\u00f2 e miglior\u00f2 sotto molti aspetti il suo addestratore, che venne rinominato S.211A. Le modifiche furono studiate in collaborazione con l'americana Grumman, in quanto il bando del concorso prevedeva che i velivoli stranieri in gara fossero presentati in \"joint-venture\" con una societ\u00e0 locale. Partecip\u00f2 un grandissimo numero di costruttori (anche l'Aermacchi con l'MB-339C in coproduzione con la Lockheed) e infine, nonostante anche l'S.211A rispondesse alle caratteristiche richieste, fu scelto il PC-9 della svizzera Pilatus che entr\u00f2 in servizio come Raytheon T-6 Texan II. L'S.211 risult\u00f2 comunque nella selezione USAF primo tra gli addestratori a jet.\nQuando, nel 1997, l'Aermacchi incorpor\u00f2 la SIAI-Marchetti, acquis\u00ec sia il progetto dell'S.211 che alcuni esemplari rimasti. In particolare, l'S.211A immatricolato I-PATS (n.c. 201), costruito appunto per il concorso JPATS, rappresenta proprio l'anello di congiunzione, sia materiale che ideale, tra il SIAI-Marchetti S.211 e l'Aermacchi M-311 (presentato nel 2005) e M-345 (evoluzione dell'M-311 presentato nel 2012). Questo esemplare infatti \u00e8 usato come 'laboratorio' ed \u00e8 quello che figura spesso nelle session fotografiche e agli stand dell'azienda varesina ai saloni aeronautici, permettendo cos\u00ec di seguire le modifiche apportate via via.\nL'S.211 oggi.\nA oggi, oltre ai velivoli ancora in servizio presso l'aeronautica delle Filippine, sono presenti negli Stati Uniti i due esemplari dismessi da Haiti, in possesso a piloti privati e in condizioni di volo. I numerosi S.211 dismessi da Singapore, invece, sono stati ceduti ad una societ\u00e0 australiana che li ha messi in vendita. Tra questi, alcuni sono tornati in Italia e sono anch'essi in condizioni di volo. Al museo di Volandia a Vizzola Ticino (nei pressi di Malpensa) sono esposti due S.211: uno \u00e8 il secondo prototipo I-SIJF (riverniciato mimetico sabbia), l'altro \u00e8 l'esemplare I-SMTE, in livrea JPATS.\nL'S.211 non fu adottato in Italia; l'Aeronautica Militare aveva gi\u00e0 in servizio l'MB-339, presentato qualche anno prima (1976) e subito adottato, anche se l'addestratore Aermacchi \u00e8 di fascia leggermente superiore a quello SIAI-Marchetti, sia in quanto a peso che a prestazioni. L'MB-339 \u00e8 inoltre di una 'generazione' precedente e di concezione pi\u00f9 convenzionale (motore turbogetto e ala dritta, evoluzione dell'MB-326) e pi\u00f9 costoso in termini unitari e operativo-manutentivi. Tuttavia la sovrapponibilit\u00e0 in alcuni compiti e per certe fasi addestrative dei due aerei non ha portato a ordinativi in Italia.\nDovendo sostituire gli MB-339 entro il 2017, Aermacchi ha proposto come successore l'evoluzione che ha tratto dall'S.211, l'M-345 HET (\"High Efficiency Trainer\", riproponendo la formula di addestratore basico a jet dai bassi costi di gestione e di acquisto) che ha, rispetto al predecessore, l'avionica digitale, un motore pi\u00f9 moderno e alcune lievi modifiche aerodinamiche. L'Aeronautica Militare dovrebbe adottare l'M-345 entro il 2017, il quale andr\u00e0 in dotazione alle Frecce Tricolori e in sostituzione agli altri MB-339.\nTecnica.\nIl velivolo ha una lunghezza di 9,50 m, i due posti sono in tandem, per ridurre la sezione dell'aereo e per riprodurre un ambiente di pilotaggio simile a quello operativo. L'abitacolo \u00e8 climatizzato, pressurizzato e i seggiolini sono Martin Baker MK 10 eiettabili zero-zero. I posti sono scalati (di circa 28cm) per permettere la visibilit\u00e0 sia all'istruttore, sistemato posteriormente, che all'allievo.\nL'avionica tipica comprende la radio VHF/UHF e il sistema di navigazione VOR-ILS/TACAN, ADF, AHRS (HSI, ADI), ATC/IFF, ma poteva essere personalizzata con specifiche richieste dall'acquirente.\nL'ala \u00e8 in posizione alta; le prese d'aria sono poste sotto ad essa e leggermente in avanti, in corrispondenza circa del secondo abitacolo e hanno sezione a \u201cD\u201d con una 'lama' antiscorrimento. La linea dorsale, dal secondo abitacolo alla coda, \u00e8 rettilinea e leggermente inclinata in basso.\nIn fase di progettazione fu preferita l'ala in posizione alta perch\u00e9 permetteva, secondo le stime, una migliore manovrabilit\u00e0 e un migliore recupero da assetti inusuali o pericolosi, come la vite, ad esempio; ed inoltre per preservare la pulizia aerodinamica, avendo le prese d'aria al di sotto di essa e gli sportelli carrello nella fusoliera; risultava inoltre facilitata anche l'installazione di eventuali carichi sub-alari. Il profilo alare supercritico fu scelto per avere alti valori di portanza senza eccessiva penalizzazione aerodinamica (e quindi consumi ridotti) ed evitare, grazie al suo caratteristico spessore, l'insorgere di turbolenze a elevate velocit\u00e0, mantenendo al contempo ottime qualit\u00e0 alle basse (lo stallo avviene, ad esempio, a 155km/h con i flap abbassati).\nL'ala presenta una particolare struttura ad elementi incollati (quindi con poche rivettature e inchiodature) che permette un buon risparmio di peso, una resistenza del metallo migliorata e minori probabilit\u00e0 di perdite carburante. L'ala stessa fa da serbatoio di carburante (detta \u201cala bagnata\u201d): la struttura ad elementi incollati permette di non avere ulteriori 'sacche' di contenimento, ma \u00e8 il sigillante che ne determina la tenuta; il serbatoio centrale \u00e8 posizionato subito dietro il seggiolino posteriore. La capacit\u00e0 totale interna \u00e8 quindi di circa 800 litri, a cui si possono aggiungere quasi 600 litri in serbatoi ausiliari esterni.\nLa freccia alare \u00e8 di circa 19\u00b0 sul bordo d'attacco e 4\u00b0 su quello di uscita, gli impennaggi sono cruciformi, con coda a freccia e piani orizzontali, anch'essi con leggera freccia, leggermente pi\u00f9 in alto rispetto all'ala.\nIl carrello, interamente confinato nella fusoliera, \u00e8 in configurazione triciclo anteriore.\nIl motore \u00e8 un turbofan Pratt&amp;Whitney JT15D-4C; era un motore moderno ed economico, ampiamente collaudato nella versione civile '-1' sui Cessna Citation. La versione in uso sull'S.211 \u00e8 la '-4C', militare, che ha l'involucro irrobustito, l'impianto di lubrificazione che consente il volo rovescio prolungato e il controllo elettronico dell'alimentazione; ha una spinta massima di circa 1250 kg e di 950 kg in spinta continua in quota. \u00c8 un motore efficiente, a doppio flusso, e capace di un basso consumo specifico, grazie al tasso di diluizione 3,3:1, pari a circa 15,92 mg/N (0,56 kg:Kg/s), cio\u00e8 valori molto minori rispetto ai turbogetti puri, pi\u00f9 diffusi in quegli anni, e anche a molti altri turbofan. \nLungo la fusoliera, in corrispondenza del motore, sono ricavati alcuni sportelli per poter facilitare e velocizzare l'ispezione e la manutenzione.\nMolti componenti del velivolo sono realizzati in materiali compositi, come ad esempio le prese d'aria e i condotti interni delle stesse, i portelli carrello, i tip alari e del timone, le finestrelle per l'ispezione motore, la copertura del cono di scarico e molti altri particolari.\nIn termini di armamento non ci sono dotazioni interne, essendo in effetti un velivolo pensato principalmente per la fase addestrativa e dalle dimensioni ridotte. I piloni alari hanno una portata di 165 kg e quelli interni di 330 kg, il carico massimo \u00e8 comunque indicato in un totale di 660 kg. Sui piloni si possono installare, ad esempio: un cannone da 20 mm, una mitragliatrice da 12.7 mm, una da uno/due proiettili da 7.62 mm, bombe di vario tipo, missili aria-terra o aria-aria, lanciarazzi o anche strumentazioni per fotoricognizione o altre missioni particolari; possono essere installati ovviamente anche serbatoi ausiliari o impianti fumogeni. \u00c8 poi presente un quinto attacco sotto alla fusoliera, pensato principalmente per un gun pod.\nL'aereo ha discrete prestazioni generali, adeguate ad un addestratore. Le velocit\u00e0 di decollo e atterraggio non sono molto elevate, con buona stabilit\u00e0 e manovrabilit\u00e0 per permettere sicurezza operativa. Lo stallo \u00e8 progressivo e corretto e si recupera facilmente da assetti inusuali o pericolosi. Ha complete capacit\u00e0 acrobatiche. Nel dettaglio, le prestazioni sono: decollo in 500 m e atterraggio in circa 700 m, con ostacolo di 15 m in tutti e due i casi; velocit\u00e0 di stallo 155 km/h con i flap estesi; fattore di carico limite +6/-3 g e continuativo di 3,5 g; rateo di salita 21,4 m/s. L'autonomia interna consente 3,5 ore di volo in quota. La tangenza \u00e8 di 12.200 m. La velocit\u00e0 di crociera a 6.000 m \u00e8 667 km/h mentre quella in picchiata arriva a 740 km/h (0,8M).\nLe prestazioni sono quindi nell'ambito in cui si pone il velivolo, cio\u00e8 una via di mezzo tra i turboelica e un aereo da addestramento intermedio-avanzato.\nUn'altra caratteristica chiave che la SIAI metteva in evidenza, oltre all'economia di esercizio e manutentiva, era l'affidabilit\u00e0. \nVersioni.\nS.211.\nPrima versione del velivolo; costruiti due prototipi e un esemplare di pre-serie, 60 esemplari circa per Singapore, Filippine e Haiti (furono costruiti anche quattro esemplari ordinati dall'Uganda, ma mai consegnati, forse per problemi di pagamento) pi\u00f9 alcuni esemplari usati come dimostratori.\nS.211A.\nAggiornamento dell'S.211 per il concorso americano JPATS studiato a fine anni Ottanta-inizio anni Novanta insieme alla Grumman. Furono introdotte circa un centinaio di migliorie, tra le pi\u00f9 importanti: motore Pratt&amp;Whitney JT15D-5C, alette stabilizzatrici nella zona posteriore della fusoliera, prese d'aria e 'lama' di separazione pi\u00f9 grandi e con un profilo diverso, un sistema EFIS della Collins, gambe carrello alleggerite, \"steering\" idraulico, nuovi tip alari, nuovo impianto idraulico, impianto di condizionamento migliorato, rinforzato lo stabilizzatore, attacchi e fissaggio ala in zona fusoliera migliorati, sistema di eliminazione vibrazioni dello stabilizzatore in affondata, aumentata ancora di pi\u00f9 l'accessibilit\u00e0 e la semplificazione manutentiva (richieste specifiche del concorso JPATS, come per esempio l'operazione del \"run to run\": da velivolo con motore in moto, spegnerlo, sostituire il motore e rimettere in moto; sull'S.211A era svolto in 35 minuti sui 45 richiesti dalla specifica) e molte altre piccole modifiche.\nGrazie al motore \u201c-5C\u201d, con spinta di 1450 kg e dal consumo migliore del 3% (specifico, ovvero relativo alla spinta erogata), le prestazioni sono migliorate: velocit\u00e0 massima 740 km/h a 7.600 m, picchiata 980 km/h, tangenza 12.800 m, fattore di carico +7/-3 g, rateo di salita 26 m/s. Ne risent\u00ec leggermente l'autonomia con una perdita di circa 15 minuti. Due esemplari costruiti.\nAermacchi M-311.\nNuova versione dell'S.211A, aggiornata e presentata da Aermacchi nel 2005. La differenza principale \u00e8 nell'avionica, completamente digitale con glass cockpit ed Head Up Display. \u00c8 stato anche aggiunto un faro sul musetto.\nAlenia Aermacchi M-345 HET.\nUltima evoluzione, presentato da Alenia Aermacchi nel 2012 e indicato nel come successore dell'MB-339. Oltre all'avionica digitale gi\u00e0 presente dall'M-311 sono previste altre modifiche, come ad esempio tettuccio e seggiolini in comune con l'addestratore avanzato M-346, musetto pi\u00f9 allungato e un motore pi\u00f9 moderno, sempre turbofan, con spinta di 1600kg (Williams FJ44-4M)."}
{"id": "531799", "revid": "30297", "url": "https://it.wikipedia.org/wiki?curid=531799", "title": "Center (basketball)", "text": ""}
{"id": "531800", "revid": "7336", "url": "https://it.wikipedia.org/wiki?curid=531800", "title": "Westf\u00e4lische Wilhelms Universit\u00e4t", "text": ""}
{"id": "531801", "revid": "1971044", "url": "https://it.wikipedia.org/wiki?curid=531801", "title": "Giuseppe Farinelli", "text": "Biografia.\nCompositore drammatico, maestro di cappella a Torino, cominci\u00f2 i suoi studi musicali sotto la direzione di un maestro chiamato \"Lionelli\", poi li prosegu\u00ec a Venezia presso Martinelli. Ammesso a 16 anni, nel 1785, al Conservatorio della Piet\u00e0 dei Turchini a Napoli, vi ebbe per maestri Barbiella che gli insegn\u00f2 il canto, ricevette lezioni da Lorenzo Fago, per l'accompagnamento e da Sala e poi da Tritto per la composizione. Uscito giovane a questa scuola, si diede alla carriera teatrale, e bench\u00e9 si limitasse ad imitare lo stile di Cimarosa, ottenne successi in quasi tutte le citt\u00e0 d'Italia per le quali scrisse. Dopo il superamento dell'esame finale del conservatorio, music\u00f2 la sua prima opera, \"Il dottorato di Pulcinella\", una commedia in dialetto napoletano. Da questo momento in poi mise in scena molte opere (per lo pi\u00f9 di stampo comico) che riscossero enorme successo. Tre anni dopo fu la volta della rappresentazione del suo primo oratorio, \"Il regno del Messia\".\nVerso il 1810 elesse Torino come sua residenza abituale, come compositore libero professionista per il Teatro Regio, e vi rest\u00f2 fino al 1817. In seguito visse per qualche tempo a Venezia. Dopo il 1819, cess\u00f2 di scrivere per il teatro e nello stesso periodo, fu nominato maestro di cappella presso la Cappella Civica di Trieste, dove mor\u00ec il 12 dicembre 1836, dopo aver lavorato come compositore e organista alla Cattedrale di San Giusto.\nConsiderazioni sull'artista.\nCome Nicolini, Mazzolini e la maggior parte dei compositori succeduti a Paisiello, Cimarosa e Guglielmi, Farinelli manca di originalit\u00e0, i suoi successi sono dovuti principalmente alla buona disposizione delle arie e dei brani d'assieme, una \"cantilena\" naturale che per lungo tempo ha incontrato i favori del pubblico in Italia. Quasi sempre \u00e8 imitatore, ma bisogna riconoscere che la sua imitazione \u00e8 qualcosa di assai felice: si pu\u00f2 citare ad esempio, il duo che si \u00e8 inserito ne \"Il matrimonio segreto\" e che \u00e8 stato a lungo considerato di Cimarosa. \u00c8 proprio per il forte attaccamento imitativo che aveva per quest'ultimo gli cre\u00f2 diverse critiche durante la sua attivit\u00e0 operistica, che croll\u00f2 bruscamente con l'avvento di Gioachino Rossini. Egli fu anche autore di diversa musica strumentale e sacra, azioni allegoriche e feste teatrali.\nOpere.\nMusica sacra"}
{"id": "531805", "revid": "36426", "url": "https://it.wikipedia.org/wiki?curid=531805", "title": "Mistr\u00e0", "text": ""}
{"id": "531806", "revid": "767487", "url": "https://it.wikipedia.org/wiki?curid=531806", "title": "Groovy Hate Fuck", "text": "Groovy Hate Fuck, pubblicato nel 1986, \u00e8 il secondo EP dei Pussy Galore. \u00c8 stato ristampato assieme a molto altro materiale degli esordi nella raccolta \"\" (1992, Caroline Records)."}
{"id": "531810", "revid": "300067", "url": "https://it.wikipedia.org/wiki?curid=531810", "title": "Grand Rapids Gold", "text": "I Grand Rapids Gold sono una squadra di pallacanestro di Walker che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa franchigia venne creata a Anaheim con il nome di Anaheim Arsenal nel 2006, non riuscendo mai, in tre stagioni, a qualificarsi per i play-off.\nNel marzo del 2009 la squadra venne trasferita ad Springfield e assunse il nome di Springfield Armor.\nNell'aprile 2014 la squadra venne trasferita a Walker nel Michigan, cambiando nome in Grand Rapids Drive.\nNel 2021, dopo l'annuncio dell'affiliazione con i Denver Nuggets, la franchigia assume la denominazione attuale.\nSquadre NBA affiliate.\nI Grand Rapids Gold sono affiliati alle seguenti squadre NBA: Denver Nuggets."}
{"id": "531812", "revid": "767487", "url": "https://it.wikipedia.org/wiki?curid=531812", "title": "Feel Good About Your Body", "text": "Feel Good About Your Body, pubblicato nel 1985 dalla Shove Records in collaborazione con la Adult Contemporary Records, \u00e8 l'EP che segna l'esordio discografico dei Pussy Galore.\n\u00c8 stato ristampato assieme a molto altro materiale degli esordi nella raccolta \"\" (1992, Caroline Records)."}
{"id": "531833", "revid": "339392", "url": "https://it.wikipedia.org/wiki?curid=531833", "title": "Huntsville Flight", "text": ""}
{"id": "531837", "revid": "287204", "url": "https://it.wikipedia.org/wiki?curid=531837", "title": "Arkansas RimRockers", "text": "Gli Arkansas RimRockers sono stati una squadra di pallacanestro che ha militato nella American Basketball Association e nella NBA Development League.\nSecondo il sito dei tifosi dei RimRockers, il nome \u00e8 stato deciso seguendo le indicazioni di alcuni appassionati di basket dell'Arkansas. Il termine \"rimrocker\" indica un cestista che facilmente va a canestro.\nHa esordito vincendo la \"White Division\" dell'American Basketball Association 2004-2005, per poi vincere il campionato battendo nella finale dei play-off i Bellevue Blackhawks. La franchigia si \u00e8 poi iscritta alla NBA Development League. All'esordio si \u00e8 classificata al quinto posto. Nel 2006-07, i RimRockers si classificano sesti ed ultimi nell\"'Eastern Division\". La squadra \u00e8 inattiva dal 2007.\nNel 2006-07, gli Arkansas RimRockers erano affiliati ad Atlanta Hawks, Memphis Grizzlies, Miami Heat."}
{"id": "531842", "revid": "1442080", "url": "https://it.wikipedia.org/wiki?curid=531842", "title": "Pier Luigi Pizzaballa", "text": "Carriera.\nInizi\u00f2 la carriera nel Verdello, esord\u00ec in Serie A con l'Atalanta in qualit\u00e0 di riserva di Zaccaria Cometti. Successivamente pass\u00f2 alla , al Verona e al prima di chiudere la carriera ancora tra le file degli atalantini, collezionando complessivamente 275 presenze nella massima serie.\nPizzaballa conta anche una presenza in Nazionale, essendo subentrato ad Albertosi nel secondo tempo di Italia-Austria del 18 giugno 1966. Fu inoltre convocato da Edmondo Fabbri come terzo portiere ai Mondiali del 1966 in Inghilterra, senza tuttavia scendere in campo in questa manifestazione.\nCon il raggiunse il pi\u00f9 importante risultato della sua carriera internazionale. Dopo aver gi\u00e0 giocato le due semifinali contro il Borussia Moenchengladbach, l'8 maggio 1974 a Rotterdam fu titolare anche nella finale della Coppa delle Coppe 1973-74, che la squadra rossonera perse 2-0 contro i tedeschi orientali del Magdeburgo.\nIn carriera ha vinto due Coppe Italia, la prima delle quali con la maglia dell'Atalanta nella stagione 1962-1963, nonch\u00e9 il Premio Combi quale miglior portiere della Serie A 1964-1965.\nNella cultura di massa.\nIl suo gi\u00e0 curioso cognome divenne particolarmente popolare nei primi anni in cui la Panini pubblic\u00f2 le sue collezioni di figurine da raccogliere nei suoi album calciatori: quando Pizzaballa fu portiere dell'Atalanta, cio\u00e8 la prima squadra in ordine alfabetico della Serie A, la figurina del portiere risult\u00f2 essere pi\u00f9 volte la numero uno dell'album.\nInoltre, a causa di un infortunio che gli imped\u00ec di prendere parte agli scatti realizzati per l'album, la sua figurina della stagione 1963-64 non fu stampata e quindi risult\u00f2 introvabile; solo dopo un paio di mesi la figurina in questione fu immessa nel circuito Panini. L'ex portiere ha partecipato alla puntata del 9 settembre 2010 del programma televisivo \"Soliti ignoti - Identit\u00e0 nascoste\" come identit\u00e0 da indovinare, con la dicitura \"Era la figurina pi\u00f9 ricercata\"."}
{"id": "531843", "revid": "16953", "url": "https://it.wikipedia.org/wiki?curid=531843", "title": "Zigomiceti", "text": ""}
{"id": "531844", "revid": "486946", "url": "https://it.wikipedia.org/wiki?curid=531844", "title": "Q Continuum", "text": ""}
{"id": "531847", "revid": "767487", "url": "https://it.wikipedia.org/wiki?curid=531847", "title": "Exile on Main Street (Pussy Galore)", "text": "Exile on Main Street, pubblicato nel 1986, ripropone integralmente l'omonimo album dei Rolling Stones.\nPubblicato in origine esclusivamente su musicassetta in edizione limitata dalla Shove Records \u00e8 stato poi ristampato parzialmente anche su vinile. L'LP Shove ripropone infatti solo undici delle diciotto tracce originali (fatto dovuto principalmente per motivi di spazio visto che l\"'album originale\" era distribuito su due LP).\nLa decisione di reinterpretare interamente \"Exile\" venne presa dai Pussy Galore quando seppero che i Sonic Youth avevano in progetto di fare la stessa cosa con il \"White Album\" dei Beatles."}
{"id": "531848", "revid": "1935652", "url": "https://it.wikipedia.org/wiki?curid=531848", "title": "Chiesa cattolica in Benin", "text": "La Chiesa cattolica in Benin \u00e8 parte della Chiesa cattolica, in comunione con il vescovo di Roma, il papa.\nStoria.\nLa prima presenza cattolica nel Paese \u00e8 opera dei missionari portoghesi, che nel 1680 costruiscono una cappella a Ouidah. Ma un'opera di evangelizzazione vera e propria ha inizio solo con l'arrivo dei missionari della Societ\u00e0 delle Missioni Africane nel 1860 e la fondazione delle missioni di Porto-Novo e Agou. Il 26 giugno 1883 viene eretta la prefettura apostolica del Dahomey. Nel 1928 \u00e8 ordinato il primo sacerdote indigeno, e nel 1957 Bernardin Gantin diventa il primo vescovo beninois, creato poi cardinale nel 1977. Il 14 settembre 1955 con la bolla \"Dum tantis\" papa Pio XII crea la gerarchia cattolica nel Paese. Nel 1982 e nel 1993 la Chiesa cattolica riceve la visita di papa Giovanni Paolo II.\nOrganizzazione ecclesiastica.\nLa Chiesa cattolica \u00e8 presente sul territorio con 2 province ecclesiastiche, che comprendono le seguenti diocesi e arcidiocesi:\nStatistiche.\nLa Chiesa cattolica in Benin al termine dell'anno 2010 su una popolazione di 8.512.834 persone contava 2.898.323 battezzati, corrispondenti al 34% del totale.\nVi sono inoltre 778 preti e pi\u00f9 di 1.500 uomini e donne appartenenti a ordini religiosi.\nNunziatura apostolica.\nLa nunziatura apostolica del Dahomey \u00e8 stata istituita il 29 giugno 1971 con il breve \"Magnum semper\" di papa Paolo VI. Inizialmente la sede era nella citt\u00e0 di Dakar in Senegal; fu poi trasferita ad Abidjan in forza del breve \"Quantum prosperitatis\" del medesimo papa Paolo VI del 1\u00ba maggio 1973. Nel 1975 ha assunto il nome di nunziatura del Benin. In seguito, la sede del nunzio \u00e8 stata trasferita a Cotonou, citt\u00e0 pi\u00f9 popolosa del Paese.\nConferenza episcopale.\nL'episcopato locale \u00e8 riunito nella Conferenza Episcopale del Benin (\"Conf\u00e9rence Episcopale du B\u00e9nin\", CEB).\nLa CEB \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei presidenti:\nElenco dei vicepresidenti:\nElenco dei segretari generali:"}
{"id": "531849", "revid": "1442080", "url": "https://it.wikipedia.org/wiki?curid=531849", "title": "Raccordo tangenziale", "text": "In geometria descrittiva il raccordo tangenziale tra due o pi\u00f9 superfici \u00e8 una superficie tangente a tutte quelle date. Viene utilizzato per smussare gli spigoli o eliminare i \"salti\" dall'unione delle superfici date.\nL'utilizzo di software orientati alla geometria descrittiva pu\u00f2 permettere di ottenere approssimazioni di raccordi tangenziali."}
{"id": "531850", "revid": "1543377", "url": "https://it.wikipedia.org/wiki?curid=531850", "title": "Lovely Sara", "text": " \u00e8 un anime prodotto in Giappone nel 1985 dalla Nippon Animation. La serie fa parte del progetto denominato World Masterpiece Theater della Nippon Animation.\nLa storia \u00e8 tratta dal romanzo \"La piccola principessa\" di Frances Hodgson Burnett e narra le disavventure, spesso portate alle estreme conseguenze, della piccola Sara, una bambina appartenente a una ricca famiglia, che viene mandata a studiare in collegio. Rimasta orfana e povera, sar\u00e0 costretta a lavorare nell'istituto come sguattera.\nNel 2009 ne \u00e8 stato tratto un dorama live action in 10 puntate intitolato \"Sh\u014dk\u014djo Seira\", con Mirai Shida nel ruolo della protagonista, che riprende in gran parte la storia della serie animata.\nTrama.\nSara Morris ha 10 anni, quando nel 1885 il padre decide che \u00e8 tempo per lei di partire dall'India dove ha fino ad allora vissuto, per andare a Londra, citt\u00e0 natale del padre, per frequentare un collegio femminile e affinare la sua educazione. Sara \u00e8 orfana di madre e quindi il suo rapporto con il padre \u00e8 molto profondo. Ma il padre, dopo averla lasciata in collegio, riparte per la lontana India e la bambina si sforza di comportarsi con contegno e di non far vedere la sua disperazione per il distacco.\nIl collegio \u00e8 diretto da Miss Minci, che riserva subito un trattamento privilegiato alla piccola Sara sia per l'estrema ricchezza del padre, sia per poter consolidare il buon nome dell'istituzione. Fin dall'inizio Sara dimostra di non essere altezzosa e viziata come si aspetta Miss Minci (tranne forse nell'episodio in cui vuole a tutti i costi una bambola non in vendita ma solo per esposizione, perch\u00e9 assomigliante a Priscilla, la sua amica immaginaria) ma di essere gentile e generosa con tutti, non badando affatto al rango sociale: tenter\u00e0 quindi d'instaurare un rapporto di amicizia anche con Peter, il cocchiere del suo calesse privato, e con Becky, la giovane serva del collegio.\nLa ragazzina dimostra anche una straordinaria bellezza, raffinatezza e un'eccellente attitudine scolastica che le causer\u00e0 l'antipatia di Miss Minci, messa involontariamente in ridicolo da Sara, e dell'invidiosa Lavinia, una sua compagna di classe, originaria degli Stati Uniti, abituata fino ad allora a essere ossequiata da tutti, che a confronto con Sara appare inadeguata e goffa.\nLa cattivissima direttrice continua comunque suo malgrado a trattare Sara con rispettoso riguardo, fino a quando, durante una splendida e costosa festa organizzata dal collegio per il compleanno della ragazzina, giunge l'improvvisa notizia della morte del padre di Sara. E c'\u00e8 di peggio: il padre, convinto da un amico, ha investito tutti i suoi averi in un'improduttiva miniera di diamanti in India (Golconda, chiamata nell'edizione italiana \"Goleonda\"), e ora Sara si ritrova sola e senza un soldo. La ragazzina rischia quindi di essere cacciata dal collegio e buttata in mezzo alla strada, ma Miss Minci alla fine decider\u00e0 di trattenere Sara per non rovinare la reputazione della scuola.\nDa questo momento per Sara cambia tutto: quello che possiede viene venduto per ripagare tutti i suoi debiti e le viene assegnata una lugubre stanzetta in soffitta, accanto a quella di Becky. Ovviamente ora non potr\u00e0 pi\u00f9 frequentare le lezioni, ma dovr\u00e0 guadagnarsi da vivere: sfruttata come sguattera, le verr\u00e0 riservato un trattamento durissimo sia da Miss Minci sia dalla servit\u00f9 del collegio, che scaricher\u00e0 su di lei tutti i compiti pi\u00f9 ingrati.\nTutto il mondo di Sara \u00e8 crollato, e l'unico modo che ha per resistere a questa terribile situazione \u00e8 d'immaginarsi di essere una principessa, altera e generosa, con un atteggiamento nobile verso tutti, incurante delle traversie della vita. Questo comportamento, che Sara adotter\u00e0 con estrema determinazione, la render\u00e0 sempre pi\u00f9 forte, nonostante le malvagie punizioni che ricever\u00e0 ingiustamente e il suo lento precipitare in un inferno di privazioni e umiliazioni.\nLe varie disavventure che nel corso dei mesi capiteranno a Sara porteranno alla luce la sua generosit\u00e0. Divider\u00e0 con Becky il poco cibo che le viene concesso e sopporter\u00e0 i momenti pi\u00f9 difficili grazie alla sua determinazione, alla sua fervida immaginazione e alla bambola-amica Priscilla, l'ultimo ricordo del padre. Inoltre beneficer\u00e0 dell'amicizia e dei gesti di solidariet\u00e0 di tutti coloro a cui era stata vicina durante i momenti felici della sua vita: Peter, Becky e le sue ex compagne di classe Margherita e Lalla.\nImprovvisamente per\u00f2 ecco un fatto nuovo: nell'abitazione attigua al collegio viene ad abitare uno strano personaggio. Sembra molto debilitato (\u00e8 su una sedia a rotelle) e si circonda di servitori e di manufatti indiani. Sara \u00e8 molto incuriosita dall'uomo, che le ricorda i tempi di quando anche lei viveva in India col padre, e lo osserva nei pochi momenti liberi dalla finestra della sua soffitta. Ma anche Ram Dass, l'attendente indiano del misterioso inquilino, la nota e vede le terribili condizioni di vita che le vengono imposte.\nIn realt\u00e0 il nuovo abitante della casa accanto \u00e8 Chrisford, l'uomo, ora pentito, che aveva convinto il padre di Sara a investire tutti i suoi averi nella miniera di diamanti. La miniera, apparentemente improduttiva, alla fine si \u00e8 rivelata ricchissima e ora Chrisford ha come unico scopo della sua vita di ritrovare la figlia perduta dell'amico morto, per adottarla e per condividere con lei la ricchezza che, morto il padre, le spetta di diritto. Crede che sia stata mandata a studiare a Parigi (la citt\u00e0 natale della madre) e sta facendo effettuare ricerche dal suo avvocato in tutti i collegi della capitale francese. Non sa invece che la ragazzina che sta cercando \u00e8 accanto a lui, praticamente dall'altra parte del muro.\nRam Dass e la famiglia dell'avvocato sono molto incuriositi da quella povera bambina che, nonostante gli stracci che indossa, tutto sembra fuorch\u00e9 una povera mendicante, e sollecitano Chrisford a fare qualcosa per lei. Il ricco inquilino della casa le fa quindi arrivare di nascosto delle cose buone da mangiare e delle coperte per ripararsi dal freddo nella sua soffitta. Lentamente l'uomo comincia a voler bene a Sara e nel segreto del suo cuore inizia a temere che la figlia dell'amico, una volta ritrovata, non sarebbe stata all'altezza della piccola sguattera.\nQuesti aiuti segreti da parte del ricco vicino in un primo tempo peggiorano le cose per la piccola protagonista, poich\u00e9 appena la perfida e opportunista direttrice scopre i regali fatti alla bambina (cibi, coperte e quant'altro), pensa che sia semplicemente il risultato di un furto da parte dell'ex cocchiere Peter (pizzicato da Miss Molly in compagnia di Sara mentre andava a chiacchierare con lui o a farsi consigliare il negozio adatto allo scopo del momento quando veniva mandata a fare la spesa) e cos\u00ec punisce Sara mandandola a dormire nella stalla, che poi viene accidentalmente incendiata dalla piccola Lalla durante la notte di Halloween. \nAncora una volta le colpe ricadono su Sara, perch\u00e9 Miss Minci crede che in realt\u00e0 sia stata lei ad incendiare volutamente la stalla allo scopo di vendicarsi della punizione crudele da lei subita, ma le cose non stanno cos\u00ec e pertanto la bambina, ormai sull'orlo dell'esasperazione, scappa dal collegio e va a rifugiarsi da Peter, ma per non essere di peso alla famiglia, si cerca un lavoro come fiammiferaia.\nNel frattempo al collegio \u00e8 arrivato un pacco con dei vestiti su misura per Sara, che viene rintracciata da Miss Amelia e pertanto Miss Minci capisce che quei misteriosi oggetti avuti in regalo non erano stati rubati, ma comprati dalla stessa persona che aveva spedito i vestiti a Sara, quindi un tutore o presumibilmente un lontano parente ricco della protagonista, che preferiva rimanere nell'anonimato e perci\u00f2 le viene restituito tutto ci\u00f2 che le spetta di diritto e pu\u00f2 tornare a vivere nella soffitta come studentessa. \nUn giorno l'avvocato ritorna dopo il suo ultimo lungo ed estenuante viaggio, ammettendo che tutte le ricerche sono state vane: la ragazza \u00e8 introvabile. Improvvisamente suona il campanello: \u00e8 Sara che ha riportato la scimmietta di Ram Dass, rifugiatasi nella sua soffitta. La ragazza saluta educatamente in hindi la servit\u00f9 e, venendo portata al cospetto del padrone di casa, dimostra subito di avere ricevuto un'ottima educazione. Quando Chrisford le chiede come mai lei conosca la lingua indiana, Sara comincia a raccontare la sua storia e ben presto l'amico del padre capisce di trovarsi di fronte alla ragazza che per mesi aveva cercato.\nIn seguito Sara, ritrovata la ricchezza, si dimostrer\u00e0 generosa sia con tutti gli amici che l'avevano aiutata durante i terribili momenti della sua vita (Becky andr\u00e0 a vivere con lei, come dama di compagnia e amica), sia con coloro che l'avevano disprezzata e umiliata (sovvenzioner\u00e0 con un assegno di 100.000 sterline il collegio di miss Minci e stringer\u00e0 amicizia con Lavinia nonostante l'odio e il disprezzo che la ragazza aveva precedentemente dimostrato verso di lei) Sara accetter\u00e0 di rimanere al collegio per studiare con le altre sue compagne dopo per\u00f2 avere intrapreso un viaggio insieme a Mr. Chrisford e a Becky per l'India che durer\u00e0 tre o quattro mesi allo scopo di sbrigare alcune formalit\u00e0 e visitare la tomba dei suoi genitori. Al ritorno Sara non ritrover\u00e0 per\u00f2 pi\u00f9 Lavinia che \u00e8 andata a vivere e studiare a New York, vedendosi definitivamente sconfitta.\nL'anime e il romanzo.\nLa serie animata \u00e8 tratta dal celebre romanzo \"La piccola principessa\", della scrittrice statunitense Frances Hodgson Burnett. Il romanzo \u00e8 considerato un classico della letteratura per ragazzi e ha avuto nel corso degli anni numerose trasposizioni cinematografiche e televisive, come il film del 1939 di Walter Lang con Shirley Temple o il pi\u00f9 recente film del 1995 di Alfonso Cuar\u00f3n. Seguendo la tradizione del World Masterpiece Theater del quale la serie animata fa parte, \"Lovely Sara\" si distingue per l'aderenza alla trama del romanzo e alla psicologia dei personaggi, nonostante gli ampliamenti della storia per permettere al serial di coprire un'intera stagione televisiva. Tra i cambiamenti pi\u00f9 importanti dell'anime rispetto al romanzo, si possono segnalare i seguenti punti:\nTematiche.\nNell'anime viene affrontato principalmente il tema del lavoro minorile che soprattutto nel XIX secolo interessava gran parte dei paesi industrializzati. Le terribili condizioni di vita di Sara e di Becky e la vita di espedienti di Peter e dei suoi amici, erano situazioni piuttosto comuni per gli appartenenti alle classi inferiori. La Nippon Animation, nell'ambito del progetto World Masterpiece Theater ha prodotto altre serie incentrate su questo argomento: \"Peline Story\" - del 1979 (storia per certi versi molto simile a \"Lovely Sara\"), \"Spicchi di cielo tra baffi di fumo\" - del 1995 e in parte anche \"Marco\" - del 1976.\nDistribuzione internazionale.\nLa serie animata \u00e8 stata distribuita con successo in tutto il mondo. Queste sono le principali edizioni esistenti:\nEdizione italiana.\nL'anime \u00e8 andato in onda in Italia per la prima volta nel 1986 su Italia 1 e replicato successivamente anche in altri canali Mediaset. Dal 31 gennaio 2022 viene trasmesso su Italia 1 per la prima volta in versione rimasterizzata (con rapporto video tagliato a ).\nIl doppiaggio italiano \u00e8 stato eseguito presso lo Studio P.V. di Milano, i dialoghi italiani sono di Fiamma Molinari e Daniela Veloce, la direzione del doppiaggio \u00e8 stata affidata a Enrico Carabelli. Nell'edizione italiana i nomi dei personaggi hanno subito sostanziali cambiamenti rispetto al romanzo e all'edizione originale giapponese: di seguito \u00e8 riportato il nome del personaggio nell'edizione italiana seguito dal nome originale."}
{"id": "531855", "revid": "287204", "url": "https://it.wikipedia.org/wiki?curid=531855", "title": "Giuliano Toraldo di Francia", "text": "Biografia.\nFiglio del generale e geografo Orazio e di Gina Mazzoni, dopo gli studi liceali si laure\u00f2 in fisica all'Universit\u00e0 di Firenze con Nello Carrara nel 1940, di cui divenne, subito dopo, assistente all'Istituto di Fisica. Al contempo, svolse attivit\u00e0 di ricerca all'Istituto Nazionale di Ottica di Arcetri, allora diretto da Vasco Ronchi. Dopo la guerra, lavor\u00f2 presso il centro di ricerca ottica della Ducati di Bologna fino al 1951 quando divenne professore straordinario di onde elettromagnetiche all'Universit\u00e0 di Firenze, quindi ordinario della stessa disciplina nel 1954 all'Istituto Nazionale di Ottica (Arcetri), dopo due anni di ricerca e di insegnamento all'Universit\u00e0 di Rochester. Nel 1958, pass\u00f2 all'Universit\u00e0 di Firenze, come ordinario di ottica su una cattedra appositamente creata per lui. Contemporaneamente, collabor\u00f2 con l'Istituto di ricerca sulle microonde del CNR di Firenze, fondato da Nello Carrara nel 1946. Negli anni '70, fond\u00f2 e diresse sia l'Istituto di ricerca sulle onde elettromagnetiche, oggi Istituto di Fisica Applicata del CNR, che l'Istituto di Elettronica Quantistica (sempre del CNR). Nel 1971, fu ordinario di fisica superiore presso l'Universit\u00e0 di Firenze rimanendovi fino al 1991, anno del pensionamento, quindi ebbe la nomina a professore emerito nel 1992. \nAltres\u00ec presidente della Societ\u00e0 italiana di fisica dal 1968 al 1973, della \"International Commission for Optics\" (ICO) (1966-69), della Societ\u00e0 italiana di logica e filosofia della scienza, del Forum per i problemi della pace e della guerra e della \"Scuola di musica\" di Fiesole, oltre l'ambito scientifico Torando di Francia ebbe vasti interessi culturali, occupandosi approfonditamente tra l'altro di filosofia della scienza. Socio nazionale dell'Accademia Nazionale dei Lincei, era anche un appassionato dantista.\nEra padre dell'architetto Cristiano Toraldo di Francia.\nContributi.\nSi occup\u00f2 variamente di fisica matematica, di ottica, di microonde, di laser, di meccanica quantistica, di elettrodinamica, di fondamenti della fisica, di epistemologia, di informatica e di storia della scienza. Tra i suoi principali contributi scientifici sono da ricordare, nel campo dell'ottica, la formulazione del concetto di super-risoluzione (\"Toraldo filters\") e del principio dell'interferenza inversa (formulato nel 1941 e prodromico alla nozione di olografia), nonch\u00e9 la dimostrazione sperimentale dell'esistenza delle onde evanescenti (\"evanescent waves\").\nI suoi ultimi contributi hanno poi riguardato la didattica e la storia della fisica, la divulgazione della filosofia della scienza e i rapporti tra scienza e societ\u00e0, nonch\u00e9 tra cultura scientifica e cultura umanistica. Tra l'altro, in collaborazione, ha curato e tradotto in italiano il noto trattato \"La fisica di Feynman\" (titolo originale, \"Feynman Lectures on Physics\"), opera didattica di Richard Feynman in 5 tomi, che ha visto diverse edizioni e ristampe.\nMolte sue opere sono state poi tradotte in diverse altre lingue."}
{"id": "531856", "revid": "767487", "url": "https://it.wikipedia.org/wiki?curid=531856", "title": "Pussy Gold 5000", "text": "Pussy Gold 5000 \u00e8 il terzo EP dei Pussy Galore, pubblicato in collaborazione con la Buy Our Records/Shove Records nel gennaio 1987.\n\u00c8 stato ristampato assieme a molto altro materiale degli esordi nella raccolta \"\" (1992, Caroline Records)."}
{"id": "531865", "revid": "78273", "url": "https://it.wikipedia.org/wiki?curid=531865", "title": "JUS VARIANDI", "text": ""}
{"id": "531868", "revid": "1632387", "url": "https://it.wikipedia.org/wiki?curid=531868", "title": "Right Now! (Pussy Galore)", "text": "Right Now! \u00e8 il primo album in studio dei Pussy Galore, pubblicato nel 1987. Segue la raccolta \"Groovy Hate Fuck (Feel Good About Your Body)\".\nIl disco \u00e8 stato ristampato dalla Matador/Mute nel 1998."}
{"id": "531874", "revid": "196390", "url": "https://it.wikipedia.org/wiki?curid=531874", "title": "New Album By Pussy Galore", "text": ""}
{"id": "531877", "revid": "819238", "url": "https://it.wikipedia.org/wiki?curid=531877", "title": "Ferrovia Roma-Fiuggi-Alatri-Frosinone", "text": "La ferrovia Roma-Fiuggi-Alatri-Frosinone era una linea ferroviaria a scartamento ridotto che univa Roma a Frosinone via Fiuggi. Dal 2008 \u00e8 in esercizio solo la tratta fra Roma Laziali e Giardinetti, all'interno dell'area urbana di Roma di cui il tratto da Centocelle a Giardinetti sospeso all'esercizio dal 2015.\nStoria.\nIl progetto, redatto dall'ingegnere Antonino Clementi, che operava per conto di una delle societ\u00e0 belghe che lavoravano in Italia ad inizio del secolo, prevedeva una linea ferroviaria a scartamento ridotto che unisse Roma a Fiuggi e a Frosinone. Venne presentato nel marzo 1907 al Consiglio Superiore dei Lavori Pubblici, dove ottenne parere favorevole, e venne approvato con Regio Decreto n. 946 del 20 novembre 1910; la sua concessione venne data alla \"Societ\u00e0 per le Ferrovie Vicinali\" (SFV). Per vari motivi l'inizio del lavori fu ritardato, cos\u00ec nel 1913 ebbero inizio i lavori e il 12 giugno 1916 il tronco da Roma a Genazzano, di 47,5\u00a0km, venne aperto all'esercizio, insieme ad una diramazione di 15\u00a0km da San Cesareo a Frascati passante per Monte Compatri e Monte Porzio Catone. Il capolinea a Roma fu fissato a fianco della stazione Termini, lato via Cavour. Il servizio, con due classi (prima e terza), inizi\u00f2 con quattro coppie giornaliere di treni.\nTra il 6 maggio e il 14 luglio 1917 furono inaugurate le tratte da Genazzano a Fiuggi Centro (30,8\u00a0km) e Fiuggi-Alatri-Frosinone (33\u00a0km), con le diramazioni Vico nel Lazio-Guarcino (3,4\u00a0km), Fiuggi citt\u00e0-Fiuggi fonte (4,9\u00a0km) e Frosinone SFV-Frosinone FF.SS. (2,8\u00a0km). Il 13 novembre 1926 fu attivato infine il nuovo tratto urbano Frosinone Madonna della Neve-Frosinone Citt\u00e0 e il 28 aprile 1927 la diramazione urbana Centocelle-Piazza dei Mirti a Roma. La lunghezza complessiva della linea, da Roma a Frosinone, era di 137,379 chilometri e la velocit\u00e0 massima ammessa di 40\u00a0km/h.\nNegli anni trenta la ferrovia comincia a sentire la concorrenza delle autolinee dovuta anche al miglioramento della rete viaria; dal 1 luglio 1935 viene sospeso il servizio tra Fiuggi e Frosinone sostituito con autobus che porta anche alla chiusura della diramazione Vico nel Lazio - Guarcino avvenuta il 15 maggio 1936 e dal 1 marzo 1937 viene sospeso il servizio urbano di Frosinone. Sempre nel 1935 viene aperta all'esercizio la fermata di San Bartolomeo, posta tra le stazioni di Palestrina e Cave (al Km 40+850).\nNel periodo bellico avvennero alcuni cambiamenti: nel 1940 ci fu il raddoppio del binario tra Centocelle e la nuova stazione di Grotte Celoni e la riattivazione della tratta Fiuggi-Alatri che era stata chiusa cinque anni prima. Il capolinea da questo momento fu quindi Alatri. La tratta Alatri-Frosinone resta chiusa a causa della scarso bacino di utenza.\nIl 1\u00ba agosto 1941 avvenne un cambio societario: la STEFER, che eserciva la rete delle tranvie dei Castelli Romani, subentr\u00f2 alla SFV nella gestione della rete.\nAlla fine della guerra si riscontrarono pesanti danni all'armamento. Gi\u00e0 nel 1944 il servizio sulla diramazione S. Cesareo-Frascati era stato sospeso, ma la linea non riaprir\u00e0 pi\u00f9 perch\u00e9 gravemente danneggiata dal passaggio del fronte della seconda guerra mondiale.\nDa allora, e fino alla chiusura lo sviluppo della linea rimarr\u00e0 di 94,309 chilometri.\nIl dopoguerra.\nNel 1950 viene aperta la nuova stazione delle Laziali, arretrata rispetto alla originaria, ma questo allontanamento da piazza dei Cinquecento (Stazione Termini F.S.) sar\u00e0 una delle maggiori cause di perdita di traffico della linea. I viaggiatori in arrivo dovranno percorrere a piedi pi\u00f9 di 800 metri per raggiungere piazza dei Cinquecento ove si trovano anche tutti i capolinea dei bus.\nTra gli anni '50 e '60 si riscontra un aumento del traffico merci e passeggeri. Intanto la STEFER acquisisce sei nuovi treni bloccati formati da motrice e rimorchio pilota (motrici 460-462, 470-472 e rimorchi 111-116) per il servizio interurbano. Ma nel 1960 chiude il tratto urbano di Fiuggi. Il decennio 1960-'70 vede il progressivo declino del traffico. Occorreva ammodernare la ferrovia, adeguare gli impianti rettificando un certo numero di curve sulla linea, immettere in servizio nuovo materiale rotabile ma si fece poco o niente: la linea rest\u00f2 quella di origine, che seguiva in tutto o quasi il suo sviluppo le vie Casilina e Prenestina. Nel 1974 tuttavia venne inaugurata la nuova Stazione di Centocelle.\nNel 1976 la STEFER si trasforma in \"Acotral (Azienda consortile trasporti Lazio)\", ma le cose non cambiano. Per la precariet\u00e0 dell'armamento e gli alti costi di gestione il 1\u00ba maggio 1978 chiude la tratta Fiuggi-Alatri. La Centocelle-piazza dei Mirti ricostruita nel 1972, \u00e8 chiusa all'esercizio solo dieci anni dopo, il 15 maggio 1982.\nIl 19 aprile del 1980 la natura si accanisce contro il trenino. Un vasto movimento franoso presso Cave divide il servizio a due tronchi, Roma - Palestrina e Genazzano \u2013 Fiuggi, con uno scomodo autoservizio sostitutivo via Valmontone. Il 30 ottobre, dopo un'estate di lavori la linea viene ricongiunta e si pu\u00f2 tornare a correre tra Roma e Fiuggi.\nNel 1981 hanno inizio lavori di risanamento e sostituzione dell'armamento tra le stazioni di Cave e Fiuggi, e il servizio \u00e8 limitato a Cave. In questi anni, anche a causa delle precarie condizioni dell'armamento, l'USTIF impone numerosi rallentamenti, anche a 5 km/h su gran parte della linea.\nAd aggravare la situazione ci pensa nuovamente la natura: il 4 novembre 1982 un nuovo movimento franoso, questa volta nei pressi della stazione di Genazzano taglia nuovamente la linea in due impedendo la chiusura temporanea della tratta da Cave a Fiuggi e limitando a quest'ultima citt\u00e0. Nel frattempo l'Acotral decise di potenziare il parco rotabili ormai giunto allo stremo e ordinando alla firema sette nuovi elettrotreni.\nNei primi mesi del 1983 viene riattivato in via provvisoria il servizio tra Cave e Fiuggi, ma il 16 marzo 1983 la corsa Fiuggi - Roma, effettuata dall'ET801 effettua l\u2019ultimo collegamento sull\u2019intera relazione. Il servizio viene nuovamente limitato alla stazione di Cave in attesa del riassetto definitivo della zona interessata allo smottamento che appare imminente, sebbene ancora non siano stati stanziati i fondi necessari.\nInvece del riassetto definitivo, il 26 dicembre 1983 sempre a seguito dell'ennesima frana a Genazzano, viene soppressa anche la tratta tra San Cesareo e Cave chiudendo definitivamente l'esercizio. Dal 27 dicembre dello stesso anno la linea svolge unicamente un servizio a carattere suburbano tra Roma Laziali e San Cesareo, che secondo i progetti doveva diventare il capolinea definitivo della linea con attestamento nell'area della stazione anche delle autolinee extraurbane che percorrevano la Casilina. Della tratta San Cesareo - Fiuggi resta in esercizio il solo tronco da San Cesareo a Zagarolo Scalo per esigenze di servizio, stante la presenza del raccordo con la rete FS.\nIl 25 febbraio 1984, una violenta alluvione abbattutasi a Roma spazz\u00f2 via il binario nei pressi della stazione di Laghetto sull'ultima tratta extraurbana Pantano Borghese-San Cesareo. In attesa dell'inizio dei lavori, il servizio viene limitato alla stazione di Pantano Borghese, ultima stazione del servizio urbano di Roma, mantenendo gli orari fino a San Cesareo. Dopo due anni di sospensione, di cui non c'\u00e8 stato pi\u00f9 ripristino della tratta anche dovuto per furti della catenaria, dal 1986 gli orari vengono cambiati e la linea viene definitivamente attestata a Pantano Borghese in attesa di decisioni di trasformare probabilmente la linea in una metropolitana. Viene definitivamente chiusa la tratta extraurbana, cos\u00ec con la soppressione della tratta Pantano-San Cesareo viene rinominata \"Roma-Pantano\". Il servizio fino a Fiuggi \u00e8 sostituito da un'autolinea che parte da piazza Cinquecento a Roma Termini.\nNel 1985 arrivano i nuovi elettrotreni del gruppo 820, progettati inizialmente per il servizio extraurbano, vengono modificati in fretta per adattarsi al servizio urbano di Roma.\nIl 20 luglio 1996 la tratta Grotte Celoni-Pantano, ultima rimasta a binario unico, \u00e8 sospesa per lavori di raddoppio e potenziamento. Il 26 agosto 1999 la tratta Torrenova-Grotte Celoni \u00e8 sospesa anch'essa per lavori di potenziamento, gli stessi che gi\u00e0 interessano la tratta Grotte Celoni-Pantano. La tratta Torrenova-Grotte Celoni viene riaperta il 2 ottobre 2005, mentre la tratta Grotte Celoni-Pantano viene riaperta il 1\u00ba marzo 2006; l'intera tratta Torrenova-Pantano, dopo i lavori di potenziamento, si presenta con caratteristiche di metropolitana ed \u00e8 predisposta per la conversione allo scartamento ordinario, infatti la tratta \u00e8 utilizzata dalla linea C della metropolitana di Roma.\nAnni 2000.\nTuttavia poco dopo si decide di realizzare la linea C come metropolitana automatica; pertanto non \u00e8 pi\u00f9 possibile trasformare la tratta da poco aperta, ma \u00e8 necessario ricostruirla integralmente. Cos\u00ec il 7 luglio 2008 viene chiusa l'intera tratta Giardinetti-Pantano, per ricostruirla integralmente dopo soli due anni dalla sua riapertura. Da questo momento la linea viene ridenominata \"Roma-Giardinetti\".\nIl 30 novembre 2009 l'allora assessore comunale alla mobilit\u00e0 del comune di Roma, Sergio Marchi, ha annunciato che la Roma-Giardinetti dovrebbe essere tramutata in linea tranviaria. I lavori dovrebbero iniziare dopo il completamento della linea C della metropolitana dove sono in corso i cantieri per il tracciato che si estender\u00e0 ai quartieri Appio, Pigneto e Centocelle.\nIl 6 luglio 2014 la linea venne interrotta all'altezza dallo scavalco con le linee per Napoli, Frascati, Albano Laziale e Velletri a causa della formazione di una voragine poco dopo l'uscita dalla fermata di Porta Maggiore. Il 23 settembre la circolazione sul tratto sospeso venne ripristinata. Dal 3 agosto 2015 la linea viene limitata temporaneamente alla stazione di Centocelle. Il tratto Centocelle-Giardinetti fu chiuso per la presunta sovrapposizione con la linea C della metropolitana, evento che ha portato a numerosi disagi e disservizi. Diverse le proposte di riattivazione negli anni successivi che per\u00f2 non trovarono alcun seguito.\nNel 2020 sono stati consegnati i progetti definitivi per la trasformazione della ferrovia in metrotranvia di superficie che, con il prolungamento da Laziali alla stazione Termini da una parte e da Giardinetti all'area di Tor Vergata dall'altra, dovrebbe vedere l'inizio dei lavori a . A fine 2021 il proprietario dell'infrastruttura diventa Roma Capitale, dopo un iter durato 3 anni.\nCaratteristiche.\nPercorso.\nLa stazione di testa, denominata Roma Laziali, si trova in via Giovanni Giolitti, nei pressi della stazione di Roma Termini. La ferrovia originariamente terminava proprio nei pressi dell'ingresso di Termini, con una fermata denominata semplicemente \"Roma\"; quest'ultima fermata \u00e8 stata soppressa nel 1940 a causa dei lavori di ristrutturazione di Roma Termini e venne arretrata di qualche centinaia di metri.\nAnche quest'ultima stazione venne soppressa e venne arretrata fino all'altezza di Roma Laziali, che divenne automaticamente terminale. La linea prosegue in sede riservata lungo via Giolitti giungendo a Porta Maggiore, dove la fermata \u00e8 posta nei pressi dei fornici sotto le mura aureliane. Attraversato a raso piazzale Labicano e le linee tranviarie urbane che lo percorrono, tra le fermate di Porta Maggiore e Ponte Casilino \u00e8 presente un tratto di binari compenetrati: a causa dell'esiguit\u00e0 dello spazio disponibile, i due tracciati si sovrappongono in parte l'uno nell'altro; ad un osservatore esterno sembra, in apparenza, un tratto a binario semplice, ma le due direzioni d'esercizio rimangono separate. La circolazione dei treni in quel tratto \u00e8 regolata da segnalamento ferroviario.\nLa Roma-Giardinetti prosegue in sede propria in parte al centro e in parte su di un lato di via Casilina servendo i quartieri periferici dell'Urbe, come Torpignattara, Centocelle, Torre Spaccata e Torre Maura. Centocelle \u00e8 una stazione a quattro binari dalla quale fino al 1982 si diramava un'asta a doppio binario in direzione di piazza dei Mirti. Questa diramazione percorreva in sede riservata via Tor de' Schiavi, via delle Camelie e via dei Castani. La stazione di Giardinetti, dal 2008 capolinea della tratta in funzione, \u00e8 posta immediatamente all'esterno del Grande Raccordo Anulare. Il tracciato ferroviario attraversava, quasi completamente a fianco della SS6 Casilina, i quartieri periferici lungo la via Casilina fino a Pantano Borghese, piccolo centro tra i colli Albani e i monti Prenestini.\nLa linea poi piegava a sinistra e fiancheggiando l'antica via Prenestina arrivava alla stazione di San Cesareo da dove si staccava il ramo San Cesareo-Frascati. Da San Cesareo la linea, abbandonando la SS6 Casilina per la SS155 di Fiuggi, ripartiva e, dopo il bivio con la diramazione per Zagarolo Scalo, toccava Zagarolo. I grandiosi ruderi dell'acquedotto di Claudio, accompagnavano il trenino in un tratto in sede propria verso Palestrina (antica Preneste) centro archeologico con i resti del santuario della Fortuna Primigenia.\nDa Palestrina, la linea ferroviaria, tra tornanti e viadotti sui monti Prenestini, percorrendo la valle del fiume Sacco raggiungeva Cave e Genazzano, ove si trovava uno dei tre depositi della linea (riutilizzato come deposito automezzi COTRAL) proseguendo verso la pianura di Olevano Romano, Paliano e Serrone. La ferrovia accentuava poi la salita e costeggiando valloni con panorama sulla valle del fiume Sacco raggiungeva Fiuggi, l'importante stazione termale gi\u00e0 nota all'epoca dei romani, dalla cui si distaccavano due rami per Fiuggi Fonte e Fiuggi Citt\u00e0. La linea ferroviaria proseguiva quindi verso Torre Cajetani e Trivigliano e raggiungeva Alatri - citt\u00e0 conosciuta per l'acropoli e le mura poligonali di epoca preromana - con due brevi tratti in sede propria ed entrava a Frosinone con la stazione Madonna della Neve.\nLa linea, attraversando due gallerie, arrivava alla stazione di Frosinone Scalo, antistante la Stazione di Frosinone delle FS. In seguito al dissesto della volta della galleria Cavalli, nel 1926 viene costruita una variante da Madonna della Neve (nuova stazione) a Frosinone Scalo, senza fermate intermedie. Il tracciato tra il capolinea e la fermata di Sant'Antonio venne utilizzato come servizio urbano (la tratta tra Sant'Antonio e Madonna della Neve vecchia venne abbandonata), per poi costruire il capolinea nord della ferrovia urbana in Piazzale Vittorio Veneto. Sia il servizio extraurbano che quello urbano vennero soppressi nel 1937.\nScheda tecnica al 1975.\nSottostazioni elettriche.\nCentocelle, Torrenova, Finocchio, S.Cesareo, Palestrina, Genazzano, Piglio, Fiuggi, Vico nel Lazio, Frosinone."}
{"id": "531883", "revid": "729019", "url": "https://it.wikipedia.org/wiki?curid=531883", "title": "Amiot 354", "text": "L'Amiot 354 era un bombardiere medio bimotore prodotto dall'azienda francese Avions Amiot dalla fine degli anni trenta, impiegato principalmente dall'Arm\u00e9e de l'air nella seconda guerra mondiale.\nAssieme ad Amiot 350 e Amiot 351, tutti sviluppi della serie 340-350, l'Amiot 354 \u00e8 stato avviato alla produzione ma a differenza di altri velivoli analoghi non entro' in servizio in quantit\u00e0 accettabili per incidere sugli eventi bellici. Dotato di due motori radiali, con velocit\u00e0 di almeno 480\u00a0km/h e 1\u00a0200\u00a0kg di carico utile, venne costruiti in circa 80 esemplari, sia nel modello monoderiva, l'Amiot 354 che in quello bideriva, l'Amiot 351."}
{"id": "531884", "revid": "1632387", "url": "https://it.wikipedia.org/wiki?curid=531884", "title": "Historia De La M\u00fasica Rock", "text": "Historia De La M\u00fasica Rock, pubblicato nel 1987, \u00e8 il terzo ed ultimo album dei Pussy Galore. \u00c8 stato pubblicato in due versioni che differiscono di un brano."}
{"id": "531885", "revid": "729019", "url": "https://it.wikipedia.org/wiki?curid=531885", "title": "Bloch MB 131", "text": "Il Bloch MB 131 era un bombardiere medio-leggero bimotore ad ala bassa prodotto dall'azienda francese Soci\u00e9t\u00e9 des avions Marcel Bloch, poi SNCASO, nei tardi anni trenta.\nUnico velivolo della famiglia MB.130-136 a raggiungere la produzione in serie, l'MB 131 venne fornito ai reparti dell'Arm\u00e9e de l'air poco prima della Campagna di Francia dove risult\u00f2 poco efficace nel confronto dei caccia nemici della Luftwaffe.\nStoria del progetto.\nCon l'istituzione in Francia dell'aeronautica militare come forza armata indipendente, furono recepite le teorie espresse dall'italiano Giulio Douhet sulla dotazione di un velivolo polivalente in grado di effettuare missioni di bombardamento diurne e notturne o di ricognizione a lungo raggio. Un simile modello, grazie ad un'elevata velocit\u00e0 e un equipaggiamento bellico basato su un consistente carico di bombe e protetto da tutti i lati da numerose postazioni dotate di mitragliatrici da difesa, avrebbe dovuto garantire una supremazia tattica relegando esercito e marina a compiti essenzialmente difensivi. In base a tali esigenze, nel 1928 il Service technique A\u00e9ronautique (STA\u00e9) eman\u00f2 alcune specifiche per la fornitura di un velivolo da combattimento polivalente denominato M4, tuttavia nell'ottobre 1933, il Minist\u00e8re de l'Air sostitu\u00ec le specifiche del 1930 con le nuove finalizzate ad un velivolo multiruolo, il BCR (Bombardement, Chasse, Reconnaissance), ovvero Bombardiere, Caccia, Ricognitore.\nPer rispondere a queste ultime specifiche gli uffici tecnici delle aziende nazionali iniziarono ad elaborare progetti adatti allo scopo, alcuni che non superarono mai lo stadio di prototipo come il Soci\u00e9t\u00e9 A\u00e9rienne Bordelaise SAB-80, con solo quattro modelli in grado di suscitare interesse nei vertici della neoistituita Arm\u00e9e de l'air: il Br\u00e9guet 460, il Farman F.420, il Bloch MB 130 e, ultimato in extremis, il Potez 540.\nL'ufficio tecnico della Bloch elabor\u00f2 un modello plurimpiego caratterizzato dalla costruzione interamente metallica, con fusoliera provvista di ampie finestrature, bimotore, velatura monoplana ad ala bassa, impennaggio monoderiva e carrello retrattile.\nIl prototipo, indicato dall'azienda con la sigla MB 130, venne realizzato negli stabilimenti aziendali di Courbevoie e, equipaggiato con una coppia di motori radiali Gnome-Rh\u00f4ne 14Kdrs da 760 CV, portato in volo per la prima volta il 29 giugno 1934. Inviato alle autorit\u00e0 militari francesi per una serie di prove di valutazione, bench\u00e9 avesse espresso prestazioni non eccezionali venne dichiarato idoneo al servizio ed il governo francese sottoscrisse un ordine di fornitura per 40 esemplari.\nNel frattempo l'azienda avvi\u00f2 un programma di sviluppo del modello introducendo una serie di piccole migliorie tecniche che nelle intenzioni del gruppo di progettazione ne avrebbero aumentato le prestazioni. Il prototipo della nuova variante, indicata dall'azienda come MB 131, vol\u00f2 il 16 agosto 1936 tuttavia non fu in grado di esprimere prestazioni sensibilmente maggiori cos\u00ec da indurre la commissione esaminatrice a consigliare un ulteriore intervento al progetto originale. Venne quindi realizzato un secondo prototipo che si differenziava dal precedente per una diversa fusoliera e un'ala dall'apertura maggiorata. In questa configurazione vol\u00f2 l'8 maggio 1937, ottenendo finalmente l'autorizzazione alla produzione in serie dalle autorit\u00e0 militari.\nNel frattempo il governo francese decise di nazionalizzare tutte le aziende aeronautiche francesi ad indirizzo bellico riunendole in pi\u00f9 consorzi, sorte che sub\u00ec anche la Bloch che vide gli stabilimenti di Villacoublay e Courbevoie confluire nella Soci\u00e9t\u00e9 nationale des constructions a\u00e9ronautiques du sud-ouest, conosciuta anche come Sud-ouest o con la sua sigla SNCASO. Fu con questa nuova ragione sociale che venne prodotto il primo lotto di tredici esemplari, indicati come MB 131 R4, versione da ricognizione aerea quadriposto, a cui fecero seguito gli MB 131 Ins, versione a doppi comandi per l'addestramento alla navigazione, e MB 131 RB4, versione quadriposto attrezzata per il bombardamento e la ricognizione.\nDall'MB 131, unica versione ad aver visto la produzione in serie, vennero in seguito studiate alcune varianti derivate, alcune delle quali rimasero solamente a livello progettuale.\nBloch MB 132.\nVersione prevista, ordinata ma mai terminata. Modello identificativo del primo ordine emesso dal governo francese, era caratterizzato dall'adozione di una coppia di motori radiali Hispano-Suiza 14Aa da 940 CV ciascuno. Gravato dalle insormontabili difficolt\u00e0 di messa a punto dei motori, il prototipo gi\u00e0 in avanzata fase di completamento venne alla fine terminato adeguandolo allo standard MB 131 e in questa configurazione consegnato all'Arm\u00e9e de l'air.\nBloch MB 133.\nIl primo contratto di fornitura comprendeva anche la consegna di un prototipo equipaggiato con una coppia di radiali Hispano-Suiza 14Aa, come sull'MB 132, ma dotato di un diverso impennaggio di coda, a doppia deriva invece che a singolo elemento verticale come nei precedenti modelli. La cellula venne ultimata ma, come nel caso dell'MB 132, pes\u00f2 l'affidabilit\u00e0 necessaria ma mai raggiunta dei nuovi motori che, unita alla fase di disorganizzazione conseguente all'avvenuta nazionalizzazione del settore aeronautico francese, non permisero di completare il prototipo che rimase stoccato in un hangar a Villacoublay per almeno un anno. Ottenuto quindi una coppia di motori funzionanti, il prototipo venne portato in volo il 1\u00ba ottobre 1937, ai comandi del pilota collaudatore dell'azienda Andr\u00e9 Curvale, dalla pista di Villacoublay. Presentato rispondente allo standard RB 4 (ricognitore-bombardiere quadriposto), durante le prove in volo ottenne risultati incoraggianti raggiungendo la velocit\u00e0 di 435 km/h (235 kt) ma oramai il progetto doveva confrontarsi con modelli concorrenti tecnologicamente pi\u00f9 avanzati e il suo sviluppo venne interrotto. La cellula, come con l'MB 132, venne quindi convertita allo standard MB 131 e consegnata all'Arm\u00e9e de l'air.\nBloch MB 136.\nVariante idrovolante a scarponi dell'MB 134 destinata al ruolo di bombardiere-aerosilurante proposta alla Marine nationale senza successo. Caratterizzato dall'adozione di dispositivi di galleggiamento posti sotto le ali in luogo del carrello e di un impianto propulsivo basato su una coppia di radiali Gnome-Rh\u00f4ne 14N da 950 CV o Gnome-Rh\u00f4ne 14P da 1\u00a0250 CV, il modello si rivel\u00f2 possedere un'elevata velocit\u00e0 massima per la categoria a cui apparteneva ma gravato da raggio d'azione e capacit\u00e0 di carico utile troppo bassi per risultare efficace, di conseguenza non venne avviato alla produzione in serie.\nImpiego operativo.\nLe modeste prestazioni offerte dal modello furono evidenziate dal coinvolgimento della Francia nella seconda guerra mondiale. Allo scoppio del conflitto gli MB 131 nelle loro varie versioni equipaggiavano sei gruppi da ricognizione dell'Arm\u00e9e de l'air basati in Francia e uno in nordafrica ma fu subito evidente che era impossibile effettuare missioni di ricognizione diurne senza subire gravi perdite. Relegati quindi a missioni di ricognizione notturna, gli MB 131 rimasero in servizio fino alla firma del secondo armistizio di Compi\u00e8gne che decretando la fine alle ostilit\u00e0 tra la Francia e il Terzo Reich e l'avvento del Governo di Vichy modific\u00f2 le esigenze belliche di tutte le forze armate francesi. Gli MB 131 dichiarati ancora efficienti vennero quindi integrati nei reparti dell'Arm\u00e9e de l'air de l'armistice dove vennero utilizzati come aerei da traino bersagli."}
{"id": "531886", "revid": "71155", "url": "https://it.wikipedia.org/wiki?curid=531886", "title": "Dolomiten", "text": "La Dolomiten \u00e8 il pi\u00f9 antico e diffuso dei due quotidiani in lingua tedesca dell'Alto Adige (l'altro \u00e8 la \"Neue S\u00fcdtiroler Tageszeitung\").\n\u00c8 un quotidiano di orientamento cattolico-conservatore, che si pone come obiettivo la difesa dell'identit\u00e0 etnico-culturale della popolazione sudtirolese di lingua tedesca e ladina.\nIl giornale raggiunge soprattutto in Alto Adige un alto grado di diffusione, ma esce anche nelle maggiori citt\u00e0 del Centro e Nord Italia cos\u00ec come ad Innsbruck, Vienna, Monaco di Baviera.\nStruttura.\nIl quotidiano germanofono \"Dolomiten\" si riconduce a un suo precursore fondato nel 1882 a Bolzano, all'epoca parte dell'impero austro-ungarico, con il nome \"Der Tiroler\" (\"Il Tirolese\"). Dal 1926 porta il nome di \"Dolomiten\" e viene pubblicato sei giorni alla settimana. Editrice e proprietaria del giornale \u00e8 l'Athesia Druck s.r.l. con sede a Bolzano. In media vengono venduti 56.600 esemplari al giorno, il venerd\u00ec la circolazione aumenta a 77.000 esemplari (il 74% dei giornali vengono venduti tramite abbonamento e il 26% direttamente al chiosco). La \"Dolomiten\" raggiunge complessivamente 248.000 lettori. Il rapporto fra le pagine della redazione con quelle pubblicitarie \u00e8 di 70 a 30 (I dati risalgono al piano editoriale della \"Dolomiten\", dati statistici del 2003).\nIl quotidiano ha numerosi inserti settimanali e mensili: inserti per il fine settimana, il \"Dolomiten-Magazin\" (con i programmi TV e spazio di redazione), \"Wirtschaftskurier\" (\"WIKU\", notizie economiche locali e sovrarregionali), \"Sportjournal\" e altri. La redazione si struttura in diverse sezioni: politica, notizie locali, economia, cultura, magazine, inserti, sport, \"STOL\" (\"S\u00fcdtirol Online\"). La casa editrice e la redazione principale si trovano a Bolzano, redazioni periferiche sono presenti inoltre a Bolzano, Bressanone, Merano, Silandro e Innsbruck. Il giornale dispone di una redazione composta da 47 collaboratori fissi e circa 150 collaboratori freelance. Il formato del giornale \u00e8 costituito normalmente da 42 pagine.\nIl \"Dolomiten\" \u00e8 membro del MIDAS, un'associazione di giornali per le minoranze. Il presidente di questa associazione \u00e8 attualmente il direttore del \"Dolomiten\", Toni Ebner.\nAnnualmente dal 1986, in primavera, il quotidiano indice un sondaggio tra i suoi lettori, atto ad eleggere i due atleti (maschio e femmina) pi\u00f9 rappresentativi dello sport altoatesino nella precedente stagione. I detentori del premio, che viene ufficialmente consegnato a Merano in un'apposita cerimonia, alla presenza delle autorit\u00e0 provinciali, sono attualmente (/) Carolina Kostner e Dominik Paris.\nStoria.\nIl quotidiano \"Dolomiten\" \u00e8 stato il primo di lingua tedesca in Italia. Il giornale pu\u00f2 vantare una storia ricca di avvenimenti, caratterizzata fra l'altro dall'annessione del Sudtirolo all'Italia nel 1918/20, cos\u00ec come dalla politica di persecuzione fascista e dall'occupazione nazista dal 1943 al 1945.\nIl giornale si autoriconduce al periodico fondato nel 1882 con il nome \"Der Tiroler\" (\"Il Tirolese\"). Dopo il divieto da parte del governo fascista di usare il nome \"Tirolo\" in tutte le sue forme, il titolo della testata dovette essere cambiato. Cos\u00ec \"Der Tiroler\" venne sostituito nell'agosto del 1923 da \"Der Landsmann\" (\"Il Compatriota\", che pu\u00f2 essere considerato una sinonimo nascosto di \"Der Tiroler\"). Proprietaria del giornale era la casa editrice Tyrolia s.r.l., che per lo stesso motivo dovette cambiare il nome in \"Verlagshaus Walther von der Vogelweide\". Il successivo divieto assoluto di utilizzo di nomi tedeschi indusse l'azienda a mutare nuovamente il proprio nome che questa volta divenne \"Casa Editrice Athesia S.a.r.l.\".\nNell'ottobre 1925 il giornale \"Der Landsmann\" venne spinto alla chiusura, cos\u00ec come tutta la restante stampa tedesca, a causa della politica di italianizzazione. Dopo pi\u00f9 di un anno d'interruzione il giornale pot\u00e9 riprendere, con una serie di condizioni e limitazioni, la propria attivit\u00e0, quale unico organo di stampa in lingua tedesca in provincia di Bolzano, oltre all'Alpenzeitung pubblicata dalla sezione locale del PNF. Il giornale venne infatti inserito nella lista di pubblicazioni legate all'Azione Cattolica dell'arcidiocesi di Trento (di cui la citt\u00e0 di Bolzano ha fatto parte fino al 1964), e quindi tutelate dal concordato. Il giornale veniva pubblicato solo tre volte a settimana, per\u00f2 con il nuovo nome \"Dolomiten\", e con un'impostazione di fondo filogovernativa e accondiscente verso il regime fascista, divenendo \u00abun organo di comunicazione decisamente filofascista\u00bb.\nNel settembre 1943 il quotidiano sub\u00ec un'ennesima chiusura da parte delle autorit\u00e0 naziste. Gli uffici della redazione e la casa editrice vennero sequestrati e venne incaricata una societ\u00e0 nazionalsocialista a pubblicare un proprio giornale. I redattori osservati che non riuscirono a fuggire vennero arrestati e deportati al campo di concentramento di Dachau.\nA met\u00e0 marzo del 1945 il governo militare degli alleati concesse ai rappresentanti legali della Casa Editrice Athesia, guidati dal canonico Michael Gamper, la licenza per la pubblicazione del giornale. Il 19 maggio 1945 la \"Dolomiten\" riprese la propria attivit\u00e0 che da allora \u00e8 continuata ininterrotta. Nel secondo dopoguerra successivamente alla caduta del fascismo venne aggiunto il sottotitolo \"Tagblatt der S\u00fcdtiroler\" (\"Quotidiano dei sudtirolesi\").\nTecnica.\nStampante: MAN ROLAND \u2013 UNIMAN 4/2\nSistema editoriale impiegato per la creazione delle pagine: Good News Publishing System\nProgramma per grafica: QuarkXPress per Macintosh e Macromedia Freehand\nProgramma per le foto: Adobe Photoshop\nUn esemplare della \"Dolomiten\" attualmente costa in Alto Adige e Trentino \u20ac 1,20.- (\u20ac 2,00.- il venerd\u00ec con il \"Dolomiten-Magazin\") e nel resto d'Italia e all'estero \u20ac 1,80.- (\u20ac 2,60.- il venerd\u00ec).\nDati.\nDiffusione.\nTiratura media 2004:\nDati Ads - Accertamenti Diffusione Stampa\nRipartizione dei lettori per regione.\nAlto Adige: 98,68%\nTrentino: 0,47%\nresto d'Italia: 0,85%\nLettori per edizioni per gruppo linguistico.\ndi lingua tedesca: 65%\naltri (35%)\nTipo di copertura.\nVendita libera: 24,78%\nAbbonamento: 75,22%\nLettori per sesso.\nUomini: 50,6%\nDonne: 49,4%\nLettori per et\u00e0.\nfino a 30 anni: 35%\ndai 30 ai 50 anni: 31,8%\npi\u00f9 di 50: 33,2%"}
{"id": "531889", "revid": "86599", "url": "https://it.wikipedia.org/wiki?curid=531889", "title": "Cratere Cyrillus", "text": "Cyrillus \u00e8 un cratere lunare di 98,09 km situato nella parte sud-orientale della faccia visibile della Luna, sul bordo nordoccidentale del Mare Nectaris.\nLungo il bordo nordorientale si sovrappone il pi\u00f9 recente cratere Theophilus, di dimensioni analoghe. Il margine risultante piega verso l'interno di Cyrillus. A sud si trova il cospicuo cratere Catharina: l'insieme di questi crateri forma un evidente trio nel quadrante sudorientale. A sud-est di Cyrillus si trova il cratere satellite \"Cyrillus F\", fortemente eroso, e a nordovest il cratere Ibn-Rushd, precedentemente denominato \"Cyrillus B\".\nIl bordo di Cyrillus si presenta eroso, ma sostanzialmente immodificato, tranne che nella zona di contatto con Theophilus. Il pianoro interno \u00e8 accidentato ed irregolare, e appena a nord-est del centro presenta tre distinti picchi. I picchi sono chiamati Alfa (\u03b1, ad ovest), Eta (\u03b7, ad est) e Delta (\u03b4, a sud). Una coppia di creste si allontanano dai picchi centrali curvando verso sud-ovest e verso ovest rispettivamente. Il piccolo cratere satellite \"Cyrillus A\" si trova sulle pendici interne del bordo di est-sud-est.\nIl cratere \u00e8 dedicato al santo Cirillo di Alessandria,\nCrateri correlati.\nAlcuni crateri minori situati in prossimit\u00e0 di Cyrillus sono convenzionalmente identificati, sulle mappe lunari, attraverso una lettera associata al nome.\nIl cratere \"Cyrillus B\" \u00e8 stato ridenominato dall'Unione Astronomica Internazionale Ibn-Rushd nel 1976."}
{"id": "531895", "revid": "287204", "url": "https://it.wikipedia.org/wiki?curid=531895", "title": "Historia De La Musica Rock", "text": ""}
{"id": "531897", "revid": "86599", "url": "https://it.wikipedia.org/wiki?curid=531897", "title": "Cratere Cysatus", "text": "Cysatus \u00e8 un cratere lunare di 47,77 km situato nella parte sud-occidentale della faccia visibile della Luna, a sud del cratere Moretus, ed a ovest il cratere Curtius. A causa della posizione molto meridionale, questo cratere, visto dalla Terra, appare piuttosto elongato.\nQuesto cratere ha una forma circolare, ma appare inusuale per la mancanza di caratteristiche. Non vi sono crateri degni di nota lungo il bordo o nel pianoro centrale, e le pendici interne non mostrano terrazzamenti. L'unica peculiarit\u00e0 \u00e8 il ridotto spessore del bordo nordorientale. Il bordo sudoccidentale \u00e8 parzialmente sovrapposto al margine del pi\u00f9 grande cratere Gruemberger, raggiungendone il pianoro interno.\nIl cratere \u00e8 dedicato al matematico ed astronomo svizzero Johann Baptist Cysat, noto anche con il nome latinizzato di \"Cysatus\".\nCrateri correlati.\nAlcuni crateri minori situati in prossimit\u00e0 di Cysatus sono convenzionalmente identificati, sulle mappe lunari, attraverso una lettera associata al nome."}
{"id": "531898", "revid": "2075211", "url": "https://it.wikipedia.org/wiki?curid=531898", "title": "Alan Shearer", "text": "Nella sua lunga carriera professionistica ha indossato le maglie di , Blackburn Rovers e Newcastle United, diventando il miglior marcatore nella storia della Premier League con 260 gol in 440 partite ufficiali; detiene inoltre i record per il maggior numero di triplette (11) ed il maggior numero di reti realizzate in una singola partita (5). Tra il 1992 e il 2000 ha fatto parte anche della nazionale inglese, segnando 30 gol in 63 partite.\nDal 2006 \u00e8 ambasciatore sportivo del Newcastle, squadra di cui \u00e8 primatista di reti assoluto (206) e nelle competizioni europee (30).\nCaratteristiche tecniche.\nCalciatore di ruolo attaccante, era dotato di un grande fiuto del gol e di un'innata capacit\u00e0 nel colpo di testa, tanto da aver realizzato 45 reti di testa in Premier League; era anche un buon rigorista, oltre ad avere una personalit\u00e0 da \"leader\".\nCarriera.\nGiocatore.\nClub.\nSouthampton.\nNato nel sobborgo cittadino di Gosforth, a Newcastle, Shearer inizi\u00f2 a giocare nel . Prima ancora gioc\u00f2 anche a golf su ordine del padre. Il Newcastle lo scart\u00f2, ma a 16 anni firm\u00f2 un contratto da dilettante con il Southampton. Shearer fece il suo debutto nella Premier League nel marzo 1988 contro il , partendo dalla panchina. Un mese pi\u00f9 tardi cominci\u00f2 a farsi notare nella sua prima partita da titolare contro l', segnando ben 3 gol. A 17 anni e 8 mesi divenne cos\u00ec il pi\u00f9 giovane calciatore del campionato inglese a siglare una tripletta, record detenuto per pi\u00f9 di 30 anni da Jimmy Greaves.\nNonostante l'esplosivo inizio di carriera, Shearer fu introdotto gradualmente nella squadra titolare, e nella stagione successiva fece solo 10 presenze e nessun gol. Di fatto non divenne realmente prolifico per il Southampton fino al 1992, quando mise a segno 13 gol in 41 partite.\nBlackburn.\nLe sue prestazioni attirarono l'attenzione dell'allenatore del Kenny Dalglish. Il club offr\u00ec al Southampton 3.600.000 sterline per accaparrarselo. L'offerta fu accettata, e cos\u00ec Shearer si trasfer\u00ec al Blackburn. L'attaccante aveva ricevuto persino richieste dal Manchester United, ma lui rifiut\u00f2 seccamente, attirandosi in questo modo le critiche dei tifosi dei \"Red Devils\".\nShearer divenne titolare nell'Inghilterra nel 1993, segnando il suo secondo gol in Nazionale contro la Turchia in un incontro di qualificazione ai Mondiali statunitensi del 1994 terminato sul 4-0 a favore degli inglesi. La sua prima stagione al Blackburn fu un misto di gioie e di dolori: ne salt\u00f2 met\u00e0 a causa di un infortunio al legamento crociato anteriore destro sub\u00ecto contro il Leeds, ma allo stesso tempo segn\u00f2 16 reti in 21 gare. Come se non bastasse, per lui quel periodo fu reso ancor pi\u00f9 amaro per via della mancata qualificazione ai Mondiali del 1994 dell'Inghilterra.\nNella stagione successiva, in cui il Blackburn si piazz\u00f2 alle spalle del Manchester United campione, Shearer realizz\u00f2 un bottino impressionante di 31 gol in 40 partite, e in pi\u00f9 ricevette il premio di Calciatore dell'Anno.\nCon l'arrivo di Chris Sutton nella stagione 1994-95, il Blackburn sfoder\u00f2 una solida coppia d'attacco, soprannominata SAS (acronimo di \"Shearer And Sutton\"). Il club si laure\u00f2 Campione d'Inghilterra in quella stagione, grazie anche alle 34 reti messe a segno da Shearer in 42 gare disputate. Per l'attaccante inglese si tratta dell'unico trofeo conquistato in carriera (escludendo dal computo i premi personali). Dopo la vittoria in Premiership fior\u00ec una leggenda secondo la quale Shearer festeggi\u00f2 il titolo tornando a casa e applicando creosoto sulla staccionata del suo giardino.\nNel 1995-1996 la sete di gol di Shearer non si plac\u00f2: realizz\u00f2 altri 31 gol in 35 partite con la maglia del Blackburn.\nNewcastle.\nDopo l'Europeo, Shearer fu nuovamente inseguito dal Manchester United con un'altra offerta d'acquisto lanciata al Blackburn, oltre che dalla Juventus. Tuttavia, Shearer ignor\u00f2 l'offerta, accasandosi al Newcastle (la squadra della sua citt\u00e0) allenato da Kevin Keegan. Per assicurarselo i \"Magpies\" dovettero sborsare 15 milioni di sterline. Nonostante l'ingaggio oneroso e la pressione di essere un calciatore che gioca per la sua citt\u00e0 d'origine, Shearer continu\u00f2 a macinare gol: nella sua prima stagione con i \"Magpies\", l'attaccante segn\u00f2 25 gol in 31 gare. Alla fine di questa stagione vinse per la seconda volta il premio di Calciatore dell'Anno della Premiership.\nNell'estate del 1997, Shearer sub\u00ec la rottura della caviglia durante un'amichevole a Goodison Park. L'infortunio gli restringer\u00e0 fortemente il suo numero di apparizioni, ma ancora una volta dar\u00e0 man forte alla squadra (ora allenata da Dalglish), nella finale della FA Cup. Tuttavia, l'Arsenal conquist\u00f2 la coppa vincendo per 2-0, con in pi\u00f9 un palo colpito durante la gara. Successivamente il Newcastle, allenato da Ruud Gullit, giunse nuovamente alla finale della FA Cup, perdendola ancora una volta, stavolta contro il Manchester United, col medesimo punteggio di 2-0. Con l'olandese i rapporti furono molto difficili tanto che Gullit arriv\u00f2 a descrivere Shearer come uno svogliato. In pi\u00f9 scoppiarono ulteriori polemiche quando Gullit decise di escludere l'attaccante per il \"derby del Tyne and Wear\" contro gli storici rivali del . Il Sunderland vinse la sfida e Gullit fu subito rimpiazzato da Bobby Robson.\nNel 2002, Shearer e il Newcastle gioirono per la partecipazione alla fase finale della UEFA Champions League. Il Newcastle, inserito in un girone che comprendeva anche la Juventus, perse i primi tre incontri, ma poi vinse i restanti tre, accedendo cos\u00ec alla seconda fase a gironi, in cui venne poi eliminata dal torneo.\nIn seguito, nel 2003, il Newcastle ebbe un'altra occasione nel 3\u00ba turno preliminare di Champions League per accedere nuovamente alla massima competizione europea, ma venne eliminato ai rigori dal . Shearer fall\u00ec addirittura uno dei rigori. Dopo questa sconfitta, Shearer continu\u00f2 a segnare regolarmente per il Newcastle, ma la societ\u00e0 non riusc\u00ec lo stesso a conquistare un trofeo sotto la capitaneria di Shearer. L'ultima possibilit\u00e0 di vittoria per l'attaccante nella sua ultima stagione professionistica si frantum\u00f2 contro i Campioni d'Inghilterra 2005 del nell'incontro valido per la FA Cup perso 1-0 il 22 marzo 2006.\nShearer ricevette il titolo di Ufficiale dell'Ordine dell'Impero Britannico per meriti sportivi durante la Queen's Birthday Honours List nel giugno del 2001. Questa onorificenza si aggiunse alla \"Freedom of the City of Newcastle upon Tyne\" conferitagli nel marzo dello stesso anno. Inoltre ha ricevuto il Barclaycard Merit Award nel 2002 per aver raggiunto il traguardo dei 200 gol segnati nel campionato inglese. Shearer ha segnato il duecentesimo gol contro il Charlton al St. James' Park il 20 aprile 2002.\nShearer aveva annunciato che si sarebbe ritirato dal calcio alla fine della stagione 2004-05, ma successivamente ripieg\u00f2 su questa decisione sotto l'influenza dell'allenatore del Newcastle Graeme Souness e decise di continuare a giocare per un'altra stagione con il ruolo di giocatore-allenatore. In questo periodo, dapprima eguagli\u00f2 il record di Jackie Milburn delle 200 reti segnate con il Newcastle nella partita di FA Cup contro il Mansfield Town il 7 gennaio 2006 e poi lo super\u00f2 con il gol segnato al Portsmouth in Premiership il 4 febbraio 2006. Alcuni media ribatterono, per\u00f2, che tenendo in conto le partite giocate durante la Seconda Guerra Mondiale, Milburn segn\u00f2 in realt\u00e0 238 gol per il club bianconero. In ogni caso, escludendo dal computo quelle partite, Shearer ha battuto il record con 5 partite in meno rispetto a Milburn.\nIl 17 aprile 2006, a tre giornate dalla conclusione del campionato inglese, Shearer sub\u00ec uno strappo al legamento collaterale mediale del ginocchio sinistro dopo uno scontro con Julio Arca nella partita contro il Sunderland. Tre giorni dopo fu confermato che l'infortunio avrebbe fatto saltare a Shearer le ultime tre partite della stagione, terminando in anticipo la sua carriera. L'ultimo gol di Shearer col Newcastle, il numero 206, fu siglato proprio in quell'incontro su calcio di rigore. Il 22 aprile, infine, Shearer conferm\u00f2 il suo ritiro da giocatore.\nL'11 maggio 2006 il Newcastle gioc\u00f2 contro il al St. James Park la partita d'addio al calcio giocato di Alan Shearer. I biglietti dell'incontro furono venduti nel giro di pochi giorni. Nella partita giocarono calciatori d'eccezione come Steve Watson, Gary Speed, Robert Lee e Les Ferdinand. Shearer non pot\u00e9 prendervi parte a causa dell'infortunio, ma diede semplicemente il calcio d'inizio e in pi\u00f9 segn\u00f2 il rigore che fece vincere il Newcastle per 3-2. Il ricavato dell'incontro fu donato in beneficenza agli istituti di carit\u00e0 del North East.\nAllenatore.\nNewcastle United.\nIl 1\u00ba aprile 2009 venne ingaggiato come allenatore del Newcastle United, sua squadra storica, in sostituzione di Chris Hughton. Tuttavia non riusc\u00ec a evitare la retrocessione del Newcastle in Football League Championship, arrivata all'ultima giornata a seguito della sconfitta per 1-0 contro l'Aston Villa (su autorete di Damien Duff) e dopo 16 anni di permanenza del club in Premier. In 8 gare da allenatore dei bianconeri ha collezionato una sola vittoria.\nNazionale.\nEuro 1992.\nEssendosi guadagnato un posto fisso nell'Under 21 inglese l'anno precedente, segnando 13 gol in appena 11 partite, il suo talento venne subito notato da Graham Taylor, allenatore della Nazionale maggiore, che lo fece debuttare contro la Francia nel febbraio 1992.\nAnalogamente al suo debutto con la squadra di club, nell'esordio in Nazionale, dove l'Inghilterra vinse per 2-0, Shearer segn\u00f2 un gol nel primo tempo.\nTaylor convoc\u00f2 Shearer per la fase finale dell'Europeo 1992, ma l'attaccante disput\u00f2 soltanto una partita (un pareggio a reti inviolate contro la Francia); inoltre l'Inghilterra fu subito eliminata dalla competizione.\nEuro 1996.\nViste le 0 reti segnate nelle 11 partite della Nazionale inglese che precedettero l'Europeo del 1996; ci\u00f2 preoccup\u00f2 non poco a mano a mano che l'evento si avvicinava, sebbene l'Inghilterra vi partecipasse direttamente in qualit\u00e0 di Paese organizzatore.\nNei venti minuti iniziali della partita inaugurale contro la allo stadio di Wembley, Shearer segn\u00f2 con un tiro dalla lunga distanza che ruppe il suo digiuno di gol con l'Inghilterra. Dopo quella gara terminata 1-1, la sfida contro la divenne fondamentale per il passaggio del turno.\nDi fronte agli avversari scozzesi, la partita si rivel\u00f2 tesa ed avara di reti, finch\u00e9 all'inizio del secondo tempo Gary Neville lanci\u00f2 il pallone con un cross a girare e Shearer lo intercett\u00f2 con un colpo di testa che fin\u00ec in rete. Ci\u00f2 permise all'Inghilterra di sbloccarsi e di vincere per 2-0, grazie, oltre alla rete di Shearer, ad un rigore parato da David Seaman e al secondo gol di Paul Gascoigne. Ora gli inglesi dovevano assolutamente vincere contro l' per non compromettere il passaggio ai quarti.\nShearer e il suo compagno d'attacco Teddy Sheringham permisero all'Inghilterra di sconfiggere i Paesi Bassi per 4-1. Shearer segn\u00f2 nel match 2 gol: il primo su calcio di rigore e il secondo su assist di Sheringham, autore delle altre due reti per gli inglesi.\nNel quarto di finale contro la Spagna, l'Inghilterra sub\u00ec il predominio delle \"Furie Rosse\", ma ebbe comunque la meglio su di loro tramite i calci di rigore, dopo una partita finita 0-0. Shearer firm\u00f2 il primo dei rigori inglesi, mentre la Spagna ne fall\u00ec due, proiettando cos\u00ec l'Inghilterra in semifinale, dove trov\u00f2 come avversaria la .\nContro i tedeschi Shearer port\u00f2 l'Inghilterra in vantaggio con un gol di testa dopo tre minuti di gioco. I tedeschi, per\u00f2, riuscirono rapidamente a pareggiare e la partita si dovette risolvere nuovamente ai calci di rigore. Contrariamente a quanto accadde nei quarti, i tedeschi si imposero dal dischetto; sebbene Shearer avesse realizzato il suo rigore, fu fatale all'Inghilterra l'errore di Gareth Southgate. Nonostante ci\u00f2, Shearer fu il capocannoniere dell'Europeo 1996 con 5 reti e fu inserito dall'UEFA tra i migliori giocatori del torneo nella sua squadra speciale.\nMondiali 1998.\nNel frattempo Shearer contribu\u00ec con 5 reti al cammino della nazionale inglese verso i Mondiali francesi del 1998. Glenn Hoddle, successore di Taylor alla guida della nazionale inglese, addirittura gli consegn\u00f2 la fascia di capitano dell'Inghilterra, sebbene Tony Adams (capitano durante gli Europei del 1996) fosse ancora in attivit\u00e0 e fosse visto come il leader pi\u00f9 opportuno, non solo per essere stato capitano di lungo corso nel suo club di appartenenza, ma anche perch\u00e9 Shearer non lo era mai stato fino ad allora. In seguito Adams critic\u00f2 quella decisione nella sua autobiografia, sebbene comprendesse le ragioni di Hoddle. Ci\u00f2nonostante Adams accett\u00f2 il passaggio di consegne senza replicare.\nNell'ultima parte della stagione, si crearono delle polemiche verso Shearer quando egli sferr\u00f2 un calcio sulla testa del calciatore del Neil Lennon durante un incontro di Premiership. Il capo esecutivo della Football Association, Graham Kelly, rivel\u00f2 pi\u00f9 tardi nella sua autobiografia che Shearer avrebbe minacciato di non partecipare ai Mondiali se fosse stato punito dalla stessa Federcalcio inglese. Shearer sment\u00ec tutto questo, anzi dichiar\u00f2 che l'incidente con Lennon era puramente casuale, perci\u00f2 non fu punito. L'attaccante fu nominato capitano dell'Inghilterra in vista dei Mondiali di Francia 1998.\nShearer mise a segno il primo gol degli inglesi nel torneo in occasione della vittoria sulla per 2-0. Da allora non segn\u00f2 pi\u00f9, finch\u00e9 l'Inghilterra incontr\u00f2 negli ottavi di finale l'. La gara fu combattuta e Shearer segn\u00f2 il rigore (concesso per un fallo su Michael Owen) che port\u00f2 il risultato sull'1-1. Nel corso della gara avvennero due episodi in particolare: la famosa espulsione di David Beckham e un gol annullato a Sol Campbell per un fallo di Shearer sul portiere argentino. La partita, dopo i tempi supplementari, fin\u00ec in parit\u00e0 sul 2-2, pertanto si ricorse alla lotteria dei rigori. Shearer dal dischetto segn\u00f2 di nuovo, ma i suoi compagni di squadra Paul Ince e David Batty fallirono, e l'Inghilterra fu eliminata dal Mondiale.\nEuro 2000.\nDopo i Mondiali in Francia Hoddle si dimise dalla nazionale inglese e il suo posto fu preso da Keegan, che mantenne il ruolo di capitano a Shearer anche durante le qualificazioni per gli Europei del 2000, che non erano iniziate bene con il vecchio allenatore.\nNel settembre 1999, Shearer segn\u00f2 la sua prima tripletta con l'Inghilterra nella partita di qualificazione a Euro 2000 contro il . Come se non bastasse, altre polemiche si aggiunsero quando i dirigenti del Newcastle Freddy Shepherd e Douglas Hall furono spiati da un giornalista del \"News Of The World\" mentre paragonavano Shearer a Mary Poppins.\nL'Inghilterra si qualific\u00f2 per gli Europei del 2000 in Belgio e Paesi Bassi grazie allo spareggio contro la Scozia. Shearer, che all'epoca stava per compiere 30 anni, annunci\u00f2 pubblicamente che si sarebbe ritirato dalla nazionale inglese subito dopo la fine del torneo. Sebbene Keegan lo stimasse e il suo posto non fosse messo in discussione, molti osservatori dichiararono invece che quello fosse il modo cinico, da parte dell'attaccante, di assicurarsi il posto in squadra. Shearer non fu protagonista nella prima partita dell'Inghilterra persa 3-2 contro il , ma segn\u00f2 il gol che decise la sfida contro la Germania (allora campione in carica) a Charleroi, dando agli inglesi la possibilit\u00e0 di qualificarsi ai quarti, qualora avessero battuto nell'ultima partita del 1\u00ba turno la . Shearer segn\u00f2 il rigore che port\u00f2 in vantaggio l'Inghilterra sull'1-2, ma alla fine la Romania vinse per 3-2, che condann\u00f2 l'Inghilterra all'eliminazione dal torneo. In questo modo si concluse l'avventura di Shearer con la nazionale inglese. In totale ha collezionato 63 presenze, segnando 30 gol, a pari merito con Nat Lofthouse e Tom Finney, e piazzandosi al 7\u00ba posto nella classifica dei marcatori inglesi di tutti i tempi.\nDa quando scelse il ritiro in ambito internazionale, Shearer resistette agli inviti di far parte dello staff dell'Inghilterra o di ritornare a vestire la maglia bianca della nazionale. Al contrario, decise che per il resto della sua carriera si sarebbe dedicato esclusivamente alle squadre di club."}
{"id": "531899", "revid": "120882794", "url": "https://it.wikipedia.org/wiki?curid=531899", "title": "Stefano Bruni", "text": "Biografia.\nLaureato in Economia e Commercio, \u00e8 iscritto all'albo dei dottori commercialisti dal 1991, esercita a Como la libera professione, ricoprendo anche incarichi di revisore dei conti per diversi comuni della provincia.\nNel 1994 aderisce a Forza Italia e nello stesso anno diventa assessore al comune di Como, come tecnico esterno; nel 1998 \u00e8 eletto consigliere comunale nelle file di Forza Italia, e viene riconfermato assessore al bilancio e ai tributi.\nNel gennaio 2001 si dimette da assessore per assumere la guida di ACSM SpA, societ\u00e0 multiservizi quotata in Borsa.\nAlle elezioni comunali del 26 e 27 maggio 2002, sostenuto dalla Casa delle Libert\u00e0, viene eletto sindaco di Como al primo turno con il 52,8% dei voti; alle elezioni successive (27 e 28 maggio 2007), sempre sostenuto dalla stessa coalizione, viene rieletto al primo turno con il 56,2% dei voti, battendo il presidente uscente dell'Unione Industriali Giorgio Carcano e il candidato vincitore delle primarie del centrosinistra Luca Gaffuri.\nIl 21 maggio 2012 gli succede Mario Lucini.\nHa in seguito avuto disavventure giudiziarie legate sia alla sua attivit\u00e0 politica sia alla sua attivit\u00e0 professionale. In particolare, nel 2016 \u00e8 stato arrestato su richiesta del Tribunale di Milano durante indagini per presunti reati di bancarotta concordataria e fallimentare aggravata, abusivismo finanziario e costituzione fittizia di capitale sociale. Successivamente ha patteggiato una condanna a tre anni di carcere per chiudere il procedimento penale. Nel 2019 il Tribunale di Como lo ha rinviato a giudizio per i reati di truffa, bancarotta e fallimento. Il Tribunale di Como ha inoltre dichiarato il non luogo a procedere per sopraggiunta prescrizione in merito alle accuse relative a reati di natura ambientale che avrebbe commesso durante il suo mandato di Sindaco di Como, per le quali invece il suo successore Mario Lucini ha ricevuto una condanna in primo grado."}
{"id": "531901", "revid": "4506", "url": "https://it.wikipedia.org/wiki?curid=531901", "title": "La Provincia di Como", "text": ""}
{"id": "531905", "revid": "283026", "url": "https://it.wikipedia.org/wiki?curid=531905", "title": "Classe Kara", "text": "Le sette navi definite, in codice NATO, classe Kara erano unit\u00e0 che i sovietici hanno costruito e considerato come \"grandi navi antisommergibili (BPK)\". Varate a Nikolajev tra il 1971 e il 1977, esse sono state uno sviluppo delle precedenti \"Kresta\".\nLe navi hanno avuto per la prima volta motori del tipo turbina a gas, missili SA-N 3 Goblet a medio raggio per la difesa aerea al posto dei precedenti SA-N 1 Goa, cannoni da 76 mm invece delle torrette da 57\u00a0mm (in entrambi i casi binate), CIWS AK-630 (4 in tutto), e un set di armi e sensori antisommergibili, che costituiscono il principale motivo d'essere della classe. Essi comprendono un sonar a bassa frequenza, un paio di elicotteri Kamov Ka-25 (poi sostituiti con i Kamov Ka-27), 8 missili ASW/AN SSN-14 'Silex'.\nDescrizione.\nLe unit\u00e0 della classe Kara furono sviluppate come unit\u00e0 della classe Kresta maggiorate. Di conseguenza alcune componenti dell'elettronica furono sviluppate e migliorate. Specialmente per quanto riguarda le comunicazioni radio le unit\u00e0 della classe Kara possono contare su impianti pi\u00f9 avanzati. La propulsione \u00e8 garantita da sei turbine a gas. Lo scafo \u00e8 in acciaio, mentre le strutture sono state costruite in una lega d'alluminio. Tutte le unit\u00e0 furono costruite a Mykola\u00efv nell'odierna Ucraina. La produzione su larga scala di queste unit\u00e0 cess\u00f2 per\u00f2 ben presto in favore delle pi\u00f9 moderne unit\u00e0 della classe Slava.\nLe unit\u00e0 della classe Kara furono principalmente concepite per contrastare unit\u00e0 subacquee. Per questo tutte le unit\u00e0 sono dotate di un sonar a prua e dispongono sia di lanciarazzi RBU-1000 che di lanciarazzi RBU-6000.\nPropulsione.\nLa classe Kara fu dotata di un sistema di motori a turbina moderno per l'epoca basato su sei turbine, quattro delle quali per garantire la velocit\u00e0 di crociera in condizioni standard e due per incrementare le prestazioni quando necessario. Le quattro turbine principali del tipo GTU-12\u00a0A erogano ognuna 20.000 Cv, mentre le due turbine ausiliarie del tipo M-5 possono fornire una potenza di 8.000 Cv. L'autonomia si aggira intorno alle 7.000 miglia nautiche alla velocit\u00e0 di 18 nodi e non \u00e8 superiore alle 3.000 miglia se la nave procede a velocit\u00e0 sostenuta, intorno ai 30 nodi."}
{"id": "531906", "revid": "122667924", "url": "https://it.wikipedia.org/wiki?curid=531906", "title": "Decima", "text": "La decima \u00e8 un tributo di un \"decimo\", che \u00e8 esistito fin dall'antichit\u00e0.\nNell'antica Roma, era la decima parte del reddito che l'agricoltore doveva all'erario come imposta.\nLa decima nella Bibbia.\nNella Bibbia, la decima (, \"ma\u201b\u0103\u015b\u00ear\", in greco \u03b4\u03b5\u03ba\u03ac\u03c4\u03b7, \"dekat\u0113\") era una tassa imposta sugli agricoltori e allevatori di bestiame della decima parte dei prodotti del suolo e del gregge per sostenere i Leviti e i sacerdoti ().\nAlcuni affermano che la \"decima\" era gi\u00e0 praticata in tempi antichissimi come segno di riconoscenza a Dio dal quale proviene ogni cosa (\"Genesi\", citando gli episodi di Abramo e Melchisedek e il voto di Giacobbe in Genesi ; ). Comunque, nel episodio di Genesi 14, Abramo diede la decima parte del \"bottino di guerra\" a Melchisedek, non della sua propriet\u00e0 personale, e inoltre restitu\u00ec il 90% del bottino al re di Sodoma.\nNon c'\u00e8 nessun passo della Bibbia che dice che Abramo diede \"la decima\" parte della sua propriet\u00e0 a qualcuno. Inoltre, il voto di Giacobbe \u00e8 il contrario di ci\u00f2 che alcune denominazioni cristiane insegnano: invece di dare la decima parte della sua propriet\u00e0 prima di ricevere le benedizioni di Dio, Giacobbe giura che soltanto se Dio l'avr\u00e0 benedetto e riportato a casa di suo padre, solo allora avrebbe dato la decima a Dio.\nSi legge in che dopo 21 anni Giacobbe lascia la casa dello zio Labano molto benedetto con mogli, figli e animali, ma da nessuna parte troviamo che Giacobbe abbia adempiuto il suo voto: nemmeno a chi avrebbe potuto dare la decima come rappresentante di Dio.\nIl Deuteronomio insiste su questo carattere di riconoscenza, manifestato anche dal gioioso banchetto che ne accompagnava la presentazione (; ; ).\nLe decime servivano a provvedere alle necessit\u00e0 del culto nel tempio ed erano concesse in propriet\u00e0 ai Leviti (). Questi, a loro volta, davano ai sacerdoti la decima di quel che possedevano (; ). Cos\u00ec, per\u00f2, la decima perde il suo carattere di sacrificio di riconoscenza.\nNel Giudaismo la decima diventa oggetto di minuziose prescrizioni, cui i Farisei davano grande importanza. Ges\u00f9 predica contro l'ipocrisia di pagare la decima della menta, dell'aneto e del comino e trascurare lo spirito dei precetti religiosi (; ).\nLe primizie nella Didach\u00e9.\nNella Chiesa apostolica dei primordi non si trovano esempi di contributi ecclesiastici fissi ed obbligatori, ispirati all'antico uso delle decime.\nNon vi \u00e8 nessun esempio nel Nuovo Testamento di cristiani sotto il Nuovo Patto che osservano la legge della decima. In un testo extra-biblico chiamato Didach\u00e9 troviamo dei consigli dati ai destinatari dello scritto di prendere \"le primizie di tutti i prodotti del torchio e della messe, dei buoi e delle pecore e [darle] ai profeti, perch\u00e9 essi sono i vostri Sommi Sacerdoti\".\n\u00c8 importante non confondere \"le primizie\" con \"le decime\": le prime erano un'offerta di una piccola parte del raccolto non legata al concetto di una percentuale dell'intero raccolto. \u00c8 interessante che n\u00e9 il pastore, n\u00e9 l'apostolo, n\u00e9 l'evangelista vengono menzionati qui; soltanto profeta e insegnante e la quantit\u00e0 \u00e8 stabilita con l'espressione \"come ti sembra pi\u00f9 opportuno\" (13:7). Inoltre la Didach\u00e9 aggiunge: \"Se per\u00f2 non avete un profeta, date ai poveri.\" (Didach\u00e9 13,4)\nAltri passi della Didach\u00e9 sul dare includono:\nLa decima nella storia della Chiesa.\nCon il V ed il VI secolo, la pratica della decima si stabilisce in tutta la Chiesa occidentale. Nell'VIII secolo, i governanti carolingi rendono la decima parte della legge civile.\nCon il XII secolo i monaci, ai quali prima era stato proibito di ricevere decime mentre era loro richiesto di pagarle per poterne in parte godere, furono liberati dall'obbligo del pagamento. Sorgono cos\u00ec controversie sulle decime quando il popolo cerca di evadere il pagamento mentre altri cercavano di appropriarsi di queste entrate.\nLe decime medioevali erano suddivise in \"prediali\", dovute dai frutti della terra, \"personali\", dovute dal lavoro; \"miste\", dovute dal prodotto del bestiame. A loro volta queste ultime erano divise in \"grandi\" (derivate dal grano, dal fieno e dal legno) destinate al rettore o al curato della parrocchia; e \"piccole\", da altre decime prediali, pi\u00f9 le miste e le personali che andavano al parroco.\nIl verso dantesco di elogio a San Domenico \u00e8 di non aver richiesto le decime che sono dei poveri di Dio.\nIn Inghilterra, soprattutto nel XVI secolo e nel XVII secolo, la prescrizione delle decime era fonte di intensi conflitti, dato che la Chiesa di Stato per sopravvivere dipendeva dalle decime. I puritani inglesi ed altri volevano l'abolizione delle decime in favore di contributi volontari per il sostegno del clero. La questione delle decime, per\u00f2, fa sorgere dispute senza fine ed amarezza, il che \u00e8 concausa della Guerra civile inglese. Dopo la guerra civile, la decima legislativa sopravvive in Inghilterra fino al XX secolo.\nDalla fine del XVIII secolo e nel corso del XIX secolo le decime ecclesiastiche furono abolite nella maggior parte dei Paesi europei. In Francia la tassa fu abolita nel 1789, in Portogallo nel 1832, in Spagna nel 1841, in Irlanda nel 1871, in Italia nel 1887. In Inghilterra, nel 1836 la decima sui terreni fu convertita in un canone annuale da pagare alla parrocchia; nel 1936 la tassa fu abolita e sostituita da un'imposta annuale da versare allo Stato fino al 1996.\nOggi le legislazioni di alcuni Paesi europei prevedono l'esistenza di un'imposta ecclesiastica come la Kirchensteuer in Germania, che \u00e8 pagata obbligatoriamente dai fedeli che sono iscritti negli elenchi di appartenenza alle religioni riconosciute dallo Stato. Altri Paesi prevedono invece il versamento alle religioni riconosciute dallo Stato di una quota del gettito fiscale in base alle scelte effettuate dai contribuenti, che in Italia corrisponde all'otto per mille."}
{"id": "531908", "revid": "1123126", "url": "https://it.wikipedia.org/wiki?curid=531908", "title": "Chiesa cattolica in Oceania", "text": "La Chiesa cattolica in Oceania \u00e8 parte della Chiesa cattolica universale, sotto la guida del Papa e della Santa Sede.\nStoria.\nLa Chiesa cattolica si \u00e8 diffusa in Oceania a partire dal XVI secolo grazie all'azione dei missionari, mentre le chiese cattoliche orientali sono presenti da tempi relativamente pi\u00f9 recenti, legate all'immigrazione.\nStati.\nTra gli stati oceanici con il maggior numero di cattolici figurano la Papua Nuova Guinea seguita da Wallis e Futuna, Nuova Caledonia, Polinesia francese, Australia e Nuova Zelanda. Lo Stato con il minor numero di cattolici in Oceania \u00e8 Tuvalu.\nOrganizzazione.\nAttualmente la Chiesa cattolica in Oceania comprende:"}
{"id": "531910", "revid": "37568", "url": "https://it.wikipedia.org/wiki?curid=531910", "title": "ScTP", "text": ""}
{"id": "531913", "revid": "161374", "url": "https://it.wikipedia.org/wiki?curid=531913", "title": "Classi Kresta I/II", "text": ""}
{"id": "531914", "revid": "767487", "url": "https://it.wikipedia.org/wiki?curid=531914", "title": "Decalogo 4", "text": "Decalogo 4 \u00e8 il quarto dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\n\u00c8 il luned\u00ec di Pasqua, ed una tradizione polacca vuole che in famiglia ci si faccia un piccolo scherzo: tirarsi dell'acqua addosso. Cos\u00ec Anka sveglia suo padre, e poi lui le tirer\u00e0 dell'acqua addosso pi\u00f9 tardi.\n\u00c8 il ritratto casalingo di un padre e di una figlia. Lei, giovane studentessa all'Accademia d'Arte Drammatica, lui che viaggia spesso, forse per lavoro. Ma l'ordine delle cose viene subito scosso quando Anka trova una busta in un cassetto, dove il padre ha scritto \"da aprire dopo la mia morte\".\nLa curiosit\u00e0 \u00e8 troppa. Anka, dopo aver cercato di resistere, apre la busta e trova una lettera scritta dalla madre poco prima di morire, dove le rivela che in realt\u00e0 Michal non \u00e8 il suo vero padre.\nDopo questa rivelazione, per\u00f2, Michal ed Anka non si allontanano, anzi: sembra venire alla luce un rapporto nascosto per tanto tempo. Forse Michal aveva sempre saputo che quella non era sua figlia; Anka aveva sempre provato strani sentimenti verso suo padre. Non si parla mai di amore, ma \u00e8 certo che fra i due c'\u00e8 molto pi\u00f9 che un rapporto genitore-figlia.\nMa proprio quando la situazione sembra degenerare, quando Anka mette l'accento sul fatto di non essere pi\u00f9 una figlia ma una donna cresciuta, Michal interrompe il gioco. La mattina seguente Michal esce di casa per andare a prendere il latte.. Quando Anka se ne accorge, lo rincorre chiamandolo pap\u00e0 e gli rivela di aver scritto lei stessa la lettera, inventandosela. Insieme tornano a casa e bruciano la vera lettera scritta dalla madre di Anka, con l'intenzione di continuare a vivere come se la lettera non fosse mai esistita e forse con la falsa speranza che comunque al suo interno non ci fosse niente di importante. La lettera per\u00f2 non brucia completamente e Anka riesce a leggerne l'inizio: \"Mia cara figlia, devo dirti una cosa importante. Michal non \u00e8 ...\".\nTra padre e figlia, l'onorare i rapporti non potr\u00e0 pi\u00f9 essere, d'ora in poi, una dogmatica formalit\u00e0.\nVarie.\nDurante un viaggio in ascensore, i protagonisti incrociano il primario del \"Decalogo 2\", interpretato sempre da Aleksander Bardini.\nIl personaggio muto, interpretato da Artur Barci\u015b, stavolta \u00e8 un ragazzo in kayak.\nL'acqua, elemento ricorrente del \"Decalogo\", \u00e8 in questo caso presente nello scherzo iniziale, nel lago, attraversato in kayak dal personaggio muto, e nel lago del poster della camera di Anka."}
{"id": "531915", "revid": "121345900", "url": "https://it.wikipedia.org/wiki?curid=531915", "title": "Chiesa cattolica in Nuova Zelanda", "text": "La Chiesa cattolica in Nuova Zelanda comprende circa 470.000 battezzati, il 12% della popolazione totale. Nelle sette diocesi del paese operano 530 preti e 1200 uomini e donne appartenenti a ordini religiosi.\nOrganizzazione ecclesiastica.\nTutta la Nuova Zelanda fa parte di un'unica provincia ecclesiastica, costituita da un'arcidiocesi e da cinque diocesi suffraganee:\nLe isole Cook e Niue, sotto sovranit\u00e0 neozelandese, costituiscono la diocesi di Rarotonga, suffraganea dell'arcidiocesi di Suva.\nA Tokelau si trova la missione \"sui iuris\" di Tokelau.\n\u00c8 presente anche un ordinariato militare in Nuova Zelanda.\nNunziatura apostolica.\nIl 1\u00ba novembre 1968 \u00e8 stata istituita la delegazione apostolica della Nuova Zelanda e dell'Oceano Pacifico con il breve \"Quo plus efficientiae\" di papa Paolo VI, ricavandone il territorio dalla precedente delegazione apostolica di Australia, Nuova Zelanda e Oceania.\nLa nunziatura apostolica in Nuova Zelanda \u00e8 stata istituita il 20 giugno 1973 con il breve \"Qui in beatissimi\" dello stesso papa Paolo VI. Contestualmente il nunzio apostolico \u00e8 stato nominato delegato apostolico nell'Oceano Pacifico.\nDal 29 aprile 1999 le Isole Cook hanno una propria nunziatura, che ha a capo il nunzio apostolico in Nuova Zelanda.\nA partire dagli inizi degli anni novanta del XX secolo la Santa Sede ha stabilito relazioni diplomatiche con quasi tutti gli Stati del Pacifico: in ognuno di essi \u00e8 nunzio apostolico il nunzio in Nuova Zelanda.\nConferenza episcopale.\nElenco dei presidenti della Conferenza episcopale della Nuova Zelanda:\nElenco dei vicepresidenti della Conferenza episcopale della Nuova Zelanda:\nElenco dei segretari generali della Conferenza episcopale della Nuova Zelanda:"}
{"id": "531921", "revid": "287204", "url": "https://it.wikipedia.org/wiki?curid=531921", "title": "Classe Kynda", "text": "Le unit\u00e0 appartenenti alla classe Kynda (progetto 58 secondo la classificazione russa) sono stati i primi incrociatori lanciamissili costruiti dall'Unione Sovietica e le prime navi in assoluto a montare in modo non sperimentale missili antinave a lungo raggio. Le quattro navi di questa classe, con la loro linea snella e aggressiva e le sovrastrutture piramidali, costituiscono l'archetipo della tecnologia navale delle grandi unit\u00e0 missilistiche sovietiche.\nQueste navi entrarono in servizio tra il 1962 e il 1965, e vennero costruite nei cantieri \u017ddanov, nell'allora Leningrado.\nEssi avevano la designazione RKR, ovvero incrociatori missilistici, sebbene originariamente venissero progettati come cacciatorpediniere e fossero poco pi\u00f9 grandi delle unit\u00e0 di questa categoria.\nFine di un'era, inizio di un'altra.\nQueste navi vennero realizzate a seguito di un drastico cambiamento sia tecnologico sia dottrinale, che, come spesso accadeva in URSS, era dovuto alla leadership politica.\nStalin e il suo \"entourage\" avevano programmato di sviluppare la flotta sovietica postbellica attorno a grandi unit\u00e0 cannoniere: gli incrociatori da battaglia della classe Stalingrad e i cosiddetti incrociatori leggeri della classe Sverdlov. Queste erano navi potenti per gli standard anteguerra, ma molto costose e ormai concettualmente superate: nella seconda guerra mondiale la portaerei si era incontrovertibilmente dimostrata il fattore essenziale della potenza navale. La morte di Stalin e l'avvento di Chru\u0161\u010d\u00ebv cambiarono tutto: le grandi unit\u00e0 cannoniere vennero riconosciute superate e il nuovo premier sovietico cambi\u00f2 rapidamente indirizzo, ma senza avventurarsi in un massiccio piano di costruzione di portaerei che poneva grandi problemi tecnologici e industriali. Infatti, l'avvento della nuova generazione di missili antinave consentiva di imbarcare su unit\u00e0 al confine caccia/incrociatore (intorno alle 4\u00a0000 tonnellate) armi di potenza equivalente, se non superiore, a quella dei maggiori cannoni navali e con una gittata ben superiore, paragonabile (anche se decisamente inferiore) al raggio d'azione dell'aviazione imbarcata. Era quindi possibile costruire molte unit\u00e0 piccole ed economiche, in grado di effettuare attacchi da grandi distanze.\nCos\u00ec la marina sovietica entr\u00f2 nell'era missilistica, per attaccare le portaerei occidentali senza competere nel loro campo.\nTecnica.\nSi trattava di navi con alto bordo libero e potente apparato propulsivo e fu la prima classe sovietica con le strutture piramidali che oggi le sono caratteristiche. Da prua a poppa la linea di questi incrociatori presentava\nCome si vede i due fumaioli, decisamente bassi, non erano ancora integrati con le alberature elettroniche. \nL'apparato propulsivo era costituito da due turboriduttori per complessivi 100\u00a0000\u00a0hp, sistemati su due assi. La velocit\u00e0 ottenibile, 35 nodi, era adeguata alla forma di guerra d'attacco veloce per cui queste navi erano state progettate.\nArmamento.\nI \"classe Kynda\" furono le prime navi da guerra sovietiche di concezione moderna. Vennero classificati incrociatori, ma in realt\u00e0 erano solo poco pi\u00f9 grandi dei cacciatorpediniere delle classi Krupny e Kildin, rispetto ai quali, tuttavia, avevano una potenza di fuoco molto superiore.\nInfatti il loro armamento antinave consisteva in due lanciatori quadrupli per missili SS-N-3 Shaddock a lunga gittata, con otto armi pronte in essi e altre otto per la ricarica, come avveniva per i siluri nei grandi cacciatorpediniere giapponesi della seconda guerra mondiale (e con le stesse difficolt\u00e0 di riarmo in mare aperto). La gittata della prima versione arrivava a 460\u00a0km ed erano disponibili testate termonucleari. Il compito di questi missili era metter sotto minaccia le portaerei occidentali, sparando dalla massima distanza. Un elicottero Kamov Ka-25 poteva essere usato per la designazione dei missili contro bersagli oltre l'orizzonte radar.\nPer la difesa antiaerea disponevano di una rampa binata per missili SA-N-1 Goa (con 16 armi) e due torri binate con cannoni da 76\u00a0mm di ultima generazione, ma questa dotazione era insufficiente per attaccare autonomamente i gruppi navali nemici. Attorno al 1980, il solo \"Varjag\" ricevette anche quattro CIWS ADG-630. \nPer la difesa antisommergibile disponevano di sei tubi di lancio per siluri pesanti (533 mm) e due lanciarazzi RBU-6000.\nServizio.\nI Kynda furono le prime navi in assoluto a montare in modo non sperimentale missili antinave a lungo raggio e furono certamente considerati dei mezzi interessanti, sia dai sovietici sia dalla NATO. \u00c8 comunque regola generale che la comparsa di una nuova arma (o un importante miglioramento di una esistente) ha effetti realmente importanti sull'equilibrio delle forze solo fino alla inevitabile comparsa delle contromisure.\nCostituirono la prima classe di navi missilistiche sovietiche, con molta enfasi nel portare un grande potere di fuoco dissuasivo nei confronti delle flotte occidentali, nel bene (eccellente velocit\u00e0 e potente armamento offensivo) e nel male (scarsa difesa aerea ed eccessivo peso in alto).\nFra le possibili missioni di queste navi:\nDopo solo quattro unit\u00e0, per quanto innovative, potenti e temibili, i sovietici conclusero che i sottomarini erano vettori assai pi\u00f9 convenienti per i missili Shaddock rispetto alle navi di superficie e costruirono perci\u00f2 per questo compito 29 battelli nucleari della classe Echo II e 16 battelli convenzionali della classe Juliett. I prossimi incrociatori, dalla classe Kresta in poi, sarebbero state navi pi\u00f9 grandi e flessibili, non dedicate quasi esclusivamente all'attacco antinave.\nI Kynda sono rimasti in servizio attivo per circa 25-30 anni, poi il termine della guerra fredda ha decretato la loro fine (essenzialmente contemporanea a quella degli ultimi Sverdlov). \u00c8 significativo che il \"Varjag\", l'unico ad aver ricevuto i CIWS, fu il primo a essere radiato nel 1990, oltre un anno prima della dissoluzione dell'URSS. Tre sono stati subito demoliti, mentre l\"Admiral Golovko\" sopravvisse altri dieci anni come nave stazionaria.\nIn dettaglio:"}
{"id": "531923", "revid": "599013", "url": "https://it.wikipedia.org/wiki?curid=531923", "title": "Vrbas", "text": ""}
{"id": "531924", "revid": "260676", "url": "https://it.wikipedia.org/wiki?curid=531924", "title": "Chiesa di Santa Caterina (Asti)", "text": "La chiesa di Santa Caterina \u00e8 una chiesa cattolica di Asti, situata nel rione Santa Caterina, contigua alla contrada Maestra (l'attuale corso Alfieri).\n\u00c8 in stile barocco con iniziali influenze neoclassiche, ed \u00e8 dedicata al culto di Caterina d'Alessandria.\nL'antica chiesa di San Secondo della Torre Rossa.\nSul sedime dell'attuale chiesa, nell'antico Borgo di San Marco, sorgeva in antichit\u00e0 un altro edificio religioso. La prima notizia certa della presenza di questa prima chiesa \u00e8 l'atto di donazione che la contessa Adelaide di Susa fa nel 1070 ai monaci benedettini dell'abbazia di San Benigno di Fruttaria nel Canavese. La chiesa era sorta probabilmente intorno alla torre romanica, che, narra la leggenda, era stata la prigione di San Secondo prima del martirio.\nLa chiesa, nei disegni e negli scritti dell'Incisa, era una costruzione a tre navate con sei altari laterali ed uno centrale dedicato al santo Patrono di Asti. Esternamente era presente un porticato, con attiguo convento. La torre verso il XII secolo venne modificata a campanile e terminava con una cuspide che venne abbattuta nel 1770, visto che minacciava di cadere. I benedettini tennero le sorti della chiesa fino alla met\u00e0 del XIV secolo.\nLa commenda.\nLa chiesa e l'attiguo convento furono trasformate in commenda, con lo scopo di dare riparo e protezione ai bisognosi, ai pellegrini, ai mercanti e viandanti, che riprendevano il cammino sulle strade malsicure di quei tempi.\nNel Cinquecento le continue guerre portarono alla distruzione nel Borgo di molti edifici, tra cui il convento di Santa Caterina di propriet\u00e0 dei \"Servi di Maria dell'Ordine Agostiniano\". Il priore della commenda, che all'epoca era Giulio Baiveri, rimasto sguarnito di religiosi, nel 1555 don\u00f2 ai serviti \"tutto il sedime e sito del Priorato attiguo al cimitero della chiesa, alcuni edifici, una camera con cantina vicino al Priorato, una vigna nella valle di S. Pietro e alcuni redditi sul banco di S. Giorgio di Genova\". Nel 1571, ai Servi di Maria venne affidata anche la cura del territorio parrocchiale della chiesa dei Santi Apostoli.\nNel 1604 il priorato di San Secondo, divenne commenda dell'ordine dei Cavalieri dei Santi Maurizio e Lazzaro. Nel 1732 l'antica chiesa ormai fatiscente si dovette demolire, adattando la sagrestia, a cui si accedeva da un bel portale con frontespizio in pietra arenaria sul corso Alfieri, ancor oggi presente.\nLa nuova chiesa.\nLa nuova chiesa venne iniziata solamente nel 1766, e a nulla valsero le suppliche dei religiosi a Carlo Emanuele III di Savoia e all'ordine Mauriziano, per l'accelerazione dei lavori, che terminarono nel 1773. La chiesa venne intitolata a santa Caterina vergine e martire, con benedizione del vescovo Caissotti il 26 aprile.\nNel 1804, l'Ordine dei Serviti venne soppresso dal governo rivoluzionario francese, la chiesa pass\u00f2 sotto il clero secolare per circa 40 anni. Nel 1850 la chiesa venne affidata ai francescani che vi rimasero fino al 1929.\nL'architettura.\nEdificata in stile barocco, con iniziali impronte nel neoclassico, la chiesa ci appare con una facciata in cotto e intonaco di calce, con un timpano triangolare sostenuto da paraste e colonne corinzie. La pianta presenta un centro ovale da cui si dipartono a raggiera quattro cappelle. Al fondo l'altare maggiore con un grande dipinto raffigurante santa Caterina, san Secondo e i sette santi fondatori dell'Ordine Servita al cospetto della Vergine. Al centro s'innalza la cupola ed il cupolino che arriva ad un'altezza di 35 metri."}
{"id": "531926", "revid": "247222", "url": "https://it.wikipedia.org/wiki?curid=531926", "title": "Live at Blues Alley", "text": "Live at Blues Alley \u00e8 un album dal vivo della cantante statunitense Eva Cassidy, pubblicato dalla Blix Street Records nel 1997.\nL'album \u00e8 stato pubblicato postumo, ma venne inizialmente distribuito a livello locale nel maggio 1996, quando Eva Cassidy era ancora in vita.\nNel 2015 la Blix Street pubblica la versione completa del concerto al Blues Alley nell'album \"Nightbird\", che contiene 33 canzoni, 31 delle quali vennero registrate durante quel concerto e 8 delle quali erano rimaste inedite."}
{"id": "531927", "revid": "1821847", "url": "https://it.wikipedia.org/wiki?curid=531927", "title": "Vincenzo Baldazzi", "text": "Biografia.\nL'adesione al mazzinianesimo.\nGiovanissimo, ader\u00ec agli ideali mazziniani nella loro versione pi\u00f9 progressista, avendo fra i suoi maestri Errico Malatesta. Nel 1914 partecip\u00f2 ai moti di Ancona che portarono alla Settimana Rossa: durante una manifestazione antimilitarista organizzata da repubblicani, socialisti e anarchici, i carabinieri aprirono il fuoco sulla folla uccidendo tre manifestanti.\nL'interventismo.\nFu poi un interventista \"di sinistra\"; falsificando i dati sulla data di nascita riusc\u00ec a partire volontario. Arriv\u00f2 al grado di comandante di una squadra lanciabombe, fu ferito sull'altopiano della Bainsizza dove gli Arditi dimostrarono il loro valore. Qui sembra essere nato il saluto \"A noi!\", che fu poi usato anche dagli Arditi del Popolo, dalle formazioni di difesa proletaria, dalle Squadre d'azione ed infine usato esclusivamente dal regime fascista, prima del meno egualitario e pi\u00f9 confacente \"al duce\".\nL'adesione agli Arditi del popolo e a Italia Libera.\nBaldazzi e Alfredo Morea rappresentarono la frangia repubblicana nell'Associazione nazionale Arditi d'Italia, che ha a capo Mario Carli; questi, col suo articolo \"Arditi non gendarmi\", spezz\u00f2 il connubio che si era formato fra Arditi e fascismo. Nacquero quindi gli Arditi del Popolo; dopo l'impresa di Fiume che fu il brodo di cultura del combattentismo dannunziano di sinistra, uno degli scopi della organizzazione paramilitare con a capo Argo Secondari \u00e8 proprio la difesa delle associazioni operaie e contadine dagli attacchi degli squadristi fascisti che, con l'acquiescienza del governo Bonomi, hanno gi\u00e0 provocato numerosissime vittime fra gli oppositori di sinistra. In quel periodo \"Cencio\" \u00e8 fornaciaio della Valle dell'Inferno e abita al Trionfale di Roma.\nDopo la sconfitta degli Arditi del Popolo, nel 1923, \"Cencio\" \u00e8 uno dei promotori di \"Italia libera\", l'organizzazione di ex-combattenti contrari al fascismo fondata da Randolfo Pacciardi. Mantiene i contatti col gruppo del giornale \"Non Mollare\" di Carlo Rosselli, Gaetano Salvemini e Ernesto Rossi.\nIl carcere e il confino.\nDopo l'attentato a Mussolini da parte di Gino Lucetti, Baldazzi viene condannato a cinque anni di carcere (l'accusa fu di aver fornito la pistola a Lucetti, nelle cui intenzioni era forse finire il \"duce\" dopo aver fatto saltar l'auto blindata a colpi di bomba a mano) ed altri cinque li avr\u00e0 per aver fornito aiuto finanziario alla moglie di Gino Lucetti. Viene inviato al confino.\nNel 1936 viene preventivamente incarcerato e separato dal gruppo di Giustizia e Libert\u00e0. Passer\u00e0 gli anni dal 1937 al 1943 fra Ponza, Ventotene e le isole Tremiti (al confino).. Nel 1942, Baldazzi aderisce al Partito d'Azione.\nLa resistenza.\nDopo la fuga di Vittorio Emanuele III da Roma, gli appartenenti al Partito d'Azione, tra i quali Raffaele Persichetti e Pilo Albertelli, si riuniscono alle prime ore del 9 settembre 1943. Durante l'incontro giunge una telefonata dall'ospedale Cesare Battisti (oggi: ospedale Carlo Forlanini), che li informa dei combattimenti in corso al ponte della Magliana, visibili dalla terrazza dell'ospedale, tra i tedeschi e i militari italiani. I convitati decidono di agire, ma sono senz'armi.\nIn tarda mattinata, Baldazzi riesce, allora, ad impossessarsi di un autotreno carico d'armi e provvede a distribuirle nelle zone di San Giovanni, Testaccio e Trastevere, che furono gi\u00e0 al tempo della \"marcia su Roma\" fra quei quartieri romani dove i fascisti non poterono \"marciare\". Incontra delle difficolt\u00e0 al quartiere Trionfale, dove \u00e8 fermato dalla polizia, ma una possibile tragedia \u00e8 scongiurata dal tempestivo intervento, in senso conciliatore, di Sabato Martelli Castaldi e di Emilio Lussu.\nIl giorno dopo, 10 settembre, Baldazzi si schiera sin dall'alba, con tutta la sua formazione di volontari, nei pressi della piramide Cestia, sul lato destro di porta San Paolo, fra piazza Vittorio Bottego e il mattatoio. Qui, all'altezza di via delle Conce, due partigiani della formazione, con armi anticarro, distruggono due carri armati tedeschi.\nNel corso del 1943, Baldazzi assume il comando delle brigate partigiane Giustizia e Libert\u00e0 braccio militare del Partito d'Azione con altri partigiani i cui nomi ormai appartengono alla storia (Pilo Albertelli, Riccardo Bauer, Vittorio Buttaroni, Federico Comandini, Aldo Eluisi, Leone Ginzburg, Francesco Fancello, La Malfa, Lussu, Rossi Doria), colpisce con durezza i nazifascisti in azioni di alto livello militare, nelle sue zone operative di massimo intervento (Castelli Romani, quartieri Trionfale e Testaccio).\nDopoguerra.\nDopo la Resistenza e la diaspora conseguente del Partito d'Azione (analoga a quella che sub\u00ec il pi\u00f9 folto gruppo della resistenza romana Bandiera rossa non legato al CLN) fonda il circolo \"Giustizia e Libert\u00e0\" a Roma e si iscrive al PSI, mantenendo rapporti di amicizia anche con Sandro Pertini, suo vecchio compagno di lotta e di confino.\nIl 22 luglio 1945 depose in ricordo di Errico Malatesta una lapide, ubicata in Piazzale degli Eroi in Roma."}
{"id": "531930", "revid": "404449", "url": "https://it.wikipedia.org/wiki?curid=531930", "title": "Nicodemo Petteruti", "text": "Biografia.\nLaureato in ingegneria, ha rivestito la carica di consigliere dell'Ordine degli ingegneri di Caserta. \u00c8 stato assessore ai lavori pubblici al comune di Caserta e, quindi, all'urbanistica al Comune di Maddaloni.\nIl 12 marzo 2006 si \u00e8 aggiudicato le elezioni primarie per stabilire il candidato sindaco dell'Unione al comune di Caserta, rappresentando le liste Sdi-Rosa nel Pugno, Movimento Repubblicani Europei-Giovani per Caserta, Caserta \u00e8 Libera, Italia dei valori, Rifondazione Comunista-Comunisti Italiani, Verdi per la Pace, oltre all'appoggio del presidente della provincia Sandro De Franciscis.\nNonostante la sconfitta alle primarie, Gianfranco Alois, sostenuto da DS, La Margherita e UDEUR, si \u00e8 presentato lo stesso alle elezioni comunali del 28 e 29 maggio 2006, rimanendo per\u00f2 escluso dal ballottaggio del 10 e 11 giugno dove le sue liste hanno appoggiato Petteruti che \u00e8 risultato eletto sindaco con il 53,2% dei voti."}
{"id": "531932", "revid": "117309043", "url": "https://it.wikipedia.org/wiki?curid=531932", "title": "Sesaab", "text": "La Sesaab (acronimo di \"Societ\u00e0 Editrice Santi Alessandro, Ambrogio, Bassiano\") \u00e8 una casa editrice fondata nel giugno 1988 a Bergamo. \u00c8 di propriet\u00e0 della diocesi di Bergamo."}
{"id": "531933", "revid": "122280768", "url": "https://it.wikipedia.org/wiki?curid=531933", "title": "La Provincia", "text": "La Provincia \u00e8 un quotidiano a diffusione locale fondato nel 1892 a Como da Luigi Massuero.\nLe edizioni.\nIl giornale ha tre edizioni:\nA queste edizioni si \u00e8 aggiunta, nel 2005, \"La Provincia di Varese\" (edizione di Varese), che si \u00e8 poi resa autonoma nel 2013 e che ha chiuso i battenti nel 2017.\nInserti e allegati.\nDal luglio del 1999 la redazione valtellinese cura anche \"La Provincia di Sondrio - Settimanale\" il sabato in edicola.\nDal 2013 viene pubblicato il supplemento settimanale culturale \"L'Ordine\", curato da Pietro Berra, che esce il sabato con l'edizione di Sondrio e la domenica con quella di Como. \nOgni settimana vengono pubblicati altri tre inserti: \"Imprese &amp; Lavoro\" (luned\u00ec), curato da Enrico Marletta; \"Diogene\" dedicato al mondo del volontariato e del terzo settore (marted\u00ec), a cura di Paolo Moretti; \"Salute &amp; Benessere\" (mercoled\u00ec), a cura di Michele Sada.\nAl quotidiano \u00e8 abbinata anche la rivista trimestrale di moda \"Tess\". \nStoria.\nDall'11 maggio 2008, tutte le quattro edizioni de La Provincia, seguendo una tendenza generalizzata della stampa italiana, cambiano formato, diventando berliner. Oltre alla riduzione delle dimensioni, si registra l'inserimento del colore in tutte le pagine - soprattutto quelle dedicate alla pubblicit\u00e0, che hanno tolto spazio agli articoli dei giornalisti - ed un rinnovamento totale della veste grafica. \nDal 2010 \"La Provincia\" \u00e8 consultabile anche attraverso l'iPad. La seconda testata a passare anche sul dispositivo elettronico \u00e8 La Provincia di Varese, il primo febbraio 2011.\nIl 24 dicembre 2013, l'edizione varesina del quotidiano \"La Provincia\" \u00e8 diventata autonoma: \u00e8 stata infatti acquisita dalla societ\u00e0 La Provincia Editoriale di Varese, mentre la Sesaab \u00e8 rimasta come socio di minoranza della nuova azienda editrice, continuando a fornire al giornale di Varese le pagine nazionali e parte di quelle culturali e sportive. Questa edizione ha cessato le pubblicazioni nel 2017.\nDiffusione.\nDati Ads - Accertamenti Diffusione Stampa\nArchivi bibliotecari.\nIl giornale \u00e8 conservato rilegato e microfilmato dalla biblioteca Comunale Centrale di Milano e Comunale di Como, dove \u00e8 possibile riprodurre il giornale sia su carta che in formato elettronico."}
{"id": "531939", "revid": "33689", "url": "https://it.wikipedia.org/wiki?curid=531939", "title": "Classe Slava", "text": "La classe Slava o Progetto 1164 (in cirillico: \u043f\u0440\u043e\u0435\u043a\u0442 1164 \u0410\u0442\u043b\u0430\u043d\u0442, nome in codice NATO: Atlant) originariamente noti come Krashina, sono incrociatori missilistici di fabbricazione sovietica, sviluppati negli anni settanta ed entrati in servizio presso la Marina sovietica a partire dal 1982. \nCostruite in soli quattro esemplari sui sei previsti, sono state progettate come unit\u00e0 di supporto alle navi della classe Kirov e dotate di missili anti-nave per renderle idonee a missioni di scorta e di prima linea.\nIn grado di fornire anche difesa aerea alle unit\u00e0 circostanti, al 2021 tre di queste unit\u00e0 sono in servizio nei ranghi della Marina russa.\nCaratteristiche.\nLo scafo \u00e8 molto lungo e slanciato, ma a motivo della presenza dei missili su tutta la parte anteriore del ponte di coperta, sistemati ai 2 lati della plancia (o forse si dovrebbe dire che \u00e8 la plancia che \u00e8 sistemata tra i blocchi di missili), il bordo libero \u00e8 abbastanza ridotto. A poppa vi sono un hangar e un ponte di volo per 1 elicottero.\nL'apparato motore \u00e8 stato disegnato su turbine a gas per oltre 100.000 hp, con i fumaioli, provvisti di scambiatori di calore onde ridurre la traccia IR, a mezza nave.\nArmamento.\nL'armamento tornava, come sui classe Kynda, al ruolo antinave con 16 missili a lungo raggio SS-N-12 Sandbox. Essi sono supersonici e con gittata di oltre 500\u00a0km. Stavolta, non \u00e8 necessario tenere i missili per il 50% in riserva: essi sono tutti sistemati pronti al lancio, sopra il ponte della nave, molto pi\u00f9 grande dei Kynda. Sono anche molto esposti ad eventuali danneggiamenti dovuti ad offesa nemica.\nLe armi antiaeree sono incrementate molto dalla comparsa dei missili SA-N 6 a lancio verticale, versione navale dei S-300/SA-10 terrestri. Sono armi altamente efficaci su distanze tra i 3 e i 100\u00a0km, mentre il radar di bordo pu\u00f2 dirigere fino a 6 intercettazioni simultanee. I lanciatori, a differenza delle armi antinave, sono sistemati sotto il ponte. I missili SA-10 vengono integrati da 2 lanciatori a corto raggio SA-N 4 Gecko, con 36 armi che aggiunte alle precedenti danno un notevole totale di 100 SAM. I CIWS sono pi\u00f9 numerosi del normale, in quanto sono presenti 3 coppie di AK-306 anzich\u00e9 1 o 2 come normalmente accade con le navi sovietiche. L'armamento di artiglieria, anzich\u00e9 vertere su cannoni da 76mm sistemati lateralmente, ha una torretta prodiera con due armi da 130mm con una effettiva capacit\u00e0 antimissili grazie alla direzione di tiro e alla cadenza. Originariamente gli si attribuivano 130 colpi/minuto, ma proprio per l'incapacit\u00e0 pratica di arrivare a 60 il cannone da 130\u00a0mm \u00e8 stato sistemato in un'installazione binata, capace di 86 colpi. Si tratta comunque del pi\u00f9 potente complesso d'artiglieria navale attualmente in servizio. Infine, due elicotteri Kamov Ka-27, uno da direzione del tiro per i missili e uno ASW, sono ospitati nell'hangar poppiero.\nUnit\u00e0.\nL'ex \"Admiral Flota Lobov\": non ultimata a causa della dissoluzione dell'Unione Sovietica, la nave il 1\u00ba ottobre 1993 divenne propriet\u00e0 dell'Ucraina, che il 17 febbraio 1998 ne decise il suo completamento per farne l'ammiraglia della propria Marina con il nome Ucra\u0457na e l'ingresso in servizio era previsto per il 2000; a causa della carenza di fondi, con la nave completa al 75% ed i lavori fermi, il governo ucraino, dopo aver cercato vanamente acquirenti, dall'agosto 2004 decise di aprire la nave per visite turistiche nell'attesa di un eventuale acquirente. Al 2020 \u00e8 posta fuori servizio, completa al 95%."}
{"id": "531940", "revid": "120608322", "url": "https://it.wikipedia.org/wiki?curid=531940", "title": "Kanon (I Cavalieri dello zodiaco)", "text": ", o , \u00e8 un personaggio della serie anime e manga \"I Cavalieri dello zodiaco\", creata da Masami Kurumada.\n\u00c8 comparso prima come il Generale degli abissi , posto a protezione della colonna dell'Oceano Atlantico settentrionale, e poi come Cavaliere d'oro appartenente alla costellazione dei Gemelli. \u00c8 il fratello gemello di Saga, anch'egli Cavaliere d'oro della stessa costellazione, e come tale \u00e8 subentrato a lui.\nInizialmente introdotto come antagonista, in quanto \u00e8 lui che tent\u00f2 di convincere il fratello ad uccidere la neonata Atena e che ne caus\u00f2 il risveglio della parte malvagia, successivamente liber\u00f2 dalla sua millenaria prigionia il dio Nettuno provocando la guerra tra quest'ultimo e Atena. Successivamente si schierer\u00e0 dalla parte di quest'ultima, combattendo nella guerra sacra contro Ade come Cavaliere dei Gemelli.\nCreazione e concezione.\nFin dall'inizio dell'opera Kurumada fu indeciso se utilizzare per il Cavaliere dei Gemelli un uomo dalla doppia personalit\u00e0 oppure due gemelli ed alla fine scelse entrambi creando il personaggio di Kanon. Il nome del personaggio deriva dall'isola di Kanon ma in greco significa \"canone\" o criterio; \u00e8 uno dei pochi nomi rimasti invariati nel doppiaggio italiano. Nell'intervista in cui rivel\u00f2 l'origine del nome del personaggio (pubblicata sulla rivista \"Myth Cloth Chronicle\") Kurumada afferm\u00f2 scherzosamente di aver voluto inizialmente chiamarlo \"Sega\" e che inizialmente la mente dietro i piani di Nettuno doveva essere Tetis, ma poi decise di dare questo ruolo a Kanon.\nCome il fratello e altri personaggi anche Kanon aveva i capelli biondi perci\u00f2, data l'eccessiva preponderanza di toni giallo oro nel design usato dall'autore, ha subito un cambio di tinta per avere un contrasto maggiore: l'autore opt\u00f2 in questo caso per un blu scuro.\nStoria.\nManga classico.\nKanon nasce in Grecia e, pur dimostrando fin da piccolo grandi abilit\u00e0, crebbe all'ombra del fratello gemello Saga, Cavaliere d'oro dei Gemelli ed unico al Grande Tempio a sapere della sua esistenza. Un giorno propose a Saga di uccidere la piccola Atena, il Grande Sacerdote Shion e Aiolos del Sagittario poich\u00e9 queste tre morti avrebbero loro consentito di prendere il comando del Grande Tempio e quindi del mondo. Inorridito da tanta malvagit\u00e0, Saga rinchiuse Kanon nella prigione di Capo Sounion: ci\u00f2 scaten\u00f2 l'ira di Kanon, che maledisse il fratello risvegliandone la parte oscura.\nRiuscito a liberarsi grazie anche al cosmo di Atena, che lui per\u00f2 non riconosce, Kanon raggiunge grazie al tridente di Nettuno il regno sottomarino del dio del mare, dove ne libera lo spirito dall'anfora in cui Atena l'aveva sigillato millenni prima: il dio, tuttavia, gli ordin\u00f2 di risvegliarlo solamente dopo tredici anni, quando Julian Kedives (il ragazzo in cui si sarebbe reincarnato) sarebbe stato maturo. Kanon decise quindi di approfittare della situazione e di non risvegliare il dio, ma di manovrare Julian e gli altri Generali degli abissi per poter conquistare la Terra dopo aver assunto l'identit\u00e0 di Dragone del Mare, leader dei sette generali.\nProprio sotto le sembianze di Dragone del Mare, senza tuttavia rivelare la sua identit\u00e0, compare per la prima volta nel regno di Nettuno quando rimprovera Tetis di aver fallito la missione affidatagli, il rapimento di Atena; successivamente ricompare all'arrivo Cavalieri di bronzo nel regno di Nettuno, dove rimane sorpreso dalla forza di questi ultimi.\nSuccessivamente affronta Ikki il quale gli fa confessare, grazie al \"Phoenix Genmaken\", gli eventi sul suo passato: il racconto viene udito dal Generale dell'Atlantico del sud Sirya, che decide di aiutare il Cavaliere della Fenice ad abbattere la colonna custodita da Kanon. Ikki rivela quindi a Kanon che Atena lo aveva aiutato quando era rinchiuso a Capo Sounion facendo in modo che non affogasse: nel manga, sconvolto da questa rivelazione, Kanon si redime e si fa colpire dal Tridente di Nettuno per salvare la dea.\nTornato al Grande Tempio, Kanon riappare quando tenta di ostacolare il cammino dei redivivi Saga, Shura e Camus attraverso delle illusioni nella terza casa dei Gemelli; non ancora convinto della sua redenzione, Milo decide di sottoporlo ad una prova di coraggio e resistenza per dimostrare il suo sincero pentimento e per potersi unire ai Cavalieri di Atena: subisce cos\u00ec quattordici colpi della \"Scarlett Needle\" senza opporsi.\nRiconosciuto ufficialmente come nuovo Cavaliere dei Gemelli si reca nell'Oltretomba dove, insieme a Hyoga e Shiryu, comincia la sua corsa verso il palazzo di Ade durante la quale annienta vari Specter tra cui Rune di Barlon, Flegi\u00e0s e infine si imbatte in Rhadamante della Viverna, uno dei tre Giudici Infernali, che stava per sconfiggere: nel combattimento, tuttavia, intervengono anche gli altri due giudici, Minosse del Grifone ed Eaco di Garuda, ed essendo in inferiorit\u00e0 numerica si ritrova in difficolt\u00e0 fino all'arrivo di Ikki. Proseguendo nel duello con Rhadamante riesce a tenergli testa, ma quando \u00e8 sul punto di dargli il colpo di grazia si accorge che le armature d'oro si stanno dirigendo verso il Muro del Lamento; comprendendo che il fratello deve sacrificarsi con gli altri Cavalieri d'oro per abbatterlo, si priva dell'armatura dei Gemelli: a questo punto \u00e8 di nuovo in svantaggio contro lo Spectre, il quale afferma che Kanon ha gettato una sicura vittoria. Comprendendo di non poter pi\u00f9 vincere, Kanon afferra alle spalle Rhadamante e lancia la \"Galaxian Explosion\", morendo nell'impatto ma uccidendo al contempo il suo nemico.\n\"Saint Seiya: Destiny\".\nKanon appare anche in questo manga side-story, realizzato da Kurumada e che si svolge prima della battaglia con Poseidone e dopo la sconfitta del dio ad opera dei Cavalieri di Atena. Nella prima parte, I Generali degli abissi si riuniscono sotto il comando sotto il suo comando, dopo la battaglia delle Dodici Case, per poi recarsi a proteggere i loro Pilastri ad eccezione di Isaak del Kraken, che sospetta da subito che sotto le spoglie di Dragone del Mare possa celarsi un Cavaliere di Atena, del quale ha difatti riconosciuto il Cosmo. Kanon lo attacca quindi con la sua Galaxian Explosion, ma il generale marino di Kraken si difende con la sua Aurora Boreale. Durante lo scontro, Kanon rivela la sua vera natura e Isaak, rendendosi conto che di non avere il tempo materiale per capire l'obiettivo di Kanon, decide di fare del suo meglio per proteggere il tempio sottomarino.\nDopo la battaglia contro Poseidone, Kanon finisce su una spiaggia, dove al risveglio, si rende conto che nonostante sia stato ferito dal tridente di Poseidone, Atena lo ha salvato ancora una volta e, vinto dal rimorso, decide di suicidarsi per fare ammenda dei suoi peccati contro Atena. Ker, che ha assistito alla scena, \u00e8 felice nel constatare che gli eserciti di Atena e di Poseidone sono andati in frantumi, e comincia a prodigarsi per garantire la vittoria di Ade. Per questo si reca nel Cocito e offre a Saga di liberarlo dalla prigionia dell'Inferno se uccider\u00e0 Athena. Saga rifiuta ma Afrodite e Death Mask accettano. Ker rivela quindi che altri tre Cavalieri d'Oro defunti (Shion, Camus e Shura) hanno gi\u00e0 accettato la sua proposta, e questo convince Saga a fare altrettanto.\nKanon, sul punto di suicidarsi, avverte un Cosmo che minaccia Atena, e decide quindi di riscattarsi combattendo per lei come nuovo Cavaliere dei Gemelli.\nSerie animata.\nLe vicende di Kanon nella serie animata sono simili a quelle della sua controparte cartacea. Kanon per\u00f2 compare come Dragone del Mare dopo che Pegasus e Andromeda raggiungono il regno sottomarino e si scontrano brevemente con Tetis prima che Kanon riveli loro delle colonne. Inoltre nell'anime \u00e8 Pegasus a ricevere il tridente di Nettuno nel petto al posto suo.\nOAV.\nLe vicende di Kanon nell'adattamento animato della saga di Ade riprendono le vicende del fumetto senza particolari differenze, tranne per una scena aggiuntiva in cui raggiunge Dohko di Libra per partire per il castello di Ade, dopo che il Cavaliere della Bilancia ha detto addio a Shin dell'Ariete.\nPersonalit\u00e0.\nKanon \u00e8 un uomo oscuro, sadico, aggressivo e molto scaltro: \u00e8 stato infatti in grado di manipolare la mente del fratello fino a causarne il risveglio della parte oscura e di prendersi gioco di Nettuno e della sua armata senza destare sospetti; la sua ambizione \u00e8 talmente grande da fargli puntare al dominio delle acque e delle terre spodestando sia Nettuno che Atena. Grazie a quest'ultima trova tuttavia modo di redimersi e, dopo averne ottenuto il perdono, comincer\u00e0 a dimostrare una grande bont\u00e0 d'animo, intervenendo sempre in aiuto suo e dei suoi cavalieri ma mantenendo comunque quella freddezza che dimostra ad esempio anche Ikki; nonostante ci\u00f2 quando Milo lo riconosce come Cavaliere d'oro suo compagno Kanon non riesce a trattenere le lacrime.\nNonostante abbia giurato obbedienza ad Atena, Kanon afferma di non voler essere un compagno per i Cavalieri di bronzo poich\u00e9 non ne approva i metodi; pi\u00f9 di una volta, infatti, ha cercato di convincerli a mutare il proprio approccio al combattimento rivolgendosi ad esempio in questi termini a Shun: \"Chi si fa sopraffare dai sentimenti per me non \u00e8 altro che un intralcio. Che mai pi\u00f9, nel mezzo della lotta, ti senta piagnucolare perch\u00e9 sei stanco di combattere.\"\nTecniche e abilit\u00e0.\nNel manga Milo rivela che Saga e Kanon hanno esattamente la stessa forza e lo stesso cosmo, particolare non da poco se si considera che Saga stesso viene considerato uno dei pi\u00f9 forti se non il pi\u00f9 forte dei Cavalieri d'oro. Nell'edizione \"Granata Press\" del manga Rhadamante afferma che il suo cosmo \u00e8 di dimensioni divine, mentre nell'edizione \"Star Comics\" dice che \u00e8 un cosmo che non teme neanche un Dio.\nAnalogamente al fratello, Kanon pu\u00f2 generare un labirinto di illusioni alla Terza casa dei Gemelli da cui \u00e8 difficilissimo uscire e pu\u00f2 manovrare a distanza la sua armatura, facendola combattere al suo posto: con questa tecnica riesce persino a bloccare tre parigrado come lo stesso Saga, Shura e Camus. Poich\u00e9 si reca nell'Ade senza alcun artefatto divino e senza nessun tipo di aiuto, si pu\u00f2 ipotizzare che Kanon abbia acquisito l\"'Ottavo senso\".\nNelle serie di Nettuno e di Ade sfrutta diverse tecniche, alcune proprie del Generale Dragone del Mare mentre altre appartenenti al Cavaliere dei Gemelli:\nIl vero Sea Dragon.\nNell'enciclopedia Taizen viene rivelato che Kanon ha ricevuto da Nettuno il permesso di indossare l'armatura di Dragone del Mare: ci\u00f2 fa pensare che dovrebbe esistere un vero proprietario di quest'ultima ma non si sa dove sia, se abbia ricevuto il richiamo del dio dei mari arrivando alla reggia degli abissi, se \u00e8 stato ucciso da Kanon oppure no.\nIl motivo per cui Kanon indossa l'armatura viene spiegato da Kurumada nella rubrica \"L'angolo di Sion\", uscita nel 2002 sulla rivista \"Home Sha\": a detta dell'autore le armature dei Generali degli Abissi possono essere indossate da chiunque sia ritenuto da loro adatto, quindi deve possedere un cosmo molto sviluppato.\nAltri media.\nL'immagine di Kanon e la sua armatura appaiono nei vari prodotti di merchandising, come card e modellini (esempio quelli della serie Myth Cloth), basati sulla sua versione del manga e anime \"classico\". Il personaggio appare anche come personaggio giocabile nei due videogiochi per PS2, come DLC nel videogioco per PlayStation 3 \"I Cavalieri dello zodiaco - Cronache di guerra\" nelle vesti di Dragone del Mare, presente nelle stesse vesti come personaggio giocabile nel videogioco PlayStation 3 \"\"."}
{"id": "531942", "revid": "300067", "url": "https://it.wikipedia.org/wiki?curid=531942", "title": "Austin Spurs", "text": "Gli Austin Spurs sono una squadra di pallacanestro di Austin che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa franchigia venne creata a Columbus con il nome di Columbus Riverdragons nel 2001, e fu tra i fondatori della National Basketball Development League. Nella stagione 2004-05 venne sconfitta in finale dagli Asheville Altitude. Nell'agosto del 2005 la squadra venne trasferita ad Austin (Texas) e assunse la denominazione \"Toros\" giocando al Austin Convention Center fino al 2014, per poi assumere la denominazione attuale.\nDurante la stagione 2006-07 la squadra venne colpita da un duro lutto, con la morte per infarto del coach Dennis Johnson, a met\u00e0 stagione. Johnson fu grande giocatore con i Seattle SuperSonics prima, e poi con i Boston Celtics poi, e il suo numero 3 fu ritirato dai Toros alla prima partita dopo la sua morte.\nNel giugno 2007 i San Antonio Spurs acquistarono la franchigia. Nella stagione 2007-08 raggiunsero per la seconda volta la finale della NBA Development League, venendo in questa occasione sconfitti dagli Idaho Stampede.\nSquadre NBA affiliate.\nSono affiliati alle seguenti squadre NBA: i San Antonio Spurs."}
{"id": "531943", "revid": "287204", "url": "https://it.wikipedia.org/wiki?curid=531943", "title": "Generali degli abissi", "text": ""}
{"id": "531945", "revid": "38120", "url": "https://it.wikipedia.org/wiki?curid=531945", "title": "Generali degli Abissi", "text": ""}
{"id": "531950", "revid": "965226", "url": "https://it.wikipedia.org/wiki?curid=531950", "title": "Salvatore Perugini (politico)", "text": "Biografia.\nFiglio del senatore democristiano Pasquale Perugini si laurea in Giurisprudenza, e svolge la professione di avvocato civile. Ha ricoperto le cariche di consigliere dell'ordine degli avvocati e di consigliere d'amministrazione dell'Automobile Club d'Italia di Cosenza.\n\u00c8 stato vicepresidente del Cosenza Calcio dopo che il padre ne fu presidente, \u00e8 stato presidente del Cosenza Basket.\nIscritto al Partito Popolare Italiano prima, e alla Margherita poi, dal 1997 \u00e8 stato consigliere comunale ricoprendo le cariche di capogruppo del suo partito e di presidente del Consiglio comunale.\nDal 2004 al 2006 \u00e8 stato vicepresidente della Provincia di Cosenza con delega alla Cultura e alla Pubblica Istruzione.\nDal 28 maggio 2006 al 30 maggio 2011 \u00e8 stato sindaco di Cosenza."}
{"id": "531953", "revid": "38120", "url": "https://it.wikipedia.org/wiki?curid=531953", "title": "Generale degli abissi", "text": ""}
{"id": "531954", "revid": "38120", "url": "https://it.wikipedia.org/wiki?curid=531954", "title": "Generale degli Abissi", "text": ""}
{"id": "531955", "revid": "38120", "url": "https://it.wikipedia.org/wiki?curid=531955", "title": "Guerrieri dei Mari", "text": ""}
{"id": "531956", "revid": "38120", "url": "https://it.wikipedia.org/wiki?curid=531956", "title": "Guerriero dei Mari", "text": ""}
{"id": "531957", "revid": "38120", "url": "https://it.wikipedia.org/wiki?curid=531957", "title": "Guerriero dei mari", "text": ""}
{"id": "531958", "revid": "38120", "url": "https://it.wikipedia.org/wiki?curid=531958", "title": "Guerrieri dei mari", "text": ""}
{"id": "531960", "revid": "38120", "url": "https://it.wikipedia.org/wiki?curid=531960", "title": "Cavaliere sirena", "text": ""}
{"id": "531962", "revid": "38120", "url": "https://it.wikipedia.org/wiki?curid=531962", "title": "Cavaliere Sirena", "text": ""}
{"id": "531964", "revid": "38120", "url": "https://it.wikipedia.org/wiki?curid=531964", "title": "Cavalieri Sirene", "text": ""}
{"id": "531965", "revid": "38120", "url": "https://it.wikipedia.org/wiki?curid=531965", "title": "Cavalieri sirene", "text": ""}
{"id": "531966", "revid": "38120", "url": "https://it.wikipedia.org/wiki?curid=531966", "title": "Marine Warriors", "text": ""}
{"id": "531968", "revid": "38120", "url": "https://it.wikipedia.org/wiki?curid=531968", "title": "Marine Warrior", "text": ""}
{"id": "531969", "revid": "38120", "url": "https://it.wikipedia.org/wiki?curid=531969", "title": "Marine warrior", "text": ""}
{"id": "531972", "revid": "339392", "url": "https://it.wikipedia.org/wiki?curid=531972", "title": "Kanon di Sea Dragon", "text": ""}
{"id": "531974", "revid": "339392", "url": "https://it.wikipedia.org/wiki?curid=531974", "title": "Kanon di Gemini", "text": ""}
{"id": "531976", "revid": "33751", "url": "https://it.wikipedia.org/wiki?curid=531976", "title": "La Gazzetta del Mezzogiorno", "text": "La Gazzetta del Mezzogiorno \u00e8 uno dei pi\u00f9 importanti quotidiani dell'Italia meridionale, dove \u00e8 maggiormente diffuso. Con lettori nel giorno medio \"la Gazzetta\", come viene usualmente chiamata, risulta uno dei pi\u00f9 diffusi giornali del Meridione e dell'Italia intera. Il quotidiano \u00e8 presente nelle edicole ogni mattina, con un'edizione ridotta il luned\u00ec.\n\u00c8 un quotidiano a caratterizzazione interregionale, profondamente radicato in Puglia e in Basilicata.\nStoria.\n\"Corriere delle Puglie\".\nIl giornale viene fondato nel 1887 da Martino Cassano, gi\u00e0 direttore del settimanale \"La Settimana\" edito a Bari. Lo scopo di Cassano era quello di colmare una grave lacuna presente nel panorama editoriale del capoluogo pugliese. Cos\u00ec nasce il \"Corriere delle Puglie\" che, con il passare degli anni, cercher\u00e0 di accattivarsi lettori utilizzando anche espressioni dialettali ed aumentando il numero di colonne e quindi di articoli presenti nel giornale.\nGi\u00e0 negli ultimissimi anni dell'Ottocento il quotidiano comincia ad espandersi nell'ambito regionale aprendo una filiale a Lecce, nel 1890. L'impulso definitivo che porter\u00e0 il \"Corriere\" a diventare un quotidiano molto diffuso non solo a Bari viene dato da alcuni fatti tragici di cronaca, come la condanna a morte di un uomo che aveva sterminato la sua intera famiglia.\nIl nuovo giornale sin dal suo secondo anno di vita deve affrontare la feroce concorrenza di altri giornali che, spinti dal successo del quotidiano di Cassano, decidono di aprire nuove testate. Queste per\u00f2 chiudono dopo pochi anni, se non mesi, di attivit\u00e0.\n\"Il Corriere delle Puglie\" con il passare degli anni cresce e cos\u00ec cambia sede per spostarsi in un pi\u00f9 adatto e grande edificio. Cassano decide anche di rendere il quotidiano pi\u00f9 interessante ed accattivante aumentando il numero di colonne, da 4 a 5, ed inizia corrispondenze dal resto della Provincia e dalla Basilicata, che porter\u00e0 alla definitiva crescita del giornale. Tuttavia mandare avanti un giornale in una regione in cui l'analfabetismo nel 1905 raggiungeva punte del 70% era molto difficile. Ma nonostante ci\u00f2 la testata va avanti e cresce.\n\"La Gazzetta di Puglia\".\nIn data 26 febbraio 1922 al \"Corriere delle Puglie\" si affianca il nuovo quotidiano \"La Gazzetta di Puglia\", firmato da Raffaele Gorjux e Leonardo Morisco, entrambi provenienti dalla testata concorrente, che continua ad uscire sotto la direzione di Leonardo Azzarita e con editore il ricco principe Dentice di Frasso.\nIl primo febbraio 1923 il \"Corriere delle Puglie\" cessa le pubblicazioni, dopo tanti anni di presenza nella Regione. A gennaio 1924 \"La Gazzetta di Puglia\" aggiunge, sotto la sua testata, pi\u00f9 in piccolo, la testatina \"Corriere delle Puglie\" e passa da \"anno II\" ad \"anno XXXVIII\", contando cos\u00ec tutti gli anni di vita del \"Corriere\".\n\"La Gazzetta del Mezzogiorno\".\nIn data 26 febbraio 1928 appare la nuova testata, definitiva di \"La Gazzetta del Mezzogiorno\". In piccolo, sotto, appaiono affiancate le due testate precedenti \"La Gazzetta di Puglia - Corriere delle Puglie\".\nL'11 giugno 1956 tutte le copie del giornale, incluse quelle gi\u00e0 distribuite agli abbonati, vennero sequestrate con l'accusa di aver diffuso materiale raccapricciante relativo alla strage familiare di Franco Percoco. Il direttore Luigi de Secly e il corrispondente Ciro Bonanno furono assolti solo in Cassazione. \nNel 1995 viene nominato direttore responsabile Lino Patruno.\nNel maggio 2008 per la prima volta il giornale assume una doppia direzione, affidata a Giuseppe De Tomaso (gi\u00e0 vicedirettore) ed a Carlo Bollino, rientrato in Italia dopo aver lavorato per quindici anni come corrispondente estero dell'agenzia Ansa, dopo aver diretto il quotidiano albanese \"Gazeta Shqiptare\", \"Radio Rash\", il portale di notizie in lingua albanese \"Balkanweb\" e la televisione News24. Carlo Bollino ha poi lasciato il giornale e oggi unico direttore \u00e8 Giuseppe De Tomaso.\nIl 24 settembre 2018 rientra nel provvedimento di sequestro-confisca, disposto dal Tribunale di Catania su richiesta della Direzione distrettuale antimafia, al quale sono sottoposti i beni dell'editore e imprenditore catanese Mario Ciancio Sanfilippo, sotto inchiesta per presunto concorso esterno in associazione mafiosa. Da questo momento \"La Gazzetta del Mezzogiorno\" \u00e8 affidata alla gestione degli amministratori giudiziari nominati dallo stesso tribunale catanese. Il 24 marzo 2020 l'amministrazione giudiziaria termina in seguito alla sentenza della Corte d'appello di Catania, che dispone il dissequestro dei beni, restistuendoli all'editore Ciancio, assolto dalle accuse.\nNel giugno 2020 il tribunale di Bari dichiara il fallimento per complessivi 50 milioni di debiti delle societ\u00e0 Edisud e Mediterranea, rispettivamente editrice e proprietaria della testata, e concede l'esercizio provvisorio per permettere l'uscita del quotidiano. Nel novembre 2020 la gestione del giornale viene data in affitto (mantenendo i livelli occupazionali) alla societ\u00e0 Ledi dell'imprenditore barese della ristorazione Vito Ladisa fino al luglio 2021. Entro quella data doveva essere trovato anche l'acquirente di Mediterranea, proprietaria della testata, della sede e concessionaria della pubblicit\u00e0. \nNel 2020, l'archivio del giornale viene dichiarato d'interesse storico particolarmente importante dalla Soprintendenza archivistica e bibliografica della Puglia; inoltre, con la legge regionale 30 novembre 2021, n. 37, la Regione Puglia ha concesso un contributo al possessore dell'archivio a patto che venisse garantito l'accesso gratuito \"al materiale documentale, fotografico e telematico agli strumenti di ricerca del Sistema bibliotecario regionale della Puglia\".\nIl 1\u00ba agosto 2021 il quotidiano esce con un numero in cui annuncia in prima pagina la sospensione della pubblicazione cartacea spiegandone i motivi nelle pagine successive.\nIl 19 febbraio 2022 il quotidiano riprende la pubblicazione cartacea, a seguito del fallimento della Edisud S.p.A., il marchio \u00e8 stato rilevato dalla Editrice del Mezzogiorno srl. Come nuovo direttore responsabile, Oscar Iarussi succede a Michele Partipilo.\nTestate locali.\nIl quotidiano era presente prevalentemente in ogni provincia pugliese e lucana, ma si trovava anche nel resto d'Italia, con la sua testata nazionale e quelle locali, una per provincia, con le redazioni che avevano sede nei rispettivi capoluoghi:\nDiffusione.\nDati Audipress\nDati Ads - Accertamenti diffusione stampa"}
{"id": "531978", "revid": "339392", "url": "https://it.wikipedia.org/wiki?curid=531978", "title": "Kanon dei Gemelli", "text": ""}
{"id": "531979", "revid": "339392", "url": "https://it.wikipedia.org/wiki?curid=531979", "title": "Dragone del mare", "text": ""}
{"id": "531980", "revid": "44939", "url": "https://it.wikipedia.org/wiki?curid=531980", "title": "Esocinasi", "text": ""}
{"id": "531981", "revid": "339392", "url": "https://it.wikipedia.org/wiki?curid=531981", "title": "Dragone del Mare", "text": ""}
{"id": "531983", "revid": "716117", "url": "https://it.wikipedia.org/wiki?curid=531983", "title": "Giovanni Battista Cuneo", "text": "Fu aderente alla Giovine Italia, che nel 1833 present\u00f2 a Giuseppe Garibaldi, a Taganrog, sul Mar d'Azov. Si adoper\u00f2 poi a diffondere le idee mazziniane tra gli emigrati in Argentina, quando si trasfer\u00ec nel sud America. In Uruguay, a Montevideo, fond\u00f2 alcuni giornali tra cui \"L'Italiano\" (1842), \"Il Legionario Italiano\" (1844). Sempre in questo periodo fu stretto collaboratore, una sorta di segretario, di Garibaldi.\nNel 1849 fu deputato al parlamento subalpino, ma non si allontan\u00f2 mai definitivamente dal sud America. Nel 1863 divenne responsabile generale per l'emigrazione in Argentina.\nCuneo \u00e8 ricordato, inoltre, per essere il primo autore di una biografia su Giuseppe Garibaldi (\"Biografia di Giuseppe Garibaldi\", 1850). Giuseppe Garibaldi nei suoi scritti si riferisce a lui come a \"il credente\", tanta era la fede nelle idee mazziniane che in lui che traspariva."}
{"id": "531984", "revid": "46931", "url": "https://it.wikipedia.org/wiki?curid=531984", "title": "Giovan Battista Cuneo", "text": ""}
{"id": "531985", "revid": "228587", "url": "https://it.wikipedia.org/wiki?curid=531985", "title": "Kanon", "text": ""}
{"id": "531986", "revid": "4711", "url": "https://it.wikipedia.org/wiki?curid=531986", "title": "Columbus Riverdragons", "text": ""}
{"id": "531988", "revid": "121498354", "url": "https://it.wikipedia.org/wiki?curid=531988", "title": "Vittorio Voglino", "text": " \u00c8 stato sindaco di Asti dal 2002 al 2007.\nBiografia.\nLaureato in Pedagogia, \u00e8 stato dirigente scolastico in diverse scuole medie astigiane. Ha ricoperto il ruolo di segretario del sindacato CISL Scuola e di presidente dell'Istituto Regionale Ricerca Sperimentazione Aggiornamento Educativo del Piemonte.\nNella XIII Legislatura \u00e8 stato deputato per il Partito Popolare Italiano e ha fatto parte della Commissione Cultura ed Istruzione.\nNel 2001 ha aderito alla Margherita.\nAl ballottaggio del 9 e 10 giugno 2002 \u00e8 stato eletto sindaco di Asti con il 54,6% dei voti.\nRicandidatosi alle elezioni del 2007, ottiene il 32,38% dei voti ma viene battuto al primo turno da Giorgio Galvagno del centrodestra, gi\u00e0 sindaco in passato di Asti."}
{"id": "531993", "revid": "26891", "url": "https://it.wikipedia.org/wiki?curid=531993", "title": "SIAI S.211", "text": ""}
{"id": "531996", "revid": "26891", "url": "https://it.wikipedia.org/wiki?curid=531996", "title": "SIAI\u2013Marchetti S-211", "text": ""}
{"id": "531998", "revid": "125936962", "url": "https://it.wikipedia.org/wiki?curid=531998", "title": "Giuseppe Iachini", "text": "Da allenatore ha ottenuto quattro promozioni in Serie A con Chievo (2007-2008), Brescia (2009-2010), Sampdoria (2011-2012) e Palermo (2013-2014).\nBiografia.\nHa tre figli: Samuel, Jari e Kevin; gli ultimi due sono calciatori.\nCaratteristiche tecniche.\nGiocatore.\nEra un mediano con compiti difensivi di pressing e marcatura, ma col passare degli anni ha affinato la propria tecnica fino a fungere come regista. Era soprannominato \"Iaco\" e \"Cagnaccio\" per la grinta che dimostrava in campo.\nAllenatore.\nIn carriera ha usato prevalentemente il modulo tattico 3-5-2. Da tecnico del Palermo, nel finale della stagione 2013-2014 e nell'annata successiva, ha utilizzato anche il modulo con un trequartista, sia con difesa composta da tre uomini (3-4-1-2 e 3-5-1-1 molto difensivo) che nella variante con quattro difensori (4-3-1-2).\nCarriera.\nGiocatore.\nClub.\nCresciuto nelle giovanili dell', debutt\u00f2 in Serie A con i bianconeri nella stagione 1981-1982, poi disput\u00f2 altri cinque campionati (quattro in A e uno in Serie B), per un totale di 85 partite e 9 reti. All'inizio della stagione 1987-1988 pass\u00f2 all'Hellas Verona, con cui gioc\u00f2 due tornei di massima serie (47 partite e un gol) e la Coppa UEFA 1987-1988, torneo durante il quale, ai quarti di finale, colp\u00ec una traversa a Brema contro il , che elimin\u00f2 i giallobl\u00f9.\nA causa dei problemi economici della squadra scaligera, nell'estate del 1989 si accas\u00f2 alla Fiorentina, voluto da Bruno Giorgi. Vi milit\u00f2 cinque anni (quattro in A e una in Serie B), giocando 127 volte e mettendo a referto 2 marcature. Nell'estate del 1994, sebbene avesse contribuito alla risalita immediata dei viola in A, venne acquistato dal Palermo, ove rimase 2 annate, con 62 gare e 1 gol in campionato. Una sua ulteriore rete, decisiva, fu quella nel secondo turno eliminatorio della Coppa Italia 1994-1995, nella gara di andata vinta sul (0-1).\nIn seguito fu per una stagione nel neopromosso Ravenna, con 31 presenze e 1 gol; nel 1997 pass\u00f2 al , dove rimase per tre stagioni (una in B e due in A), collezionando 65 partite (alcune da capitano), prima di chiudere la carriera all'Alessandria, in Serie C1, dove gioc\u00f2 14 partite nel campionato 2000-2001.\nIn 221 presenze in Serie A ha segnato 8 reti; in Serie B ha disputato 195 partite realizzando 5 reti.\nNazionale.\nTra il 1985 e il 1986 \u00e8 stato convocato per 7 partite della Nazionale di calcio dell'Italia Under-21, disputandone 3. \u00c8 stato convocato per l'Europeo Under-21 del 1986 (senza giocare) e per i Giochi olimpici del 1988, durante i quali ha disputato 5 partite (contro , , , , ).\nAllenatore.\nIn panchina appare quasi sempre con un cappellino, che Iachini stesso ha spiegato essere un rimedio per il sole negli occhi: \u00abHo un problema agli occhi, si tratta di una carenza di pigmento. Il cappellino mi d\u00e0 la possibilit\u00e0 di tenerli sempre ben aperti perch\u00e9 mi crea la giusta ombra.\u00bb\nInizi: Piacenza e Venezia.\nIachini ha iniziato la propria carriera in panchina come vice di Walter Novellino al Piacenza, nella stagione 2001-2002.\nNell'ottobre 2001 viene chiamato alla guida del di Maurizio Zamparini, subentrando all'esonerato Cesare Prandelli. In realt\u00e0 Iachini non solo non era in possesso del patentino necessario a svolgere il ruolo di allenatore, ma era gi\u00e0 stato tesserato per un'altra societ\u00e0. Dunque viene affiancato da Alfredo Magni (poich\u00e9 Sergio Buso, l'allenatore dei portieri, si era rifiutato di fare da prestanome). Iachini assume la qualifica ufficiale di \"team manager\", ma di fatto esercita la funzione di allenatore. La vicenda causa forti polemiche, tanto che il sindacato allenatori (AIAC) protesta con forza: \u00ab\u00c8 un tipico caso di doppia attivit\u00e0, \u00e8 vietato dalle norme federali\u00bb. Nel mese di febbraio 2002 Iachini viene squalificato fino al 31 luglio dello stesso anno per questa vicenda.\nCesena.\nLa sua prima esperienza \"regolare\" \u00e8 invece la stagione successiva in Serie C1, alla guida del , con cui sfiora la promozione in Serie B e che guida al raggiungimento dei play-off promozione (nei quali il Cesena viene eliminato in semifinale dal : sconfitta 1-0 all'andata e pareggio 1-1 al ritorno).\nVicenza.\nNell'estate del 2003 si accasa al Vicenza, con una rosa di giovani debuttanti in Serie B, a causa dei problemi economici della squadra berica, che guida a un campionato conclusosi con la salvezza, con il 13\u00ba piazzamento finale. A fine anno chiude la sua avventura biancorossa e in Veneto rimane quindi una sola stagione.\nPiacenza.\nNel 2004 torna al , come allenatore della prima squadra. Con i piacentini debutta in panchina nella Serie B 2004-2005 e un ottimo inizio di campionato gli vale, a novembre, il prolungamento del contratto firmato. Conclude la stagione con un nono posto che gli vale la conferma per la stagione successiva, durante la quale rinnova ancora il suo contratto con gli emiliani. L'annata questa volta si conclude a met\u00e0 classifica, con il dodicesimo posto. L'exploit del tecnico ascolano si registra nella stagione 2006-2007: la squadra disputa un campionato di alto livello nel quale riesce a raggiungere anche la vetta della classifica e conclude con un quarto posto davanti alle pi\u00f9 quotate Brescia e Bologna e dietro le altre blasonate , e Juventus (quest'ultima declassata in cadetteria per Calciopoli).\nChievo.\nDopo la positiva esperienza a Piacenza, per la stagione 2007-2008 di Serie B viene scelto dall'appena declassato Chievo, in sostituzione di Luigi Delneri, con il quale conquista la promozione in Serie A il 25 maggio 2008, concludendo il campionato con il record di 85 punti, eguagliando la Juventus della stagione precedente (al netto della penalizzazione). Pochi giorni dopo rinnova il contratto con la squadra gialloblu.\nPer affrontare la massima serie, la societ\u00e0 veneta decide di puntare sul blocco che ha vinto il torneo cadetto. Malgrado la vittoria alla prima giornata di campionato contro la , per 2-1, il rendimento \u00e8 negativo con soli sei punti in 10 giornate.\nIl 4 novembre 2008, dopo la sconfitta per 3-0 a opera del , Iachini viene sollevato dall'incarico e sostituito da Domenico Di Carlo.\nNello stesso mese, nonostante l'esonero, viene insignito del premio \"Panchina d'argento\" come miglior tecnico della Serie B, dopo l'ottimo lavoro alla guida tecnica del club clivense.\nBrescia.\nIl 4 ottobre 2009 il Brescia, dopo la sconfitta in casa con il Vicenza all'8\u00aa giornata del campionato di Serie B, lo sceglie come sostituto dell'esonerato Alberto Cavasin. L'avventura bresciana di Iachini inizia in maniera un po' titubante, ma poi il Brescia disputa un ottimo girone di ritorno: le \"rondinelle\" concludono al terzo posto qualificandosi ai play-off e fregiandosi del maggior numero di vittorie all'attivo durante il campionato (21). Dopo aver eliminato il Cittadella nella semifinale dei play-off, il 13 giugno 2010 Iachini conquista la promozione in Serie A grazie al successo del Rigamonti contro il (vittoria 2-1 dopo lo 0-0 dell'andata).\nIl 6 dicembre 2010 viene esonerato dalla guida del Brescia. Dall'inizio del campionato aveva collezionato 3 vittorie, 3 pareggi e 9 sconfitte, lasciando la squadra penultima a pari punti con Lecce e Cesena (quest'ultima al 17\u00ba posto).\nIl 30 gennaio 2011 viene richiamato ad allenare il Brescia dopo la sostituzione di Mario Beretta. A fine stagione la squadra retrocede tra i cadetti e successivamente non viene confermato alla guida tecnica per la nuova annata; ha totalizzato 26 punti in 31 partite con i lombardi.\nSampdoria.\nIl 14 novembre 2011 viene ingaggiato alla , retrocessa in Serie B, subentrando all'esonerato Gianluca Atzori e firmando un contratto sino a fine stagione, con opzione per un altro anno in caso di promozione in Serie A. Debutta sulla panchina doriana cinque giorni dopo, pareggiando per 1-1 in casa del . Riesce a rimontare diverse posizioni in campionato, guadagnando 45 punti contro i 22 della gestione precedente, raggiungendo il 6\u00ba posto valido per i play-off e ottenendo la promozione nella serie superiore dopo aver battuto il Sassuolo in semifinale e il in finale; la Sampdoria \u00e8 l'unica squadra della storia del calcio italiano a vincere i play-off di Serie B partendo dal 6\u00ba posto, che allora era l'ultimo piazzamento valido per la disputa degli spareggi. A fine anno rinnova automaticamente il suo contratto per un'ulteriore stagione.\nNel 2012, in risposta a un gruppo di tifosi sampdoriani che desideravano il derby in massima serie, Iachini ha risposto, non sapendo di essere filmato, con un insulto rivolto ai genoani: \u00e8 stato criticato anche dalla societ\u00e0, ma apprezzato da alcuni tifosi doriani pi\u00f9 accesi. L'allenatore \u00e8 stato successivamente deferito e la societ\u00e0 \u00e8 stata multata dalla commissione disciplinare della FIGC.\nNonostante la promozione e il rinnovo, il 1\u00ba luglio 2012 viene sostituito da Ciro Ferrara.\nSiena.\nIl 17 dicembre 2012, dopo la 17\u00aa giornata di campionato e con la squadra all'ultimo posto in graduatoria (considerando i sei punti di penalizzazione, per l'allora scandalo italiano del calcioscommesse), viene nominato nuovo tecnico del , in sostituzione di Serse Cosmi. Il debutto arriva nella partita casalinga persa per 2-0 contro il Napoli. A una giornata dalla fine del torneo, la squadra retrocede in Serie B: Iachini non viene confermato alla guida del club toscano per la stagione successiva. Sebbene abbia ottenuto 19 punti nelle prime 15 gare della sua gestione, ha perso le ultime 6 partite di Serie A.\nPalermo.\nIl 25 settembre 2013 diviene allenatore del Palermo, dove ritrova il presidente Zamparini, subentrando all'esonerato Gennaro Gattuso. Era gi\u00e0 stato un calciatore della squadra rosanero nel biennio 1994-1996 ed era gi\u00e0 stato alle dipendenze del patron friulano come giocatore e tecnico ai tempi del Venezia. Il suo staff \u00e8 composto da Giuseppe Carillo come vice, Fabrizio Tafani coi confermati Andrea Corrain e Marcello Iaia come preparatori atletici, Alberto Andorlini per il recupero infortunati e Franco Paleari nel ruolo di preparatore dei portieri. Debutta sulla panchina rosanero due giorni dopo, nella vittoriosa partita (3-0) contro la per la settima giornata del campionato di Serie B. Il 17 aprile 2014, in occasione della gara vinta per 1-0 contro la , ha raggiunto le 400 presenze come allenatore nei campionati professionistici. Il 3 maggio 2014, battendo in trasferta il per 1-0, conquista la promozione con cinque turni d'anticipo, vincendo congiuntamente anche il campionato: per Iachini si tratta della quarta promozione in massima serie ottenuta in carriera e la seconda Coppa Ali della Vittoria (record).\nA una giornata dal termine la squadra raggiunge gli 85 punti in classifica, eguagliando il record assoluto fatto registrare in altre tre occasioni, fra cui nel Chievo allenato dallo stesso Iachini nella stagione 2007-2008; con il pareggio all'ultima giornata per 0-0 contro il Crotone i punti in classifica sono 86, record storico assoluto. All'indomani dal termine del campionato rinnova il contratto fino al 2016.\nLa stagione seguente, col ritorno dei rosanero in Serie A, disputa un'onorevole stagione, portando la squadra alla salvezza e all'undicesimo posto, con un suo record personale di 49 punti. Per il trainer marchigiano si tratta della sua prima annata interamente disputata su una panchina della massima serie. \u00c8 anche il primo e unico allenatore della gestione Zamparini con pi\u00f9 durata alla guida tecnica.\nLa stagione successiva sembra iniziare bene, ma dopo le prime due partite, la squadra perde di convinzione e lucidit\u00e0, riuscendo a conquistare solo cinque punti in dieci giornate frutto di una sofferta vittoria col Bologna per 1-0, due pareggi, entrambi in casa (con l' per 1-1 e col per 2-2) e sei sconfitte. Torna alla vittoria in casa l'8 novembre battendo il Chievo, con un gol di Alberto Gilardino, ma dopo due giorni viene sollevato dall'incarico e sostituito da Davide Ballardini. Venne poi richiamato ad allenare la prima squadra con il suo staff il 15 febbraio 2016. L'8 marzo 2016 si dimise da allenatore del Palermo, per delle divergenze tecniche avute con il presidente Maurizio Zamparini; il patron dei rosanero stesso arriv\u00f2 a definire l'allenatore con brutti epiteti come \"deficiente\" e \"perdente\". Successivamente, Iachini \u00e8 stato sostituito da Walter Novellino, tecnico di cui era stato vice negli inizi del percorso di allenatore al Piacenza.\nUdinese.\nIl 19 maggio dello stesso anno diventa nuovo allenatore dell'Udinese, sostituendo Luigi De Canio e sottoscrivendo un contratto biennale con i friulani.\nIl 2 ottobre della Serie A 2016-2017, a seguito della sconfitta casalinga per 0-3 contro la Lazio, viene esonerato e infine gli subentra Luigi Delneri (nel 2007, invece, Iachini lo aveva sostituito al Chievo).\nSassuolo.\nDopo un anno di inattivit\u00e0, il 27 novembre 2017 diventa allenatore del , per prendere il posto dell'esonerato Cristian Bucchi. Al debutto vince il turno di Coppa Italia contro il , andando cos\u00ec agli ottavi di finale; il Sassuolo, per\u00f2, sar\u00e0 eliminato da tale competizione in trasferta dall'. Iachini, alla sua prima partita del campionato di Serie A col club neroverde, esce sconfitto per 3-0 sul campo della Fiorentina, ma poi seguono tre vittorie di fila contro , , e un pareggio in casa della Roma alla fine del girone di andata. Con due partite d'anticipo, nel girone di ritorno, conduce la squadra aritmeticamente alla salvezza e, in classifica finale, si piazza in 11\u00aa posizione con 43 punti.\nIl 5 giugno 2018 lascia la panchina degli emiliani, rescindendo, con la societ\u00e0, il contratto che durava ancora un'altra annata. Il 13 giugno seguente gli subentra Roberto De Zerbi.\nEmpoli.\nIl 6 novembre 2018 viene ufficializzato l'incarico come tecnico dell', terz\u2019ultimo in Serie A con 6 punti, sostituendo l'esonerato Aurelio Andreazzoli. L\u201911 novembre, al debutto, vince per 2-1 lo scontro diretto contro l\u2019, sua ex squadra, venendo poi squalificato per un turno per bestemmia. Il 13 marzo 2019 l'Empoli annuncia il suo esonero con la squadra al quart'ultimo posto, avendo collezionato 16 punti in 16 partite, frutto di 4 vittorie, 4 pareggi e 8 sconfitte.\nFiorentina.\nIl 23 dicembre 2019 \u00e8 nominato nuovo tecnico della , nella quale aveva giocato nel quinquennio 1989-1994, in sostituzione dell'esonerato Vincenzo Montella. Il 6 gennaio 2020, al debutto, pareggia per 1-1 con il (raggiunto allo scadere) e la settimana seguente ottiene la prima vittoria, contro la per 1-0, uscendo dalle parti basse della classifica. Il 15 gennaio, vincendo per 2-1 contro l' agli ottavi di finale, si qualifica ai quarti di finale della Coppa Italia 2019-2020, dove verr\u00e0 eliminato dall'Inter. Il 18 gennaio vince in casa del per 2-0; ottiene la salvezza, obiettivo della societ\u00e0, con quattro turni d'anticipo, grazie alla vittoria per 2-0 in casa contro il . Al termine della stagione, conclusa al decimo posto in classifica, la squadra risulta essere inoltre quella che, a pari merito con il allenato da Ivan Juri\u0107, ha totalizzato il maggior numero di pareggi in campionato.\nIl 30 luglio 2020 viene confermato anche per l'annata successiva, ma il 9 novembre, dopo un avvio di torneo con risultati al di sotto delle aspettative, viene sollevato dall'incarico e sostituito da Cesare Prandelli. Il 24 marzo 2021, un giorno dopo le dimissioni di Prandelli, torna alla guida dei \"viola\" portandoli alla salvezza con due turni di anticipo il 12 maggio pareggiando per 0-0 con il . Il 21 maggio annuncia la sua decisione di lasciare definitivamente la panchina dei toscani al termine della stagione. Termina il campionato al tredicesimo posto con 40 punti.\nParma.\nIl 23 novembre 2021 diventa il nuovo tecnico del , in Serie B, subentrando all'esonerato Enzo Maresca che lascia i \"ducali\" al quattordicesimo posto in classifica con 17 punti dopo 13 partite.\nStatistiche.\nStatistiche da allenatore.\n\"Statistiche aggiornate al 5 dicembre 2021. In grassetto le competizioni vinte.\""}
{"id": "531999", "revid": "300067", "url": "https://it.wikipedia.org/wiki?curid=531999", "title": "Motor City Cruise", "text": "I Motor City Cruise sono una squadra di pallacanestro di Detroit che milita nella NBA Development League, il campionato professionistico di sviluppo della National Basketball Association.\nStoria.\nNati come Southern California Surf giocarono inizialmente nella nuova ABA, e durante la stagione 2001-02 raggiunsero la finale, poi persa contro i Kansas City Knights, della Lega.\nDopo l'anno di sospensione della Lega, nella stagione 2003-04, dopo essersi trasferiti a Long Beach, assunsero la denominazione di Long Beach Jam, vincendo, proprio in quell'anno la rivincita della finale contro i Kansas City Knights.\nDopo un'altra stagione e mezza, nel maggio del 2005 i pressanti problemi finanziari e logistici decretarono il ritiro dalla Lega.\nTrasferitisi a Bakersfield nel 2006, entrarono al contempo nella NBA Development League assumendo la denominazione di Bakersfield Jam e giocarono gli incontri casalinghi nel Dignity Health Event Center. Nell'aprile 2016 vennero acquisiti dai Phoenix Suns, che li trasferirono a Prescott Valley.\nIl 29 luglio 2020 vennero acquistati dai Detroit Pistons, che li trasferirono a Detroit, con inizio delle operazioni nella stagione 2021-22.\nSquadre NBA affiliate.\nSono affiliati alle seguenti squadre NBA: Detroit Pistons."}
{"id": "532002", "revid": "3115", "url": "https://it.wikipedia.org/wiki?curid=532002", "title": "Emilio Bonifazi", "text": "Biografia.\nNato a Frasso Sabino e trasferitosi giovanissimo in Maremma, si laurea in Giurisprudenza all'Universit\u00e0 di Pisa. Dopo aver svolto attivit\u00e0 legali nella citt\u00e0 di Grosseto, \u00e8 per alcuni anni dirigente delle Assicurazioni Generali. Successivamente insegna discipline giuridiche ed economiche nelle scuole medie superiori della provincia di Grosseto e dal 1980 al 1985 fa parte del comitato di gestione della Biblioteca Gaetano Badii di Massa Marittima. Dal 2004 al 2006 \u00e8 presidente del CO.S.EC.A., la principale azienda della provincia di Grosseto che si occupa della gestione dei rifiuti.\n\u00c8 stato sposato con Monica Calamai, direttore generale della Asl di Ferrara.\nCarriera politica.\nSindaco di Follonica.\nBonifazi entr\u00f2 in politica militando nella Democrazia Cristiana e venne eletto consigliere comunale a Massa Marittima nel 1985, carica che ricopr\u00ec fino al 1995, anno in cui divenne sindaco della citt\u00e0 di Follonica con i Popolari. Nel 1999 fu riconfermato sindaco della citt\u00e0 del golfo con i Democratici di Sinistra, mantenendo la carica fino al 2004. In quello stesso anno fu eletto consigliere della provincia di Grosseto per Democrazia \u00e8 Libert\u00e0 - La Margherita, ricevendo la nomina di presidente della \"commissione bilancio, finanze, cultura, formazione professionale, organizzazione delle risorse umane e sport\".\nSindaco di Grosseto.\nAlle elezioni comunali del 28 e 29 maggio 2006 \u00e8 stato eletto sindaco di Grosseto al primo turno con il 51,8% dei voti contro lo sfidante del centro-destra Gabriele Bellettini. Candidatosi per un secondo mandato alle amministrative del 15 e 16 maggio 2011, venne rieletto sindaco al secondo turno con il 57,3% dei voti, battendo al ballottaggio il candidato del centro-destra Mario Lolini.\nTra le sue maggiori opere a Grosseto, l'acquisto e la ripresa della stagione teatrale al Teatro Moderno, la nuova apertura del Museo di storia naturale della Maremma e dell'osservatorio astronomico di Roselle, la ristrutturazione della chiesa della Misericordia, la riqualificazione parziale dei bastioni Rimembranza e Cavallerizza delle mura, la creazione del nuovo quartiere residenziale \"Villa Pizzetti\" a Gorarella, il parco urbano del fiume Ombrone dell'Alberino, la riqualificazione del parco pubblico di via Ximenes, che \u00e8 stato dedicato all'ex sindaco Renato Pollini, la creazione della pista ciclabile Grosseto est, che avrebbe dovuto collegare i principali quartieri della citt\u00e0 con Roselle e l'area archeologica, due nuovi plessi scolastici alla Sugherella e al Casalone, che non venivano costruiti dagli anni ottanta, la riapertura del bastione Maiano, e la riqualificazione di piazza Marconi, avviata nell'estate 2014. Non \u00e8 mai stato approvato invece un progetto di costruzione di un centro di documentazione nazionale degli Etruschi, in collaborazione con Regione Toscana ed Unione Europea.\nTra le iniziative pi\u00f9 discusse si ricordano la demolizione del Foro Boario, avvenuta nel 2012, che ha significato la perdita di un'importante architettura del Novecento, realizzata dall'architetto Mario Luzzetti nel 1959; e la demolizione dell'ala settentrionale del complesso del vecchio ospedale Misericordia, avvenuta nell'estate 2015.\nPresidente della Provincia di Grosseto.\nNel 2014 Emilio Bonifazi, in quanto sindaco del comune capoluogo, fu il candidato unico del Partito Democratico alle prime elezioni provinciali tenutesi in seguito alla riforma Delrio, che prevedeva per le province un'elezione di secondo grado, in cui i sindaci e i consiglieri dei comuni eleggono i propri rappresentanti. Bonifazi venne eletto il 12 ottobre 2014 con 231 preferenze, insediandosi cos\u00ec il giorno successivo come Presidente della provincia di Grosseto.\nIn seguito alla fine del suo mandato da sindaco di Grosseto e alla sconfitta del Partito Democratico alle elezioni amministrative del 2016 che hanno visto la vittoria del candidato del centro-destra Antonfrancesco Vivarelli Colonna, il 18 luglio 2016 Bonifazi present\u00f2 le dimissioni dalla carica di presidente della provincia lasciandone le funzioni al vice-presidente Andrea Benini, sindaco di Follonica.\nImpegni successivi.\nNel mese di marzo 2019, Bonifazi annuncia la sua candidatura a sindaco di Scarlino, sostenuto da una coalizione di centro-sinistra. Alla tornata elettorale del 26 maggio ha ottenuto il 28,88% dei voti, posizionandosi dietro alla candidata del centro-destra Francesca Travison, che \u00e8 divenuta sindaca con il 43,93% delle preferenze. Bonifazi \u00e8 stato comunque eletto in consiglio comunale, accettando di sedere nei banchi dell'opposizione.\nNel luglio 2020 \u00e8 nominato amministratore unico di Sea Ambiente, azienda di Viareggio che si occupa di rifiuti."}
{"id": "532003", "revid": "767487", "url": "https://it.wikipedia.org/wiki?curid=532003", "title": "Groovy Hate Fuck (Feel Good About Your Body)", "text": "Groovy Hate Fuck (Feel Good About Your Body) \u00e8 il primo album raccolta dei Pussy Galore, pubblicato nel 1987.\nEsso contiene brani tratti dai primi tre EP."}
{"id": "532005", "revid": "1543377", "url": "https://it.wikipedia.org/wiki?curid=532005", "title": "Lights and Sounds", "text": "Lights and Sounds \u00e8 il quinto album degli Yellowcard, ed il secondo registrato sotto etichetta Capitol Records. \u00c8 stato sicuramente il loro lavoro pi\u00f9 atteso, perch\u00e9 \u00e8 stato quello successivo ad \"Ocean Avenue\", l'album che nel 2003 aveva valso al gruppo il disco di platino. In origine \"Lights and Sounds\" sarebbe dovuto uscire nell'autunno 2005, ma la sua pubblicazione, successivamente, slitt\u00f2 fino al 24 gennaio 2006. Alla sua uscita, l'album \u00e8 stato accompagnato da un'edizione speciale, che conteneva un DVD bonus con interviste, documentari, il video della canzone \"Lights and Sounds\" e alcune esibizioni dal vivo.\nNonostante abbia debuttato al quinto posto in classifica negli Stati Uniti, al quarto in Canada e al sesto in Australia, \"Lights and Sounds\" \u00e8 considerato un fallimento commerciale, specie se confrontato con l'immediatamente precedente \"Ocean Avenue\". Alcuni hanno imputato questo insuccesso al fatto che, a differenza dei precedenti lavori della band, in questo \u00e8 meno presente il violino, a vantaggio di uno stile pi\u00f9 duro. Ryan Key ha commentato che l'album racchiude tutti i sentimenti negativi, lo stress e le situazioni spiacevoli che stava affrontando in quel periodo della sua vita.\nL'album, insieme ad altri degli Yellowcard, \u00e8 stato oggetto di non poche discussioni tra i critici musicali ed i fan in ordine alla sua eventuale appartenenza al genere musicale emo, in particolare tra gli album della recente \"terza ondata\"; anche se la band nella scrittura dell'album ha cercato principalmente di prendere le distanze dal genere pop punk al quale erano costantemente associati dopo il successo di \"Ocean Avenue\".\nA causa del successo non molto elevato, dall'album sono stati estratti solo due singoli: \"Lights and Sounds\" e \"Rough Landing, Holly\".\nA distanza di qualche anno, Ryan Key ha commentato, a proposito di \"Lights and Sounds\": \"Sar\u00f2 sempre molto affezionato a questo disco. Era una specie di capitolo oscuro nella mia vita e mi piace poter sentire come le canzoni hanno catturato questo momento\".\nClassifiche.\nL'album ha debuttato in quinta posizione nella Billboard 200, risultando cos\u00ec l'album degli Yellowcard che ha raggiunto la posizione pi\u00f9 alta in graduatoria. Nella classifica degli album su internet ha raggiunto il 5\u00ba posto, mentre in quella degli album digitali ha ottenuto il 41\u00ba. In Canada, l'album ha raggiunto il 4\u00ba posto.\nNel Regno Unito l'album ha raggiunto la 59\u00aa posizione, risultando a tutt'oggi il loro album che ha ottenuto la posizione pi\u00f9 alta (\"Southern Air\" si \u00e8 piazzato sessantesimo nel 2012). Lo stesso vale per l'Australia, in cui l'album ha esordito al sesto posto la prima settimana (per poi scendere nelle cinque settimane successive in 18\u00aa, 27\u00aa, 36\u00aa, 42\u00aa e 49\u00aa posizione). In Austria l'album debutta in 67\u00aa posizione e scende in 69\u00aa alla seconda settimana; pi\u00f9 ampio il successo nell'anglofona Nuova Zelanda, dove l'album debutta all'11\u00ba posto, per poi scendere al 21\u00ba ed al 29\u00ba. In Svizzera, infine, l'album dapprima debutta all'84\u00ba posto, e poi risale fino al 73\u00ba nella seconda settimana.\nCanzoni.\n\"Lights and Sounds\".\nIl brano \u00e8 stato incluso nella colonna sonora del videogioco \"Burnout Revenge\" ed \u00e8 una delle tracce suonabili nelle edizioni americana ed australiana di \"\".\n\"Rough Landing, Holly\".\nCitata come una delle canzoni preferite dal cantante Ryan Key, il testo parla delle sue esperienze con la cocaina nel periodo di successo della band segu\u00ecto alla popolarit\u00e0 di \"Ocean Avenue\", come suggerito anche dalla frase \"I love that sound, so give me one more line\" a fine testo (\"adoro quel suono, dammi un'altra striscia\"). Nel video, la stanza coi graffiti che compare \u00e8 la stessa (ma con pi\u00f9 graffiti) usata nel video per \"Ocean Avenue\". Entrambi i video sono stati girati da Marc Webb. Tutte le comparse, inoltre, sono di origine asiatica. Ryan Key l'ha citato come il video pi\u00f9 divertente cui abbia mai partecipato. \u00c8 stato girato in cinque location diverse ed \u00e8 il video pi\u00f9 costoso della band. La canzone compare nella colonna sonora del videogioco \"Flatout 2\".\n\"Waiting Game\".\nLa canzone, secondo quanto affermato da Ryan Key, parla di una coppia che era sopravvissuta allo tsunami in Thailandia nel 2004 di cui lui aveva letto.\n\"Martin Sheen or JFK\".\nLa canzone \u00e8 ispirata al film \"I Goonies\" di Richard Donner. Il titolo deriva da una frase del film, in cui il personaggio di Mouth scambia l'effigie di John Fitzgerald Kennedy su una moneta da mezzo dollaro per quella dell'attore Martin Sheen.\n\"How I Go\".\nIl brano si ispira al film \"Big Fish\", di Tim Burton. \u00c8 accompagnato da una chitarra acustica e da un'orchestra di 25 elementi, arrangiata e diretta dal violinista Sean Mackin. Il cantato \u00e8 un duetto tra Ryan Key e la cantante dei Dixie Chicks, Natalie Maines.\nTracce.\nTracce Bonus.\nLa versione giapponese dell'album contiene la canzone \"Three Flights Down\" (scaricabile anche da iTunes), mentre quella australiana il brano \"When We're Old Men\"."}
{"id": "532006", "revid": "300067", "url": "https://it.wikipedia.org/wiki?curid=532006", "title": "Texas Legends", "text": "I Texas Legends sono una squadra di pallacanestro di Frisco che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa squadra ha debuttato nella stagione 2006-07. I \"14ers\" sono stati chiamati cos\u00ec per i 14.000 piedi (4.267,2 metri) di altezza delle montagne, per le quali il Colorado \u00e8 famoso.\nNella stagione 2006-07, i 14ers hanno disputato un ottimo campionato e arrivando a giocare i play-off e a vincere il primo titolo di campioni della \"Western Division\", battendo in finale una delle due migliori squadre della lega, gli Idaho Stampede, accedendo cos\u00ec alla finale per il titolo della D-League, persa poi contro i Dakota Wizards, 129 a 121.\nIl 23 aprile 2009, i 14ers diventarono campioni della D-League per la prima volta, vincendo le finali contro gli Utah Flash. Il 18 giugno 2009 la D-League decise il trasferimento della squadra a Frisco a partire dalla stagione 2010-2011, e nell'aprile 2010 assunse la denominazione attuale.\nSquadre NBA affiliate.\nSono affiliati alle seguenti squadre NBA: Dallas Mavericks."}
{"id": "532008", "revid": "2039709", "url": "https://it.wikipedia.org/wiki?curid=532008", "title": "Garzaia", "text": "Con il termine garzaia si indica il luogo in cui nidificano collettivamente diverse specie di aironi (fam. Ardeidae) con abitudini coloniali. Diverse specie di Ardeidi, infatti, prediligono costruire i nidi molto vicini, anche sullo stesso albero o arbusto a distanza di pochi metri dal nido limitrofo. La garzaia si trova spesso all'interno di un'area limitata e difficilmente accessibile, generalmente costituita da un bosco umido con terreno paludoso o da un salicornieto o da un canneto.\nI vantaggi della vita di gruppo.\nCirca i vantaggi che offre la vita coloniale, gli studiosi hanno formulato delle ipotesi che sono state in parte dimostrate dopo anni di osservazioni sul campo. Queste ipotesi riguardano soprattutto la ricerca di cibo, la difesa dai predatori ed il successo della riproduzione.\nRicerca di cibo.\nSul primo argomento l'ipotesi pi\u00f9 attendibile \u00e8 la seguente: gli uccelli che non hanno trovato una buona fonte di cibo possono seguire un altro individuo che in quel giorno \u00e8 stato pi\u00f9 fortunato. Seguendolo durante il volo dalla colonia alle zone di alimentazione molti uccelli possono individuare rapidamente le zone dove \u00e8 pi\u00f9 abbondante il cibo.\nDifesa dai predatori.\nPer quanto riguarda la difesa, anche se le colonie sono molto vaste e quindi facili da trovare, gli uccelli coloniali sviluppano i loro territori comuni in zone inaccessibili ai predatori come isole, pareti rocciose e paludi.\nSebbene le specie di Ardeidae che formano colonie pi\u00f9 grandi pongano i nidi a distanze ravvicinate, non vi sono comportamenti di difesa collettiva pi\u00f9 sviluppati.\nSuccesso della riproduzione.\nPer quanto riguarda la riproduzione si \u00e8 visto che nelle colonie pi\u00f9 numerose le deposizioni delle uova avvengono in modo pi\u00f9 sincronizzato e la riuscita della riproduzione \u00e8 pi\u00f9 elevata. Il vantaggio, potrebbe derivare dal fatto che, essendo la deposizione sincronizzata e la risorsa alimentare costituita dalle uova disponibile solo per un tempo limitato, la predazione sui nidi \u00e8 minore perch\u00e9 il predatore pu\u00f2 prelevare meno uova.\nPopolazioni e loro protezione in Italia.\nIn Italia il censimento delle garzaie del 2002 ha rilevato 290 garzaie con un numero complessivo di nidi che superava le 60.000 unit\u00e0. I censimenti del 2008 e 2011 hanno rilevato una sostanziale stabilit\u00e0 delle popolazioni con l'eccezione dell'Airone guardabuoi, in netto aumento e con la nidificazione sporadica dell'Airone bianco maggiore. La Nitticora ha invece fatto registrare una riduzione rilevante del numero di coppie nidificanti, soprattutto nell'area delle risaie della Lombardia e del Piemonte. In Lombardia sono numerose le garzaie dichiarate monumenti naturali, in Piemonte si \u00e8 privilegiata la proposta di classificazione come siti di interesse comunitario (pSIC). In Toscana, presso le aree protette individuate in zone umide e denominate \"padule\" sono garzaie, accade per esempio nel Padule di Fucecchio, in cui \u00e8 stata riscontrata la nidificazione dell'airone bianco maggiore.\nTra di esse vi sono:\nCollegamenti esterni.\nsul sito dell'Universit\u00e0 di Pavia, ultimo aggiornamento 2008 e 2011."}
{"id": "532016", "revid": "57342", "url": "https://it.wikipedia.org/wiki?curid=532016", "title": "Piera Capitelli", "text": "\u00c8 stata membro della Camera dei deputati per due legislature e sindaco di Pavia dal 2005 al 2009.\nNote biografiche.\nLaureata in Lettere all'Universit\u00e0 Cattolica del Sacro Cuore di Milano, \u00e8 stata dirigente scolastico nelle scuole elementari.\nDal 1981 al 1985 \u00e8 stata consigliere circoscrizionale a Pavia per il Partito Comunista Italiano. In seguito, fino al 1996 \u00e8 stata consigliere comunale, assessore e vicesindaco a Stradella.\nNella XIII Legislatura \u00e8 stata deputata per il Partito Democratico della Sinistra.\nRiconfermata nella XIV Legislatura ha fatto parte del gruppo dei Democratici di Sinistra.\nAl ballottaggio del 17 e 18 aprile 2005 \u00e8 stata eletta sindaco di Pavia con il 54,5% dei voti, succedendo al sindaco uscente Andrea Albergati, suo collega di coalizione. Sconfigge il noto pediatra del Policlinico San Matteo di Pavia, Giorgio Rondini.\nNel 2007 \u00e8 stata nominata nel coordinamento nazionale del Partito Democratico.\nIl 28 gennaio 2009 \u00e8 cessata nella carica di sindaco di Pavia dopo le dimissioni, precedute due giorni prima da quelle del Vicesindaco, di ventidue consiglieri (19 d'opposizione e 3 di maggioranza) dei quaranta che componevano il Consiglio comunale; la sfiducia cos\u00ec vigorosamente espressa nei suoi confronti ha comportato il decadimento degli organi elettivi del Comune che \u00e8 stato commissariato fino alle successive elezioni."}
{"id": "532021", "revid": "597981", "url": "https://it.wikipedia.org/wiki?curid=532021", "title": "Allungamento alare", "text": "L'allungamento alare \u00e8 una delle caratteristiche geometriche di un'ala, definito come il rapporto tra l'apertura alare (lunghezza caratteristica nella direzione trasversale) e la corda media geometrica (lunghezza caratteristica nella direzione longitudinale) o tra il quadrato dell'apertura alare e la superficie alare ed \u00e8 indicato con\noppure\ndove \"A\" indica l'allungamento alare (\"aspect ratio\" in inglese), \"b\" indica l'apertura alare (misura della lunghezza da un'estremit\u00e0 all'altra dell'ala vista in pianta) e \"S\" indica la superficie alare (la somma della superficie di ambedue le semiali). La superficie alare \u00e8 proporzionale al rapporto formula_3 tra apertura alare e lunghezza della radice alare (lunghezza della sezione dell'ala al punto pi\u00f9 vicino alla fusoliera).\nEssendo il rapporto tra due misure di lunghezza o di superficie, esso \u00e8 un numero \"adimensionale\" o puro, cio\u00e8 che non ha unit\u00e0 di misura.\nL'allungamento alare, che \u00e8 un parametro che distingue il profilo dall'ala finita (il profilo viene considerato come appartenente ad un'ala di apertura infinita), ha effetto sulla resistenza ed in particolare sul coefficiente di resistenza indotta formula_4 che, nel caso dell'ala ellittica, \u00e8 dato dalla relazione:\ndalla quale si deduce che maggiore \u00e8 l'allungamento e minore sar\u00e0 la resistenza indotta. Infatti il primo termine rappresenta il coefficiente di resistenza indotta e \"C\"\"L\" il coefficiente di portanza.\nEffetti e conseguenze.\nUn effetto dell'allungamento influir\u00e0 anche sul coefficiente di portanza massimo; supponiamo infatti di voler esprimere, sempre nel caso pi\u00f9 semplice possibile di ala ellittica, il coefficiente di portanza totale dell'ala in funzione della pendenza della retta di portanza dei profili che costituiscono l'ala. Consideriamo quindi un'ala ellittica e supponiamo che abbia lo stesso profilo alare in tutta la sua apertura. Il formula_6 totale di quest'ala \u00e8 espresso mediante la relazione:\ndove formula_8 \u00e8 l'incidenza geometrica, mentre formula_9 \u00e8 l'incidenza indotta; quindi nessuna sezione lavora ad incidenza geometrica, dato che si deve tener conto delle componenti di velocit\u00e0 indotte dal sistema vorticoso a staffa, le quali producono una riduzione dell'angolo d'attacco, espressa nel caso dell'ala ellittica attraverso una costante al variare dell'apertura e pari a\nMettendo in evidenza il \"C\"\"L\", otteniamo:\nche possiamo riscrivere come\ndove per definizione il nuovo termine rappresenta la pendenza della retta di portanza dell'ala finita, che in base all'espressione appena descritta ha la forma:\nche \u00e8 proprio la relazione che si voleva evidenziare, perch\u00e9 rappresenta il secondo effetto fondamentale dell'allungamento alare sulle caratteristiche aerodinamiche dell'ala: in tale relazione (valida per un'ala ellittica, ma che contiene comunque i concetti che qui interessa discutere) si nota che per valori molto elevati dell'allungamento alare, il formula_14dell'ala finita tender\u00e0 al formula_15del profilo; inoltre tanto minore \u00e8 l'allungamento dell'ala e tanto pi\u00f9 risulter\u00e0 diminuita la pendenza della retta di portanza dell'ala stessa.\nApplicazioni.\nValori di allungamento alare caratteristici dei velivoli che oggi si incontrano vanno da 2-3 per i supersonici da combattimento, a circa 7 per i commerciali da trasporto, sino ad arrivare a 20-30 per gli alianti, nei quali \u00e8 di fondamentale importanza tenere al minimo la resistenza complessiva della configurazione.\n\u00c8 chiaro che se dobbiamo progettare un velivolo supersonico, nel momento in cui voli ad alta velocit\u00e0 a Mach &gt; 1, il coefficiente di portanza sar\u00e0 certamente ridotto e l'angolo d'attacco sar\u00e0 basso, quindi la resistenza indotta in quelle condizioni di volo e di progetto non \u00e8 certamente un problema: sar\u00e0 dunque meglio prendersi tutti i vantaggi (per esempio di tipo strutturale) di un'ala con allungamento alare piuttosto basso; se invece dobbiamo progettare un aliante, \u00e8 importantissimo che la resistenza complessiva sia bassa e quindi realizzeremo ali con allungamenti molto elevati."}
{"id": "532022", "revid": "852776", "url": "https://it.wikipedia.org/wiki?curid=532022", "title": "Santa Cruz Warriors", "text": "I Santa Cruz Warriors sono una squadra di pallacanestro di Santa Cruz che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa squadra fu originariamente formata nel 1995, con sede a Bismarck, Dakota del Nord, come membro della International Basketball Association, un campionato di pallacanestro che raggruppava squadre del Nord America e dell'ovest del Canada. Nell'ultimo anno di vita della IBA, nel 2000-01, i Wizards vinsero il titolo.\nL'anno seguente la franchigia pass\u00f2 nella Continental Basketball Association dove vinse due titoli, nel 2002 e nel 2004, prima di essere annessa alla NBA D-League nel 2006.\nNella loro prima stagione della D-League, i Wizards disputano una buonissima stagione regolare, ottenendo il miglior record di vittorie nella lega, e nei play-off si aggiudicarono il loro primo titolo sconfiggendo i Colorado 14ers.\nNel maggio 2012 la squadra venne trasferita a Santa Cruz, assumendo la denominazione attuale.\nSquadre NBA affiliate.\nI Santa Cruz Warriors sono affiliati alle seguenti squadre NBA: Golden State Warriors."}
{"id": "532023", "revid": "48620316", "url": "https://it.wikipedia.org/wiki?curid=532023", "title": "Angolo diedrale", "text": ""}
{"id": "532025", "revid": "324090", "url": "https://it.wikipedia.org/wiki?curid=532025", "title": "One for the Kids", "text": "One for the Kids \u00e8 il terzo album degli Yellowcard, pubblicato nel 2001 tramite Lobster Records. \u00c8 il primo album completo della band in cui a cantare \u00e8 Ryan Key, nonch\u00e9 il primo a raggiungere un pi\u00f9 ampio consenso di pubblico, essendo la prima volta che la band \u00e8 sotto contratto con una etichetta professionale. Le canzoni \"Star Struck\", \"Drifting\", \"Something of Value\", \"Trembling\", \"Big Apple Heartbreak\", \"October Nights\", \"Rock Star Land\", \"For Pete's Sake\" e \"A.W.O.L.\" sono state inserite nella colonna sonora del videogioco per Xbox \"Amped\".\nRyan Key ha affermato che \"Sureshot\" parla in modo autobiografico di come ci si sente ad essere arrivati in una posizione invidiabile attraverso la musica, dopo che per anni si era stati presi in giro o sminuiti perch\u00e9 non si era atletici e spacconi come le \"star\" della scuola. Dopo la \"bonus track\" acustica \"Rough Draft\", l'album contiene una traccia silenziosa di circa due minuti ed una \"ghost track\" di 58 secondi senza titolo."}
{"id": "532026", "revid": "767487", "url": "https://it.wikipedia.org/wiki?curid=532026", "title": "Arrondissement di Tolosa", "text": "L\"arrondissement\" di Tolosa \u00e8 un \"arrondissement\" dipartimentale della Francia situato nel dipartimento dell'Alta Garonna, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Villefranche-de-Lauragais.\nComposizione.\nL\"arrondissement\" \u00e8 composto da 226 comuni raggruppati in 31 cantoni, 15 dei quali all'interno della citt\u00e0 di Tolosa, ed elencati di seguito:"}
{"id": "532027", "revid": "1318658", "url": "https://it.wikipedia.org/wiki?curid=532027", "title": "Arrondissement di Saint-Gaudens", "text": "L\"arrondissement\" di Saint-Gaudens \u00e8 un \"arrondissement\" dipartimentale della Francia situato nel dipartimento dell'Alta Garonna, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 236 comuni raggruppati in 11 cantoni:"}
{"id": "532028", "revid": "1318658", "url": "https://it.wikipedia.org/wiki?curid=532028", "title": "Arrondissement di Muret", "text": "L\"arrondissement\" di Muret \u00e8 un \"arrondissement\" dipartimentale della Francia situato nel dipartimento dell'Alta Garonna, nella regione Occitania.\nStoria.\nFu creato nel 1800 sulla base dei preesistenti distretti. Soppresso nel 1803, fu restaurato nel 1806; soppresso nuovamente nel 1926 fu infine restaurato nel 1942.\nComposizione.\nL\"arrondissement\" \u00e8 composto da 126 comuni raggruppati in 11 cantoni:"}
{"id": "532032", "revid": "320578", "url": "https://it.wikipedia.org/wiki?curid=532032", "title": "John Hammill", "text": ""}
{"id": "532034", "revid": "287204", "url": "https://it.wikipedia.org/wiki?curid=532034", "title": "Fort Worth Flyers", "text": "I Fort Worth Flyers furono una squadra di pallacanestro di Fort Worth che militava nella NBA Development League, il campionato professionistico di sviluppo della National Basketball Association.\nNella stagione 2005-06, dopo aver vinto la \"regular season\", furono sconfitti in finale dagli Albuquerque Thunderbirds."}
{"id": "532037", "revid": "38120", "url": "https://it.wikipedia.org/wiki?curid=532037", "title": "Abadir (personaggio)", "text": ""}
{"id": "532042", "revid": "5", "url": "https://it.wikipedia.org/wiki?curid=532042", "title": "Zolder", "text": ""}
{"id": "532044", "revid": "671029", "url": "https://it.wikipedia.org/wiki?curid=532044", "title": "Salt Lake City Stars", "text": "I Salt Lake City Stars sono una squadra di pallacanestro di Salt Lake City, che militano nella NBA Development League, il campionato professionistico di sviluppo della National Basketball Association. Gli Utah Jazz detengono la propriet\u00e0 della squadra.\nStoria della franchigia.\nGli Stampede furono un membro fondatore della Continental Basketball Association nel 2001 e furono vice-campioni nel 2004, perdendo contro i Dakota Wizards. Dopo la stagione 2005-06, gli Stampede entrarono a far parte della NBA Development League.\nNella stagione 2006-07, dopo una buonissima stagione regolare, e aver raggiunto il primo posto nella \"Western Division\", a fine della stagione, gli Stampede furono battuti ai playoff in finale di division dai Colorado 14ers.\nIl 25 aprile, 2008, gli Stampede diventarono campioni della D-League per la prima volta, vincendo in tre gare le finali contro gli Austin Toros.\nIl 24 marzo 2015 gli Utah Jazz annunciano l'acquisizione degli Idaho Stampede, diventando cos\u00ec l'ottava franchigia a detenere la propriet\u00e0 di una squadra D-League, e il 4 aprile 2016 viene annunciato il trasferimento a Salt Lake City e l'assunzione della denominazione attuale.\nSquadre NBA affiliate.\nSono affiliati esclusivamente agli Utah Jazz."}
{"id": "532046", "revid": "38120", "url": "https://it.wikipedia.org/wiki?curid=532046", "title": "Cavallo del mare", "text": ""}
{"id": "532047", "revid": "320578", "url": "https://it.wikipedia.org/wiki?curid=532047", "title": "Julie Cafritz", "text": ""}
{"id": "532052", "revid": "287204", "url": "https://it.wikipedia.org/wiki?curid=532052", "title": "Potos\u00ec", "text": ""}
{"id": "532054", "revid": "123694261", "url": "https://it.wikipedia.org/wiki?curid=532054", "title": "South Bay Lakers", "text": "I South Bay Lakers sono una squadra di pallacanestro di El Segundo che milita nella NBA Development League, il campionato professionistico di sviluppo della National Basketball Association.\nStoria della franchigia.\nI Los Angeles D-Fenders, hanno cominciato a giocare nella stagione 2006-07, e sono stati la prima squadra ad essere posseduta da una franchigia NBA, i Los Angeles Lakers.\nNella stagione 2010-11 non partecip\u00f2 al campionato, ritornando la stagione successiva e raggiungendo le finali, perse contro gli Austin Toros.\nNel 2017 cambiarono nome, assumendo la denominazione attuale\nSquadre NBA affiliate.\nSono affiliati alle seguenti squadre NBA: Los Angeles Lakers."}
{"id": "532064", "revid": "1938393", "url": "https://it.wikipedia.org/wiki?curid=532064", "title": "Pediculus humanus capitis", "text": "Il pidocchio del capo (\"Pediculus humanus capitis\" ) \u00e8 una specie che vive nella capigliatura umana. Predilige la nuca e l'area sopra le orecchie, in cui svolge il suo intero ciclo vitale.\nIl pidocchio del capo e le altre sottospecie parassite dell'uomo.\nL'uomo pu\u00f2 essere parassitato da \"Pediculus humanus capitis\" (pediculosi del capo), \"Pediculus humanus corporis\" (pediculosi del corpo) e \"Pthirus pubis\" (pediculosi del pube).\nIl pidocchio del corpo si \u00e8 evoluto dal pidocchio del capo: le due sottospecie di \"P. humanus\" (capitis e corporis) sono indistinguibili fra loro e, allevate in laboratorio, si accoppiano senza problemi, dando prole fertile ed interfeconda. Il pidocchio del capo deposita le proprie uova (\"lendini\") alla base del capello, mentre il pidocchio del corpo attacca le proprie uova alle fibre dei vestiti.\n\"Pthirus pubis\" infesta preferenzialmente il pube, ma anche altre sedi come ascelle, ciglia e sopracciglia.\nI pidocchi che parassitano l'uomo potrebbero essersi evoluti da parassiti di Homo erectus.\nSei milioni di anni fa gli antenati degli esseri umani erano interamente coperti di peli e un'unica specie di pidocchi si spostava liberamente dalla testa ai piedi. Il pidocchio appartenente al genere Pediculus, si divise in due specie: i pidocchi dell'uomo, conosciuti col nome scientifico di Pediculus humanus, e quelli dello scimpanz\u00e9 come Pediculus schaeffi. Quando gli esseri umani persero i peli sul corpo, circa 1,8 milioni di anni fa, i pidocchi si ritrovarono confinati sulla testa, lasciando il resto del corpo. Successivamente, forse a causa dell'Era glaciale, gli uomini hanno iniziato a indossare vestiti regolarmente, permettendo lo sviluppo della pediculosi del corpo.\nCiclo vitale.\nIl ciclo vitale del pidocchio del capo consta di tre stadi:\nHabitat.\nIl Pidocchio del capello \u00e8 un ectoparassita obbligato permanente e strettamente ospite-specifico: attua cio\u00e8 l'intero ciclo vitale sul cuoio capelluto dell'uomo. I pidocchi possono dunque vivere solo a contatto con il corpo umano (non possono contagiare gli animali). Abbandonano una testa solo quando costretti a trasferirsi su un nuovo ospite: questo succede, per esempio, in caso di febbre alta e prolungata o dopo la morte dell'ospite.\nVoci correlate.\nLe specie di pidocchi che vivono su altre parti del corpo umano sono il pidocchio del corpo (\"Pediculus humanus humanus\", talvolta citato come \"Pediculus humanus corporis\") e il pidocchio del pube o piattola (\"Pthirus pubis\")."}
{"id": "532074", "revid": "767487", "url": "https://it.wikipedia.org/wiki?curid=532074", "title": "Bob Bert", "text": "\u00c8 diventato famoso per essere stato uno dei primi batteristi ad accostare alla classica batteria altri pezzi di metallo e lamiere raccolte tra i rifiuti.\nHa suonato con: Sonic Youth (1983-1985), Pussy Galore (1987-1990), Bewitched, Action Swingers, Chrome Cranks, Knoxville Girls (1999-2001), The International Shades.\nBiografia.\nLa sua collaborazione con i Sonic Youth \u00e8 limitata agli album \"Confusion Is Sex\", \"Sonic Death\", e \"Bad Moon Rising\". Dopo \"Bad Moon Rising\", Bert lasci\u00f2 il gruppo. I Sonic Youth lo rimpiazzarono con Steve Shelley. Successivamente Bert contribu\u00ec durante la seconda met\u00e0 degli anni ottanta al lavoro del gruppo Pussy Galore, e collabor\u00f2 anche al gruppo formatosi successivamente allo scioglimento di questi ultimi.\nNei primi anni novanta Bert form\u00f2 i Chrome Cranks (che includevano Peter Aaron alla voce, Jerry Teel al basso e William Weber alla chitarra). Dopo lo scioglimento dei Chrome Cranks, Bert insieme a Kid Congo (chitarra), Jack Martin (chitarra), Jerry Teel (basso, voce) e Barry London (organo) formarono il gruppo con base a New York Knoxville Girls.\nAllo stesso tempo Bert realizza una serie di pubblicazioni con i Bewitched (gruppo nel quale suona insieme alla cantante Susanne Sasic, al chitarrista Dave Rick (Yo La Tengo) e al trombettista Marc Cunningham. Le pubblicazioni di questo gruppo sono: \"Chocolate Frenzy\" 12\" EP, e gli album \"Brain Eater\" e \"Harshing my Mellow\" (su etichetta No. 6 Records) ed il 7\" \"Hey White Homie\" su etichetta Sub Pop. I Bewitched andarono in tour con i Sonic Youth e le STP (gruppo di breve durata formato da componenti donne tra le quali Julie Cafritz, ex chitarrista dei Pussy Galore) durante l'estate del 1990, l'anno in cui i Sonic Youth realizzarono l'album \"Goo\".\nVerso la fine degli anni novanta Bert (con la moglie, l'artista Linda Wolfe) inizia la pubblicazione di \"BBGun\", una fanzine che si occupa principalmente della scena noise/punk/alternativa.\nAttualmente Bert suona con gli International Shades, che includono, tra gli altri, l'ex chitarrista dei Live Skull Mark C. e l'ex Pier Platters Dorian Gary."}
{"id": "532080", "revid": "110157", "url": "https://it.wikipedia.org/wiki?curid=532080", "title": "Carburo di silicio", "text": "Il carburo di silicio, chiamato talvolta impropriamente col nome commerciale \"carborundum\", \u00e8 un materiale ceramico composto da silicio e carbonio legati insieme. Viene ottenuto per sintesi, ma esiste anche in natura sotto forma del rarissimo minerale moissanite.\nHa una durezza molto elevata, intermedia tra il corindone e il diamante. \u00c8 quindi classificato tra i materiali superduri.\nIn natura.\nLa moissanite si trova solo in piccolissime quantit\u00e0 in alcuni tipi di meteorite e all'interno di depositi di corindone e kimberlite. Praticamente tutto il carburo di silicio venduto nel mondo, tra cui vi sono anche i gioielli di moissanite, \u00e8 sintetico. La moissanite naturale \u00e8 stata trovata in piccolissime quantit\u00e0 per la prima volta nel 1893 all'interno della meteorite Canyon Diablo in Arizona dal dottor Ferdinand Henri Moissan, da cui il nome del materiale. \nLa scoperta di Moissan, cio\u00e8 della presenza in natura del SiC, fu inizialmente contestata perch\u00e9 i suoi campioni potevano essere stati contaminati dalle lame di carburo di silicio che erano gi\u00e0 presenti sul mercato in quel periodo. Analisi dei grani di SiC trovati nel meteorite Murchison, una condrite carbonacea, hanno rivelato un rapporto isotopico anomalo di carbonio e di silicio, con l'indicazione che l'origine del meteorite stesso \u00e8 al di fuori del sistema solare. Il 99% di questi grani di SiC hanno origine nei pressi nel gruppo di stelle ricche di carbonio chiamato Asymptotic Giant Branch (Ramo Gigante Asintotico). SiC \u00e8 comunemente trovato nei pressi di queste stelle, come si desume dai loro spettri infrarossi.\nMentre \u00e8 molto raro sulla Terra, il carburo di silicio \u00e8 molto comune nello spazio. Si tratta di una forma comune di polvere interstellare che si trova nei pressi di stelle ricche di carbonio. Il carburo di silicio trovato nello spazio e nelle meteoriti \u00e8 quasi esclusivamente nella forma beta. Inoltre si suppone che possa costituire il mantello dei pianeti costituiti principalmente da carbonio.\nMorfologia.\nLa moissanite si rinviene in cristalli appiattiti esagonali fino a 5\u00a0mm. \nPrima sintesi.\nIl materiale \u00e8 stato prodotto per la prima volta dallo statunitense Acheson nel 1893, che ha sviluppato un forno elettrico per produrre SiC, ancora oggi utilizzato. Costitu\u00ec anche la Societ\u00e0 \"Carborundum\" per la produzione di SiC, inizialmente destinato ad essere utilizzato come abrasivo in applicazioni industriali. Nel 1900 la societ\u00e0 si fuse con la \"Electric Smelting and Aluminum Company\", ma proprio in quel momento gli venne imposto dal tribunale di ridurre immediatamente la produzione di minerali attraverso l'uso del forno incandescente. Si dice che Acheson stesse cercando di sciogliere il carbonio nel corindone fuso quando si accorse della presenza di cristalli blu-neri molto duri, che credeva essere un composto di carbonio e corindone: da qui il nome carborundum. Forse chiam\u00f2 il materiale \"carborundum\" anche per analogia col corindone, altra sostanza molto dura (9 sulla scala di Mohs).\nProduzione.\nData la rarit\u00e0 in natura della moissanite, il carburo di silicio \u00e8 prodotto artificialmente. Il suo impiego pi\u00f9 comune \u00e8 quello di abrasivo. Pi\u00f9 di recente lo si \u00e8 utilizzato come semiconduttore e come sostituto del diamante in gioielli di qualit\u00e0. Il processo di fabbricazione pi\u00f9 semplice combina sabbia silicea e coke granulato in un forno elettrico con resistenza di grafite ad alta temperatura (tra i 1600 e i 2500\u00a0\u00b0C). \nIl materiale formato varia in purezza, a seconda della distanza dalla resistenza in grafite. Vicino alla resistenza si trovano i cristalli pi\u00f9 puri che sono incolori, giallo pallido o verdi. Il colore varia da blu a nero mano a mano che ci si allontana dalla resistenza, e questi cristalli sono meno puri. Azoto e alluminio sono le impurit\u00e0 pi\u00f9 comuni, e influenzano la conducibilit\u00e0 elettrica del SiC.\nCarburo di silicio puro pu\u00f2 essere ottenuto tramite il pi\u00f9 costoso processo di deposizione chimica da vapore (CVD). Singoli cristalli di dimensioni maggiori sono commercialmente ottenuti con il metodo di trasporto fisico del vapore, noto come metodo modificato di Lely.\nCarburo di silicio puro pu\u00f2 anche essere preparato dalla decomposizione termica di un polimero, il polimetilsilossilano, in atmosfera inerte a basse temperature. Rispetto al processo di CVD, il metodo di pirolisi \u00e8 vantaggioso perch\u00e9 il polimero pu\u00f2 essere sintetizzato in varie forme prima di essere trasformato in materiale ceramico.\nPropriet\u00e0.\nIl carburo di silicio esiste in almeno 70 forme cristalline. \nIl pi\u00f9 comune \u00e8 l'alfa (ASIC): si forma a temperature superiori ai 2000\u00a0\u00b0C ed ha una struttura cristallina esagonale (simile alla wurtzite). \nLa forma beta ha una struttura cristallina cubica a facce centrate (simile alla blenda) e si forma a temperature inferiori ai 2000\u00a0\u00b0C. La struttura \u00e8 indicata nella figura. Fino a poco tempo fa la forma beta ha avuto pochi impieghi commerciali, anche se vi \u00e8 ora un crescente interesse per il suo uso come supporto per catalizzatori eterogenei, a causa della superficie maggiore a parit\u00e0 di peso rispetto alla forma alfa.\nIl suo peso specifico di 3,2\u00a0g/cm\u00b3, e l'alta temperatura di sublimazione (circa 2700\u00a0\u00b0C) lo rendono utile per costruire cuscinetti e parti di forni. Il carburo di silicio non fonde ad alcuna pressione conosciuta. \u00c8 anche molto inerte dal punto di vista chimico. \u00c8 molto interessante come materiale semiconduttore: la sua elevata conducibilit\u00e0 termica e la sua alta densit\u00e0 massima di corrente lo rendono uno dei materiali pi\u00f9 promettenti rispetto al silicio per dispositivi ad alta potenza. Inoltre ha un forte accoppiamento alle microonde, che assieme all'alto punto di sublimazione, permettono un uso pratico per il riscaldamento e la fusione dei metalli. SiC ha anche un bassissimo coefficiente di dilatazione termica.\nSiC puro \u00e8 incolore. Il colore dal marrone al nero del prodotto industriale \u00e8 il risultato di impurit\u00e0 di ferro. La lucentezza dei cristalli che scompongono la luce nei colori dell'arcobaleno \u00e8 dovuta all'auto passivazione del materiale che si ricopre di un sottile strato di SiO2\nApplicazioni.\nSemiconduttori.\nL'\u03b1-SiC puro \u00e8 un semiconduttore intrinseco con band gap di 3,28 eV (4H) e 3,03 eV (6H), rispettivamente. Attualmente il Carburo di Silicio (SiC) trova ampia applicazione nell'industria dei semiconduttori grazie alle sue caratteristiche elettriche, che lo contraddistinguono dal silicio per le potenziali applicazioni nei dispositivi ad alta potenza, alta frequenza e alte temperature. Il limite attuale alla sua diffusione \u00e8 dato dalla qualit\u00e0 del materiale di partenza, o meglio, dei substrati lavorati per arrivare al dispositivo finale. Per la tecnologia dei dispositivi a semiconduttore basati sul silicio sono disponibili substrati, i cosiddetti wafer, dal diametro superiore ai 12\" (30,48\u00a0cm), di elevata purezza e ottima qualit\u00e0 cristallografica con densit\u00e0 di difetti oramai trascurabile. Per il SiC invece sono disponibili wafer dal diametro non superiore ai 4\" (10\u00a0cm); la densit\u00e0 dei difetti (in gergo tecnico \"micropipe\", \"stacking fault\", \"dislocation\") \u00e8 ancora troppo elevata per rendere i dispositivi ricavabili affidabili e duraturi nel tempo. La ricerca \u00e8 in corso e nel 2007 la Cree ha reso disponibile wafer di carburo di silicio senza difetti di tipo micropipe. Tra l'altro il costo dei substrati influisce per pi\u00f9 del 50% sul costo finale di un qualsiasi dispositivo al SiC, mentre per il silicio tale costo incide per meno del 5%. I substrati di carburo di silicio sono ottenuti per crescita per sublimazione o per crescita epitassiale di tipo \"HTCVD\" (\"High Temperature Chemical Vapour Deposition\"). Gli strati epitassiali sono depositati mediante CVD in reattori a parete calda in presenza di gas contenente silicio e carbonio. I dispositivi attualmente commercializzati sono i diodi Schottky, ma vi \u00e8 un'ampia sperimentazione nel mondo scientifico per la messa a punto dei vari MOSFET, JFET, BJT, sensori di vario tipo, e altri ancora.\nParafulmini.\nLa prima applicazione del SiC fu quella nei parafulmini: colonne riempite di questo materiale sono messe tra le linee ad alta tensione e terra. In questo modo solo se viene superato un certo valore di tensione (ad esempio nel caso in cui la linea sia colpita da un fulmine) avviene il passaggio di corrente cos\u00ec che si scarichi a terra, evitando danni alla linea elettrica.\nOggi \u00e8 per\u00f2 stato sostituito in gran parte dall'ossido di zinco.\nRivelatore di ultravioletti.\nIl carburo di silicio \u00e8 usato anche come un rivelatore di ultravioletti. Nikola Tesla, a cavallo del XX secolo, ha eseguito una serie di esperimenti con carborundum. La sua elettroluminescenza \u00e8 stata osservata dal Capitano Joseph Henry Round nel 1907 e da OV Losev in Unione Sovietica nel 1923.\nMateriale strutturale.\nNegli anni 1980 e 1990, il carburo di silicio \u00e8 stato studiato per la costruzione di turbine a gas ad alta temperatura negli Stati Uniti, Giappone, e in Europa. I componenti di questo materiale sono stati destinati a sostituire leghe di nichel usate nelle pale delle turbine o negli ugelli. Tuttavia nessuno di questi progetti \u00e8 arrivato in produzione per la sua fragilit\u00e0.\nAstronomia.\nLa durezza e la rigidit\u00e0 del SiC lo renderebbero ideale nella costruzione di uno specchio astronomico, ma le difficolt\u00e0 di costruzione e i prezzi elevati non lo rendono facilmente realizzabile.\nAlcuni specchi astronomici sono stati prodotti per l'ESA e sono destinati al progetto GAIA partito nel 2013. Dallo stesso ente \u00e8 previsto per il 2024 il lancio di EChO, in cui il SiC sar\u00e0 adoperato per la costruzione dello specchio primario. Il SiC \u00e8 stato utilizzato come materiale strutturale per l'ottica del telescopio montato sulla sonda New Horizons\nAbrasivi.\nIl carburo di silicio \u00e8 molto usato come materiale per la lavorazione dei moderni lapidari, a causa della sua lunga durata. \nNel settore manifatturiero \u00e8 utilizzato per la sua durezza nei processi di lavorazione abrasiva come la frantumazione e la levigatura, in casi particolari di rettifica di pezzi metallici e nel taglio con getto d'acqua.\nParticelle di carburo di silicio sono stratificate su carta per ottenere la carta vetrata e il grip sul nastro degli skateboard.\nFiltro antiparticolato Diesel.\nSiC \u00e8 utilizzato attraverso un processo di sinterizzazione per i filtri antiparticolato delle macchine Diesel.\nMembrana ceramica.\nIl carburo di silicio \u00e8 utilizzato per la produzione di membrane ceramiche per processi industriali.\nUtensili da taglio.\nNel 1982, presso l\"'Oak Ridge National Laboratories\", George Wei, Terry Tiegs, e Paolo Becher scoprirono un composto di ossido di alluminio e filamenti di carburo di silicio. Questo materiale si \u00e8 rivelato eccezionalmente forte. Lo sviluppo di questo prodotto composito \u00e8 durato solo tre anni. Nel 1985, i primi utensili da taglio commerciale costituiti da questo materiale sono stati introdotti dalla \"Advanced Composite Materials Corporation\" (ACMC) e dalla Greenleaf Corporation.\nElemento riscaldante.\nRiferimenti a elementi riscaldanti di SiC esistono fin dai primi anni del XX secolo, quando furono prodotti dalla \"Acheson's Carborundum Co,\" negli Stati Uniti e dalla \"EKL\" a Berlino. Il carburo di silicio offre temperature di funzionamento maggiori rispetto ad elementi metallici, anche se la temperatura di funzionamento era inizialmente limitata dai terminali di raffreddamento ad acqua, che portavano la corrente elettrica anche alla zona calda del carburo di silicio. Successivamente i terminali non furono pi\u00f9 uniti alla zona calda, ma supportati da pesi o molle. Temperatura di funzionamento ed efficienza furono ancora aumentate con l'uso di resistenze pi\u00f9 basse separate dall'elemento riscaldante, di solito di diametro maggiore rispetto alla zona calda, tenute in sede solo dalla pressione meccanica. Successivamente si ottennero resistenze anche dello stesso diametro. Dal 1960 in poi sono stati prodotti in un unico pezzo, con terminali freddi creati riempiendo il volume dei pori con una lega di silicio. Un'altra tecnica per produrre un pezzo singolo \u00e8 quella di tagliare una spirale oraria in un tubo omogeneo in cui la sezione che si andr\u00e0 a scaldare \u00e8 quella desiderata. Ulteriori sviluppi hanno portato a una maggiore resistenza all'ossidazione e all'attacco chimico mediante l'introduzione di altri elementi. Elementi di SiC sono oggi utilizzati nella fusione di metalli non ferrosi, nel trattamento termico dei metalli e del vetro, nella produzione di materiali ceramici, nei componenti elettronici, ecc.\nApplicazioni nel settore nucleare.\nSiC \u00e8 spesso usato come uno degli strati per il rivestimento degli elementi di combustibile nucleare ad alta temperatura, nei reattori raffreddati a gas o nei reattori ad alta temperatura.\nNell'ambito della fusione nucleare sono in corso studi per l'utilizzo di compositi di carburo di silicio (fibre di SiC in matrice SiC) come materiale strutturale per alcuni progetti del reattore DEMO. In altri progetti il SiCf/SiC \u00e8 utilizzato come barriera elettrica fra il litio-piombo (Pb17Li) fluente e la parte strutturale del blanket (in acciaio ferritico-martensitico). Il forte vantaggio previsto nell'utilizzo del SiCf/SiC come materiale strutturale viene dal fatto che i prodotti di attivazione di questo materiale decadono molto rapidamente, quindi la struttura diventa \"hands on\" in circa 100 anni.\nGioielleria.\nIl carburo di silicio \u00e8 utilizzato anche come gemma in gioielleria. La moissanite \u00e8 simile al diamante in diversi aspetti importanti: \u00e8 trasparente e dura (9, anche se un brevetto degli Stati Uniti stabilisce sia 8.5-9.0, sulla scala Mohs rispetto al 10 per diamante), con un indice di rifrazione tra 2,65 e 2,69 (rispetto a 2,42 per diamante). La moissanite \u00e8 un po' pi\u00f9 dura rispetto al comune zircone. A differenza del diamante, la moissanite \u00e8 fortemente birifrangente. Questa qualit\u00e0 \u00e8 utilizzabile in alcune applicazioni ottiche, ma non per le pietre preziose. Per questo motivo, i gioielli sono tagliati lungo l'asse ottico del cristallo birifrangente per ridurne al minimo gli effetti. \u00c8 pi\u00f9 leggero (densit\u00e0 3,22 vs 3,56), e molto pi\u00f9 resistente al calore. Ne risulta una pietra di una maggiore lucentezza, con sfaccettature nitide e di buona resistenza. Le pietre di moissanite possono essere immesse direttamente negli stampi degli anelli; infatti a differenza del diamante, che brucia a 800\u00a0\u00b0C, la moissanite rimane intatta fino a temperature di 1800\u00a0\u00b0C, circa due volte il punto di fusione dell'oro 18k.\nLa moissanite \u00e8 uno dei pi\u00f9 diffusi sostituti del diamante, e pu\u00f2 facilmente trarre in inganno, anche per la sua conducibilit\u00e0 termica che \u00e8 la pi\u00f9 vicina a quella del diamante fra tutti i suoi sostituti. Essa pu\u00f2 essere distinta da un diamante per la sua birinfrangenza e un colore lievemente verde, giallo, grigio e per la fluorescenza sotto luce ultravioletta.\nPirometria con filamento sottile.\n\u00c8 una tecnica molto particolare ed efficace per misurare la temperatura di un gas attraverso l'uso di filamenti molto sottili di SiC (15 micrometri). In pratica l'emissione luminosa del filamento \u00e8 correlata alla temperatura del gas.\nIndustria siderurgica.\nSiC viene disciolto nell'altoforno e utilizzato per la produzione di acciaio come combustibile e fornisce l'energia che aumenta il rapporto fra l'acciaio prodotto e i rottami. Pu\u00f2 anche essere utilizzato per aumentare le temperature massime e regolare il contenuto di carbonio. \nIl 90% di carburo di silicio \u00e8 utilizzato dall'industria siderurgica per ridurre l'ossigeno presente nella siviera, come fonte di silicio e carbonio sempre in siviera, come antiossidante all'interno del forno e come additivo nelle scorie sintetiche. Permette di ottenere un acciaio ad elevata purezza. Il carburo di silicio utilizzato come additivo nella produzione dell'acciaio o come combustibile \u00e8 prodotto in granuli e commercializzato in sacchi.\nTra il 50% e il 65% del carburo di silicio \u00e8 utilizzato nell'industria siderurgica per la lavorazione di acciaio e rottami di ferro.\nProduzione di armi e armature.\nCome gli altri materiali ceramici ad elevata durezza (cio\u00e8 allumina e carburo di boro), il carburo di silicio \u00e8 utilizzato per produrre armi e protezioni balistiche. Essendo leggero e molto resistente \u00e8 utilizzato come camicia di alcuni proiettili e inserito sotto forma di piccole lastre all'interno dei giubbotti antiproiettile ad uso militare.\nSupporto di catalizzatori.\nLa naturale resistenza all'ossidazione del carburo di silicio, cos\u00ec come la scoperta di nuovi modi di sintetizzare la superficie nella forma beta, lo rendono utile come supporto di catalizzatori eterogenei. La forma beta \u00e8 gi\u00e0 utilizzata da anni come supporto per i catalizzatori usati nell'ossidazione dei butani a dare, ad esempio, l'anidride maleica.\nIndustria automobilistica.\nIl progresso nel settore dei sistemi frenanti ha prodotto significative innovazioni. Un sensibile salto in avanti \u00e8 stata l'introduzione dei dischi freno in materiale carboceramico.\nIl costo elevatissimo, circa 14.000 euro, di un sistema frenante completo in materiale composito, giustificabile solo su vetture importanti, \u00e8 dovuto alla complessit\u00e0 del processo produttivo dei dischi, che dura pi\u00f9 di una giornata; per realizzare i tradizionali dischi in ghisa grigia bastano invece poche ore. Questo tipo di freno \u00e8 disponibile solamente a richiesta su Ferrari Enzo e F430, Porsche 911 Turbo, Audi R8 e Lamborghini Murci\u00e9lago. Nel 2006 la Audi e la tedesca SGL Carbon realizzarono un sistema frenante con dischi in carbonio a costi pi\u00f9 accessibili; l'attuale materiale impiegato \u00e8 una miscela ancora allo stadio di semi-prototipo e quindi suscettibile di ulteriori miglioramenti. L'obiettivo di Audi \u00e8 di produrre un sistema frenante carboceramico con un costo complessivo di circa 2000 euro. Tra i pi\u00f9 interessanti impianti frenanti carboceramici attualmente in produzione si possono citare il Porsche Ceramic Composite Brake (PCCB) adottato dalla Porsche 911 Turbo e il Brembo CCM della Ferrari Enzo.\nI dischi in carbonio su vetture stradali sono molto simili a quelli delle Formula 1 e ne rappresentano una diretta evoluzione, ma sotto certi aspetti sono ancora pi\u00f9 particolari. I dischi freno delle F1 non si possono trovare sulle auto di serie perch\u00e9 caratterizzati da un'efficienza ridotta alle basse temperature; ci\u00f2 determina una limitata capacit\u00e0 frenante sino a che non viene raggiunta una temperatura di circa 200\u00a0\u00b0C. Alle alte temperature, invece, i dischi da corsa garantiscono prestazioni eccezionali, consentendo di raggiungere coefficienti di attrito dell'ordine di 0,68 contro valori di 0,35 delle vetture stradali. La scarsa attitudine dei freni da competizione a garantire frenate sicure a temperature inferiori ai 200 \u00b0C (condizione normale nel traffico) ne ha richiesto il perfezionamento per consentirne l'uso su strada.\nI freni in carbonio delle vetture stradali consentono un drastico abbattimento degli spazi di frenata e di arresto del veicoli in pochi metri anche a velocit\u00e0 di 200 chilometri orari, conservano stabilit\u00e0 termica e punto di pressione costante per cui il guidatore conosce esattamente come reagiscono ad una determinata pressione del pedale, hanno una resistenza all'usura e una vita utile molto maggiore dei freni tradizionali.\nI dischi freno carboceramici hanno una struttura in fibra di carbonio ottenuta con procedimenti tecnologici speciali, successivamente sottoposta a trattamenti con silicio a temperature molto elevate. La costruzione di un disco freno in carbonio si ottiene sottoponendo una miscela composta da fibre di carbonio, opportunamente disposte ed orientate, a forti pressioni all'interno di uno stampo (i valori di pressione e temperatura sono controllati). Al termine di questa operazione si ottiene un particolare gi\u00e0 dotato delle canalizzazioni radiali utilizzate per lo smaltimento del calore (si tratta di dischi autoventilanti). Il disco grezzo viene quindi sottoposto ad un processo di carbonizzazione in forno a circa 1000 \u00b0C, in presenza di azoto e subisce una serie di lavorazioni che lo trasformano in prodotto finito. Tra le varie fasi di costruzione del disco si annovera anche l'operazione di foratura della superficie frenante con un disegno radiale. La superficie di attrito, forata, offre un'eccellente progressivit\u00e0 in condizioni di bagnato (i fori del disco garantiscono la rapida eliminazione del vapore acqueo). Rispetto ai dischi per le vetture di Formula Uno i dischi stradali vengono ulteriormente sottoposti all'applicazione di silicio mediante riscaldamento alla temperatura di 1700 \u00b0C; a questa temperatura il silicio diventa liquido e viene assorbito dal disco in carbonio. Il bagno di silicio conferisce al disco in carbonio delle caratteristiche tali da renderlo efficiente anche alle basse temperature. Dopo questa fase, il disco \u00e8 praticamente finito e viene dotato del mozzo in acciaio che consente di vincolarlo alla ruota.\nI dischi dei freni in carbonio e silicio hanno un grado di durezza molto pi\u00f9 elevato, una maggiore capacit\u00e0 di lavorare alle elevate temperature e di resistere ai sovraccarichi termici, rispetto ai normali dischi in fusione di ghisa grigia. La dilatazione termica minima fino a 800 \u00b0C evita l'insorgere di deformazioni in caso di forti sollecitazioni; il disco in ghisa grigia tende invece a subire una dilatazione termica con conseguente ondulazione della superficie. In tale situazione le pastiglie non hanno pi\u00f9 una corretta aderenza al disco e si produce un fenomeno di pulsazione dell'impianto che provoca vibrazioni e riduzione della capacit\u00e0 frenante. I dischi dei freni in materiale ceramico garantiscono, inoltre, una protezione anticorrosione. La risposta dei freni ceramici \u00e8 molto rapida e precisa sia su fondi asciutti che bagnati e ci\u00f2 determina una riduzione della forza da applicare sul pedale del freno. Il vantaggio pi\u00f9 rilevante di un impianto frenante carboceramico \u00e8 rappresentato dal peso estremamente contenuto dei dischi che risulta, a parit\u00e0 di dimensioni, essere circa il 50% di quello dei normali dischi in fusione di ghisa. La riduzione del peso, dovuta alla minore densit\u00e0 del materiale ceramico, produce un effetto positivo sulle performance di guida, sui consumi e determina, soprattutto, una diminuzione delle masse non sospese della vettura. Nelle Supercar si ottiene una sensibile riduzione della massa dei freni nonostante il diametro dei dischi in materiale ceramico sia maggiore di quello dei dischi in ghisa (passa da 330\u00a0mm a 350\u2013380\u00a0mm). Altre caratteristiche fondamentali dei freni carboceramici sono la resistenza al fading, la elevatissima capacit\u00e0 frenante e la durata praticamente quasi illimitata (stimata in circa 300000\u00a0km).\nIl sistema frenante carboceramico viene fornito come optional e pu\u00f2 essere montato anche dopo l'acquisto della vettura, sostituendo i dischi le pinze freno e le pastiglie.\nLe pinze freno monoblocco sono realizzate in alluminio; per l'avantreno vengono impiegate pinze a sei pistoncini, mentre al retrotreno si impiegano pinze a quattro pistoni. La Porsche ha utilizzato questo materiale anche per la costruzione della frizione a triplo disco della 911 turbo, garantendo cos\u00ec prestazioni sempre molto elevate anche dopo un lungo impiego in pista del cambio."}
{"id": "532086", "revid": "1812835", "url": "https://it.wikipedia.org/wiki?curid=532086", "title": "Grace Metalious", "text": "Biografia.\nNasce in una famiglia povera nella citt\u00e0 operaia di Manchester nel New Hampshire (nell'area nordest degli Stati Uniti chiamata New England) e inizia a scrivere gi\u00e0 in giovane et\u00e0. Prima dei vent'anni si stabilisce a Gilmanton in seguito al matrimonio con George Metalious, laureato in sociologia e preside della locale scuola.\nLa vita da casalinga di provincia le lascia il tempo di scrivere. Nel 1956 sceglie casualmente un agente letterario al quale invia il testo del romanzo a cui lavorava da tempo (che firma con il cognome del marito): \"Peyton Place\", diffuso in Italia col titolo \"I peccati di Peyton Place\". L'opera ottiene un grande successo di pubblico, mentre la critica prima la snobba e poi la stronca. Il libro vende milioni di copie, anche all'estero, entrando cos\u00ec nel novero dei 16 maggiori bestseller della storia (cio\u00e8 dei libri che hanno superato i 10 milioni di copie in tutti i tipi di edizione). Nella vicenda confluiscono sia aspetti autobiografici (la giovent\u00f9 povera dell'autrice) sia ispirazioni dalla cronaca (nel 1946 a Gilmanton una giovane uccise il patrigno che la violentava). L'immaginaria cittadina di Peyton Place \nL'anno successivo scrive \"Ritorno a Peyton Place\", un'opera meno densa di avvenimenti ma scritta meglio, che per\u00f2 ha un successo inferiore al primo romanzo.\nLa Metalious muore all'et\u00e0 di 40 anni per cirrosi epatica da alcolismo. \u00c8 sepolta nel cimitero di Gilmanton. Su di lei esiste una biografia di Emily Toth."}
{"id": "532087", "revid": "287204", "url": "https://it.wikipedia.org/wiki?curid=532087", "title": "I peccati di Peyton Place", "text": "I peccati di Peyton Place (\"Peyton Place\") \u00e8 un romanzo del 1956 di Grace Metalious.\n\u00c8 il primo romanzo della scrittrice statunitense, all'epoca casalinga trentaduenne. L'opera era stata scritta come romanzo a sfondo sociale, ma la maggior parte dei lettori fu attirata dai fatti a sfondo sessuale e fu questa caratteristica pi\u00f9 superficiale a decretarne il successo. Risulta fra i 16 maggiori bestseller della storia, che hanno superato i 10 milioni di copie in tutti i tipi di edizione.\nTrama.\nLa storia si svolge dal 1939 al 45 e racconta le vicende segrete di una piccola cittadina, che ruotano principalmente attorno alla graduale perdita di potere (e del figlio) del ricco industriale Leslie Harrington, in concomitanza con l'arrivo in citt\u00e0 di un personaggio non conformista, il nuovo preside delle superiori, e alla vita parallela di due ragazze, Allison MacKenzie e Selena Cross. La prima, borghese e insofferente al ristretto ambiente di Peyton Place, la seconda proletaria, costretta a subire le molestie del patrigno, che finir\u00e0 per uccidere. La vicenda si conclude con il ritorno a casa di Allison da New York e la fine del processo con l'assoluzione di Selena. \nAnalisi.\nI personaggi possono essere suddivisi in tre categorie: la prima, quella dei protagonisti veri e propri, ai quali l'autrice dedica molte pagine e dei quali segue estesamente gli stati d'animo e le disavventure; la seconda, in cui appaiono personaggi importantissimi per l'economia del racconto ma che vengono seguiti con minore attenzione; infine la terza che comprende una serie di figure non meno complesse, comprimarie con una funzione limitata nella storia. Al primo gruppo appartengono il preside Makris, Connie MacKenzie, una bella commerciante, sua figlia Allison aspirante scrittrice e la sua amica Selena, una ragazza bella ma povera, del tipo \u201ccresciute in fretta\u201d. Nel secondo troviamo Lucas Cross, patrigno di Selena, il medico condotto Matthew Swain, il magnate Leslie Harrington e Norman Page, un ragazzo psicologicamente castrato dalla madre. Nella terza categoria sono di una qualche importanza il resto della famiglia di Selena, cio\u00e8 il fratello Joey e la madre Nellie, Ted Carter, innamorato di Selena, Rodney Harrington, il tipico vitellone e Kenny, il tuttofare del paese, protagonista delle uniche due scene veramente ironiche e dissacranti del romanzo: quella in cui si chiude in cantina con alcuni amici passando settimane in stato di profonda ubriachezza, e quella in cui irrompe in chiesa ubriaco ed i suoi deliri alcolici vengono presi per rivelazioni profetiche dai fedeli. Si pu\u00f2 dire che il romanzo ha una natura corale a cui sono state sovrapposte le figure di personaggi che fanno da protagonisti.\nAdattamenti cinematografici e TV.\nSono stati realizzati anche alcuni pseudo-sequel, cio\u00e8 libere rielaborazioni non realmente ispirate ai due romanzi dell'autrice."}
{"id": "532090", "revid": "1776051", "url": "https://it.wikipedia.org/wiki?curid=532090", "title": "Goumoens-la-Ville", "text": "Goumoens-la-Ville (toponimo francese) \u00e8 una frazione di 660 abitanti del comune svizzero di Goumo\u00ebns, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 7,27\u00a0km\u00b2, nel 2011 \u00e8 stato accorpato agli altri comuni soppressi di Eclagnens e Goumoens-le-Jux per formare il nuovo comune di Goumo\u00ebns, del quale Goumoens-la-Ville \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "532091", "revid": "104458", "url": "https://it.wikipedia.org/wiki?curid=532091", "title": "Goumoens", "text": ""}
{"id": "532100", "revid": "767487", "url": "https://it.wikipedia.org/wiki?curid=532100", "title": "Penth\u00e9r\u00e9az", "text": "Penth\u00e9r\u00e9az (, toponimo francese) \u00e8 un comune svizzero di 412 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "532113", "revid": "767487", "url": "https://it.wikipedia.org/wiki?curid=532113", "title": "Du bi quan wang da po xue di zi", "text": "Du bi quan wang da po xue di zi (\u7368\u81c2\u62f3\u738b\u5927\u7834\u8840\u6ef4\u5b50) \u00e8 un film del 1976 diretto da Jimmy Wang Yu.\n\u00c8 un film di arti marziali gongfu (inedito in Italia), seguito di \"Con una mano ti rompo con due piedi ti spezzo\" (\u7368\u81c2\u62f3\u738b, \"Dop Bey Guan Wang\"), sempre diretto e interpretato da Wang Yu nel 1971 e distribuito in Italia nell'aprile 1973.\nTrama.\nProtagonista del film \u00e8 fondamentalmente la ghigliottina volante, una strana e ingegnosa invenzione che unisce un cilindro con una sfera di ferro attaccata a una lunga catena. Una volta che l'arma si \u00e8 attorcigliata alla testa di una persona, le lame facilmente decapitano la sfortunata vittima con un breve tiro della catena.\nNel 1730, durante il regno dell'imperatore Yung Cheng, molti maestri di kung fu vengono arruolati per uccidere i fedeli della vecchia dinastia Ming. Questi esperti del combattimento vengono addestrati a usare la temibile arma della ghigliottina. Uno di questi, il cieco maestro Fung Sheng Wu Chi travestito da monaco buddista, ha il compito di sorvegliare la regione dello Han piena di rivoluzionari e ucciderli se necessario. Egli vive sulle montagne con due suoi discepoli.\nUna volta appreso che i due fedeli sono stati uccisi dal pugile mutilato, Fung Sheng parte alla ricerca del guerriero per vendicare i suoi defunti adepti (i monaci tibetani uccisi nel film precedente di Wang Yu, \"Con una mano ti rompo con due piedi ti spezzo\"). Il pugile mutilato lo uccider\u00e0 dopo averlo attirato in un negozio di bare disseminato di trappole.\nColonna sonora.\nI brani utilizzati nel film sono \"Super\" e \"Super 16\" della krautrock band Neu!, altre sono porzioni dall'album \"Rubycon\" dei Tangerine Dream e dalle composizioni \"Mitternacht\" e \"Morgenspaziergang\" dall'album Autobahn dei Kraftwerk. Sono inserimenti della distribuzione occidentale mentre nella versione cinese la musica \u00e8 del famoso compositore ed attore Frankie Chan.\nCiononostante, visto il ritorno del film alla popolarit\u00e0, le vere band autrici dei brani usati illegalmente dai distributori occidentali nella colonna sonora hanno cominciato a richiedere un compenso monetario per la riproduzione del film in dvd. Mentre la distribuzione americana Pathfinder Pictures ha pagato la licenza, la compagnia australiana Eastern Eye ha rifiutato di farlo e ha creato invece una nuova colonna sonora."}
{"id": "532114", "revid": "287204", "url": "https://it.wikipedia.org/wiki?curid=532114", "title": "Storie macabre", "text": "Storie macabre \u00e8 un'antologia di racconti a sfondo horror dello scrittore francese Gaston Leroux, curata nel 1995 da Gianni Pilo e Sebastiano Fusco."}
{"id": "532117", "revid": "767487", "url": "https://it.wikipedia.org/wiki?curid=532117", "title": "Vuarrens", "text": "Vuarrens (toponimo francese) \u00e8 un comune svizzero di 988 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "532124", "revid": "77023", "url": "https://it.wikipedia.org/wiki?curid=532124", "title": "Rifacimento", "text": ""}
{"id": "532125", "revid": "110157", "url": "https://it.wikipedia.org/wiki?curid=532125", "title": "Corcelles-sur-Chavornay", "text": "Corcelles-sur-Chavornay (toponimo francese) \u00e8 una frazione di 353 abitanti del comune svizzero di Chavornay, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 5,48\u00a0km\u00b2, nel 2017 \u00e8 stato accorpato al comune di Chavornay assieme all'altro comune soppresso di Essert-Pittet.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "532129", "revid": "1754196", "url": "https://it.wikipedia.org/wiki?curid=532129", "title": "Giovanni Brunero", "text": "Fu professionista tra gli anni 1919 e 1929, durante i quali riusc\u00ec a imporsi in tre edizioni del Giro d'Italia, in due del Giro di Lombardia e in una Milano-Sanremo\nCarriera.\nInizi.\nDopo aver partecipato alla prima guerra mondiale tra le file dei Bersaglieri ciclisti, nel 1919, forte della vittoria del campionato italiano su strada dilettanti, pass\u00f2 professionista con la squadra con cui corse per tutta la carriera: la storica Legnano, che abbandon\u00f2 nel solo 1928 per correre nella Wolsit. Nel 1920 il giovane Brunero mostr\u00f2 subito le sue qualit\u00e0 conquistando piazzamenti importanti: quinto alla Milano-Sanremo, terzo al campionato italiano, un secondo e un terzo posto in due tappe del Giro d'Italia (il primo a cui prese parte ma che non riusc\u00ec a concludere), secondo al Giro di Lombardia. Al Giro dell'Emilia invece riusc\u00ec a staccare tutti, cogliendo cos\u00ec il primo successo da professionista.\n1921 e 1922.\nIl 1921 gli regal\u00f2 diverse soddisfazioni: al Giro d'Italia, dopo aver conquistato vari piazzamenti, si aggiudic\u00f2 l'impegnativa settima frazione da Roma a Livorno e conquist\u00f2 per la prima volta la leadership della classifica generale, che conserv\u00f2 fino a Milano, conquistando cos\u00ec il successo finale. Nelle corse a tappe Brunero si piazz\u00f2 secondo al Giro della Provincia di Milano, mentre continu\u00f2 ad essere ottimo il suo comportamento anche nelle gare in linea: vinse il Giro del Piemonte e si piazz\u00f2 secondo alla Milano-Sanremo, alla Milano-Torino, al campionato italiano e al Giro dell'Emilia.\nI progressi e le vittorie continuarono nel 1922: al Giro d'Italia dopo un inizio difficile (aveva conquistato la vittoria nella prima tappa ma fu declassato e penalizzato di diversi minuti per aver sostituito una ruota, cosa vietata dai regolamenti dell'epoca) si riprese e nella tappa con arrivo a Firenze scalz\u00f2 dal primo posto in classifica Bartolomeo Aymo e si avvi\u00f2 alla conquista del secondo successo consecutivo nella pi\u00f9 importante gara a tappe italiana, suggellato anche dalla affermazione nell'ultima tappa sul tradizionale arrivo a Milano. Nello stesso anno vinse il Giro della Provincia di Milano e, soprattutto, riusc\u00ec a conquistare la Milano-Sanremo. Al campionato italiano e al Giro di Romagna invece si piazz\u00f2 terzo.\nDal 1923 al 1925.\nNel 1923 fu ancora protagonista al Giro d'Italia e diede vita ad un duello con Costante Girardengo, uscendo sconfitto nella classifica finale per appena 37 secondi. Il \"Campionissimo\" Girardengo gli regal\u00f2 un'altra amarezza al campionato italiano, proprio come negli anni precedenti, in cui il novese risult\u00f2 sempre vincitore e Brunero sempre piazzato. La stagione di Brunero, che annoverava anche il terzo posto alla Milano-Torino, fu suggellata dal primo successo al Giro di Lombardia e dalla vittoria al Giro di Romagna. Nel 1924 Brunero decise di non prendere parte al Giro d'Italia per schierarsi, per la prima volta, al via del Tour de France. Non fu un'esperienza molto fortunata: dopo aver vinto la tappa di Brian\u00e7on e ottenuto un secondo e un terzo posto in altre due frazioni, fu costretto al ritiro a pochi giorni dal termine quando nella classifica generale occupava la terza posizione.\nLa corsa fu poi vinta da Ottavio Bottecchia, che si ripet\u00e9 l'anno seguente. A salvare la stagione di Brunero ci fu il bis nel Giro di Lombardia dove riusc\u00ec a prendersi una delle tante rivincite su Girardengo. Nel 1925 torn\u00f2 a partecipare al Giro d'Italia ma nel corso della gara esplose finalmente il compagno di squadra Alfredo Binda, che prese subito il comando della classifica e contrast\u00f2 Girardengo. Brunero non ostacol\u00f2 le ambizioni del compagno e cos\u00ec si accontent\u00f2 di vincere la tappa di Sulmona e di conquistare tre terzi posti di tappa oltre a quello nella classifica generale finale. Di rilievo in questa stagione il secondo posto nella Milano-Sanremo e i terzi posti conquistati al Giro dell'Emilia e al Giro del Veneto.\nDal 1926 al ritiro.\nNel 1926 il suo Giro d'Italia inizi\u00f2 con l'idea di assecondare ancora una volta Binda, ma un incidente meccanico penalizz\u00f2 l'atleta di Cittiglio. Brunero, che gi\u00e0 si era piazzato due volte secondo e due volte terzo, approfitt\u00f2 della situazione e dopo aver preso il comando della classifica a Sulmona (dove si piazz\u00f2 ancora secondo), diede il colpo decisivo vincendo nella tappa successiva con arrivo a Terni. L'aiuto di Binda poi gli consent\u00ec di conservare il primo posto in graduatoria e di consacrarsi a Milano come primo atleta in assoluto a vincere per tre volte il Giro. Poco dopo si piazz\u00f2 ancora una volta terzo al campionato italiano, battuto proprio dal compagno Binda.\nIl 1927 fu l'ultima grande annata di Brunero: per l'ennesima volta protagonista al Giro, torn\u00f2 ad aiutare Alfredo Binda nella storica edizione che vide il varesino vincere ben 12 tappe su 15, record tuttora imbattuto. Per Brunero tanti piazzamenti (tre terzi posti e due secondi posti) e una vittoria nella tappa con arrivo a Trieste. In classifica finale termin\u00f2 al secondo posto proprio dietro al compagno Binda. Il terzo posto alla Milano-Sanremo del 1928 fu, assieme al nono posto finale al Giro d'Italia, l'ultimo risultato di rilievo conseguito da Brunero, che termin\u00f2 l'attivit\u00e0 agonistica l'anno successivo.\nDopo il ritiro.\nMor\u00ec nel 1934, dopo aver compiuto da poche settimane 39 anni, a causa di un male incurabile. Tutta la vita di Giovanni Brunero \u00e8 oggi in un libro scritto da Carlo Delfino, Giampiero Petrucci, Filippo Brunero (pronipote del fratello di Giovanni) e Giovanni Crosetto, \"Giovanni Brunero. Il ciclismo delle strade bianche\", edito da Garbolino Editore di Ciri\u00e8."}
{"id": "532137", "revid": "122834994", "url": "https://it.wikipedia.org/wiki?curid=532137", "title": "Carcad\u00e8", "text": "Il carcad\u00e8 (o karkad\u00e8, ) \u00e8 costituito dal calice carnoso del fiore dell\"Hibiscus sabdariffa\", da cui si pu\u00f2 ricavare per infusione una bibita dissetante dal sapore gradevolmente aspro e dal colore rosso intenso.\nL'infuso di carcad\u00e8 d\u00e0 appunto una bevanda dal sapore acidulo rinfrescante e dissetante, di colore rosso vivo. Questa bevanda \u00e8 digestiva e regolarizza la funzionalit\u00e0 epatica; \u00e8 inoltre antinfiammatoria, lenitiva, vitaminizzante, utile anche nel combattere la stipsi cronica. La presenza degli antociani la rende una pianta angioprotettiva.\nNei paesi dov'\u00e8 abitualmente coltivato, il fiore viene raccolto in due diverse fasi di maturazione, ottenendone due tipi: il carcad\u00e8 verde (il cui uso \u00e8 per\u00f2 quasi esclusivamente limitato ai luoghi di colture) e il carcad\u00e8 rosso, che \u00e8 invece comunemente esportato e commercializzato.\nIn alcuni paesi i fiori maturi freschi sono usati anche per produrre confetture. Il carcad\u00e8 \u00e8 spesso aggiunto nelle tisane in commercio (per esempio in quella di malva, di per s\u00e9 incolore), per conferire all'infuso un colore rosso.\nIn forma d'infuso \u00e8 leggermente lassativo. Per uso esterno, per la presenza dei polifenoli e delle mucillagini, ha un'azione lenitiva per le pelli infiammate.\nUn tempo il suo consumo era assai diffuso in Italia, dov'era annoverato tra i \"prodotti coloniali\" provenienti dall'Eritrea, a suo tempo dominio italiano. Il carcad\u00e8 era infatti anche chiamato il \"t\u00e8 degli italiani\", per il fatto che con le sanzioni economiche dopo la guerra d'Etiopia il t\u00e8 era divenuto molto costoso, sicch\u00e9 il regime fascista, nel quadro della sua politica autarchica, lo promosse come succedaneo di quest'ultimo. \nIl suo consumo \u00e8 particolarmente alto in Egitto, sia caldo (con un vago sapore agro) sia freddo, per le forti propriet\u00e0 astringenti, che aiutano a combattere la disidratazione e la sete. Si afferma anche che abbia spiccate capacit\u00e0 regolatrici della pressione sanguigna."}
{"id": "532147", "revid": "1652635", "url": "https://it.wikipedia.org/wiki?curid=532147", "title": "Cavallo di Troia", "text": "Il cavallo di Troia \u00e8 una macchina da guerra che, secondo la leggenda, fu usata dai greci per espugnare la citt\u00e0 di Troia. Questo termine \u00e8 entrato nell'uso letterario, ma anche nel linguaggio comune, per indicare uno stratagemma con cui penetrare le difese.\nStoria del cavallo di Troia.\nPer quanto l'episodio del cavallo costituisca a tutti gli effetti l'atto conclusivo della guerra di Troia, la narrazione del mito non appartiene all\"'Iliade\" di Omero (che si conclude invece con i giochi funebri in onore di Patroclo e con il funerale di Ettore, ucciso in duello da Achille) e neppure all'altro poema omerico, l\"Odissea\", nel quale la vicenda \u00e8 solamente citata\".\" Viene invece ampiamente sviluppato nel secondo libro dell\"Eneide\" di Virgilio: Enea, esule troiano, durante la sua permanenza nella citt\u00e0 di Cartagine, riferisce infatti la storia del cavallo alla regina Didone.\nDopo dieci lunghi anni di assedio inconclusivo, i Greci, attuando un piano escogitato da Ulisse, abbandonano la spiaggia di fronte a Troia, lasciandovi un enorme cavallo di legno costruito da Epeo con l'aiuto di Atena, e si nascondono presso la vicina isola di Tenedo, fingendo di ritornare in patria; dentro al cavallo si celano per\u00f2 alcuni tra i pi\u00f9 valorosi guerrieri di Agamennone, guidati da Ulisse stesso.\nI Troiani, avendo assistito all'apparente ritirata dei Greci, si convincono che la guerra sia realmente conclusa: si dividono soltanto sulla sorte da riservare al cavallo. In merito alla questione interviene Laocoonte, guerriero troiano divenuto sacerdote di Apollo, che consiglia ai suoi concittadini di diffidare del nemico e di distruggere il cavallo; lancia dunque verso quest'ultimo un giavellotto, spaventando gli Achei nascosti all'interno, senza riuscire per\u00f2 a rivelarne la presenza:\nMentre i Troiani discutono a proposito del destino del cavallo, giunge sulla spiaggia Sinone, un giovane greco che si consegna spontaneamente al nemico. Egli, giurando il falso, racconta che, poich\u00e9 egli \u00e8 stato ostile a Ulisse, quest'ultimo ha spinto l'indovino Calcante a sacrificarlo come augurio per un tranquillo ritorno in patria: egli sarebbe riuscito a sottrarsi alla cerimonia fuggendo tra le paludi.\nAlla domanda di Priamo, che, pur provando compassione per le sciagure del giovane, vuole conoscere le cause della ritirata dei Greci, Sinone risponde che Atena, la divinit\u00e0 che prima fra tutte proteggeva l'esercito di Agamennone, aveva cessato di sostenere i Micenei da quando Ulisse aveva profanato il tempio a lei dedicato nella citt\u00e0 di Ilio, costringendo l'intero esercito alla resa. Il cavallo sarebbe dunque un'offerta alla dea, affinch\u00e9 espiasse il sacrilegio commesso. Sinone giustifica inoltre le dimensioni della suddetta effigie dicendo che era stata costruita in modo tale da impedire ai Troiani di trasportarla all'interno delle mura della fortezza, poich\u00e9 se questo fosse avvenuto l'ira di Minerva si sarebbe riversata sui Greci. Nel caso in cui i Teucri avessero distrutto o danneggiato il cavallo, la dea avrebbe invece perseguitato loro. Gli abitanti di Troia decidono dunque di aprire una breccia nelle loro stesse mura al fine di consentire l'accesso dell'enorme cavallo di legno, sebbene Laocoonte e la profetessa Cassandra avessero consigliato di non farlo.\nPer portare a termine l'inganno di Ulisse \u00e8 perci\u00f2 fondamentale la presenza di Sinone, che a causa delle sue menzogne viene giudicato sleale e ingannatore da Enea, quando egli racconta alla regina di Cartagine Didone la fine di Troia: il giovane greco aveva chiamato infatti a testimonianza della validit\u00e0 del suo giuramento gli altari e le bende che sarebbero stati necessari per il suo sacrificio, il quale per\u00f2 non si sarebbe mai dovuto svolgere.\nMentre Laocoonte \u00e8 intento a compiere il rito di immolazione di un toro nel tentativo di convincere gli dei ad impedire l'imminente distruzione della citt\u00e0, due terrificanti serpenti, dagli occhi infuocati e dalle alte creste, emergono dalle acque spumeggianti e agguantano i suoi giovani figli; il sacerdote sopraggiunge in loro aiuto brandendo le armi, ma anch'egli viene stritolato dai mostri marini: le sue bende sacre sono cos\u00ec tragicamente cosparse del suo stesso sangue. Terminato il proprio compito i due serpenti si dileguano infine tra le onde, rifugiandosi ai piedi della divinit\u00e0 che li aveva mandati in ausilio agli Achei, Pallade Atena, e trovando riparo sotto il cerchio del suo scudo.\nQuella stessa notte i soldati rimasti per tutto quel tempo all'interno del cavallo escono cautamente dal loro nascondiglio e, cogliendo di sorpresa i Teucri che stanno festeggiando l'improvvisa ed inaspettata vittoria, riescono ad uccidere le sentinelle e aprire le porte della rocca fortificata ai loro compagni, avvertiti nel frattempo da Sinone e sbarcati nuovamente sulla costa, agevolando cos\u00ec decisamente la conquista della citt\u00e0.\nIn questo modo gli Achei riuscirono finalmente ad entrare a Troia, incendiandola e sterminandone gli abitanti: il massacro continu\u00f2 anche per l'intera durata della giornata seguente, poich\u00e9 i Troiani, bench\u00e9 disperati e confusi dagli effetti dell'alcool, cercarono di difendere la propria citt\u00e0 con tutti i mezzi che avevano a disposizione. Neottolemo, figlio di Achille e della principessa Deidamia, uccide Polite e Priamo malgrado essi fossero indifesi e sotto la protezione delle divinit\u00e0, trovandosi presso l'altare di Zeus all'interno del palazzo del re stesso. Conclusa la strage i Greci si dividono il bottino: Agamennone si aggiudica Cassandra mentre Andromaca \u00e8 data a Neottolemo ed Ecuba a Odisseo. Enea, uno dei pochi eroi rimasti in vita, prende il padre sulle spalle, il figlio per mano e fugge dalla citt\u00e0 in fiamme.\nNelle versioni pi\u00f9 recenti (fra cui il film \"Troy\" o i romanzi di Valerio Massimo Manfredi), vedono il Cavallo di Legno come ultima vittima delle fiamme che avevano bruciato la citt\u00e0.\nIpotesi interpretative.\nNel corso del tempo sono state formulate molteplici ipotesi, che hanno messo in dubbio, di volta in volta, la sua natura di \"dono\", il suo aspetto esteriore, o la stessa essenza materiale (trasferendo talvolta la simbologia del cavallo su un piano metaforico).\nGi\u00e0 nell'antichit\u00e0, Pausania, celebre storico greco vissuto nel II secolo d.C., nella sua \"Periegesi della Grecia\" metteva in dubbio la verosimiglianza dell'episodio, visto che la scelta di far entrare tra le mura un cavallo donato dai nemici, qualificherebbe come dabbenaggine il comportamento tenuto dal popolo troiano.\nIl naturalista romano Plinio il Vecchio, nella \"Naturalis historia\", ha sostenuto che il cavallo di Troia fosse in realt\u00e0 un ariete da assedio. Secondo l'autore infatti \"equus\", \"cavallo\", era appunto il nome di una macchina da assedio, introdotta da Epeo per assediare Troia e corrispondente all\"'aries\" (\"ariete\") romano. Anche alcuni storici moderni hanno ipotizzato che il cavallo di Troia fosse in realt\u00e0 un ariete da assedio a forma di cavallo, la cui descrizione sarebbe poi stata trasformata nel mito attraverso i processi di tradizione orale che ne hanno tramandato la memoria.\nUn'altra teoria, proposta in origine da Fritz Schachermeyr, trasferisce su un piano metaforico l'idea del cavallo di Troia, sostenendo che, in realt\u00e0, si trattasse di una metafora riferita a un devastante terremoto che avrebbe danneggiato le mura di Troia permettendo ai Greci di penetrare nella citt\u00e0. Secondo questa teoria, il cavallo rappresenterebbe Poseidone, dio del mare, ma anche dio dei cavalli e dei terremoti. Come sostegno a tale ipotesi vi sarebbe anche il fatto che gli scavi archeologici condotti sul sito hanno mostrato come la distruzione della cinta muraria di Troia VI mostri chiari segni degli effetti di un terremoto, ma una tale teoria \u00e8 difficile da riconciliare con la pretesa mitologica secondo cui sarebbe stato Poseidone l'artefice delle mura della citt\u00e0.\nUno studio di un archeologo navale dell'Universit\u00e0 di Aix-en-Provence e Marsiglia, Francesco Tiboni, sostiene un'ipotesi interpretativa secondo cui il Cavallo di Troia, in realt\u00e0, sarebbe stato una nave, per la precisione una nave oneraria fenicia molto diffusa a quei tempi, chiamata 'Hippos' (plurale \"Hippoi\") per via della polena ornata da una testa di cavallo. Secondo Tiboni, col tempo si sarebbe perso l'accostamento al significato navale, e i diffusori e copiatori dell'opera omerica sarebbero incappati nel facile errore di interpretazione di \u1f35\u03c0\u03c0\u03bf\u03c2 come \"cavallo\". Questo giustificherebbe le dimensioni della struttura in legno e la possibilit\u00e0 da parte dei soldati greci di nascondervisi comodamente, rendendo pi\u00f9 plausibile la vicenda.\nUomini nel cavallo.\nDalle fonti classiche ci sono giunte numerose varianti circa il numero di uomini che presero parte all'inganno del cavallo di Troia nascondendovisi dentro. Secondo la \"Piccola Iliade,\" antico poema andato perduto, essi erano \"13\", secondo Apollodoro \"50\", per Tzetze \"23\", mentre Quinto Smirneo, nei \"Posthomerica\" (versi 641-650), d\u00e0 il nome di \"30\" capi, affermando per\u00f2 che ve ne erano anche molti altri. Nella tarda tradizione si stabil\u00ec la seguente lista di 35 uomini:"}
{"id": "532149", "revid": "1543377", "url": "https://it.wikipedia.org/wiki?curid=532149", "title": "Citro\u00ebn 2CV Furgoncino", "text": "La 2CV Furgoncino era un piccolo furgoncino derivato dalla popolare utilitaria 2CV prodotto per quasi trent'anni dalla Casa francese Citro\u00ebn.\nProfilo.\nNel 1951, sull'onda dell'enorme successo riscosso dalla 2CV, la Citro\u00ebn introdusse sul mercato la versione furgonata della piccola utilitaria francese. Il risultato era un piccolo furgoncino con cassone posteriore di dimensioni relativamente generose, in grado di spostarsi agevolmente in citt\u00e0 e di accedere in luoghi dove con un normale mezzo commerciale era quasi impossibile accedere.\nPer la prima versione di questo mezzo commerciale, identificata dalla sigla di progetto AU 250, era previsto il bicilindrico raffreddato ad aria da 375 cm\u00b3. Anche la gommatura era leggermente diversa, nel senso che montava gomme leggermente pi\u00f9 larghe. La 2CV furgonata non era un'auto dalle prestazioni eccezionali, dal momento che arrivava a soli 60\u00a0km/h di velocit\u00e0 massima, ma era uno dei pochi mezzi commerciali di quella taglia che assicurava un sufficiente spazio interno ed una capacit\u00e0 di carico di 250 kg.\nNel 1955, il piccolo furgoncino benefici\u00f2 del motore da 425\u00a0cm\u00b3 ed il nome di progetto cambi\u00f2 in AZU 250. Tutte le modifiche che avvenivano di volta in volta rispecchiavano gli aggiornamenti che apparivano sulla 2CV berlina. Nel 1961 furono apportate modifiche alla calandra, che risult\u00f2 cos\u00ec aggiornata.\nNel 1963, la potenza del motore fu portata a 18 CV, mentre fu introdotto un nuovo modello l'AK 350, che montava il bicilindrico da 602\u00a0cm\u00b3 della Ami 6, in grado di sviluppare fino a 22 CV. Con queste migliorie, la portata utile della AK 350 saliva, come dice il nome stesso, a 350\u00a0kg.\nNel 1970 fu introdotto l'AKS 400, praticamente identico all'AK 350, ma con il tetto del cassone pi\u00f9 alto, in modo da consentire un maggiore volume di carico, il quale arriv\u00f2 ad una portata massima di 400\u00a0kg.\nIl 1972 vide l'aggiornamento dell'AZU 250, che benefici\u00f2 del 435\u00a0cm\u00b3 da 24 CV della 2CV 4 di quegli anni. Nel 1974, l'intera gamma dei furgoncini 2CV fu ristilizzata leggermente, grazie all'adozione di fari anteriori rettangolari che poi tornarono rotondi nel 1978.\nLa 2CV furgonetta fu tolta di produzione nel 1980, quando gi\u00e0 da due anni era in commercio la sua erede, la Citro\u00ebn Acadiane."}
{"id": "532156", "revid": "287204", "url": "https://it.wikipedia.org/wiki?curid=532156", "title": "La folgore nera", "text": "La folgore nera (\"Pincher Martin\") \u00e8 il terzo romanzo di William Golding.\nLa storia narra la sorte di un naufrago, Christopher Hadley Martin, alla deriva nella notte nell'Oceano Atlantico settentrionale. Martin riesce a raggiungere uno scoglio isolato, l'isola di Rockall, dove sopravvive solitario bevendo acqua piovana, nutrendosi di molluschi, anemoni di mare e della speranza di venire salvato. Confrontandosi coi lati oscuri della sua vita passata scivoler\u00e0 via via verso la follia.\nIl libro mostra diverse similitudini con l'opera pi\u00f9 celebre di Golding, \"Il signore delle mosche\". Negli anni Sessanta \"La folgore nera\" fu un libro di culto presso il pubblico inglese, anche se molto discusso e controverso fu il suo finale a sorpresa. Negli Stati Uniti il libro venne pubblicato inizialmente con un nuovo titolo, \"The Two Deaths of Christopher Martin\", ma nelle edizioni successive fu ripristinato il titolo originale."}
{"id": "532161", "revid": "32386", "url": "https://it.wikipedia.org/wiki?curid=532161", "title": "To", "text": ""}
{"id": "532164", "revid": "6923", "url": "https://it.wikipedia.org/wiki?curid=532164", "title": "Citro\u00ebn Jumper", "text": "Il Citro\u00ebn Jumper (venduto sul mercato britannico come Citro\u00ebn Relay) \u00e8 un furgone per il trasporto leggero di taglia grossa, prodotto dalla Citro\u00ebn a partire dal 1994. Fu introdotto sul mercato, assieme al Peugeot Boxer in concomitanza con l'entrata in produzione della seconda serie del furgone italiano Fiat Ducato, che sono gli altri due furgoni nati dalla Sevel progetto comune tra Gruppo Fiat e PSA Peugeot Citro\u00ebn.\nPrima serie (1994-2006).\nIl Jumper \u00e8 prodotto presso lo Stabilimento Sevel Val di Sangro situato ad Atessa (CH) con gli altri due furgoni con cui condivide anche tutti i lamierati e si differenzia solo per il marchio. Il Jumper \u00e8 previsto, come nel caso delle due \"cugine\", a passo corto, medio e lungo, sia in configurazione furgonata che combinata, ossia allestita anche per il trasporto di persone, con tanto di sedili. In questo caso il Jumper si trasforma in una grossa monovolume.\nLe motorizzazioni erano da 2.2, 2.5 e 2.8 litri, entrambe turbodiesel, ma vi furono anche una motorizzazione a benzina da 2 litri ed una ibrida benzina-GPL.\nNel 2002 si ha il restyling: il frontale pressoch\u00e9 liscio viene ridisegnato, cos\u00ec come anche il disegno dei fari anteriori. Pressoch\u00e9 immutato il resto del veicolo.\nSeconda serie (2006-2014).\nNel 2006 al salone di Madrid \u00e8 stata presentata la seconda serie del Jumper, e con essa anche la seconda serie del Boxer e la terza serie del Ducato.\nPer questa serie \u00e8 previsto (come sul Boxer) un 2.2 Hdi da 100cv e 120cv sviluppato con Ford ed un 3.0Hdi da 157cv.\nUn particolare che far\u00e0 differenziare Jumper e Boxer dal Ducato \u00e8 la mancanza della grande mascherina. Fanno parte di tale equipaggiamento anche l'ABS e l'ESP.\nTerza serie (da fine 2014).\nAlla fine del 2014 \u00e8 stata commercializzata, assieme alla terza serie del Peugeot Boxer e alla quarta serie del Fiat Ducato, la terza serie del Citroen Jumper."}
{"id": "532166", "revid": "11694", "url": "https://it.wikipedia.org/wiki?curid=532166", "title": "Lodovico Sforza", "text": ""}
{"id": "532167", "revid": "1543377", "url": "https://it.wikipedia.org/wiki?curid=532167", "title": "Phpwcms", "text": "phpwcms \u00e8 un sistema di gestione dei contenuti scritto in PHP da Oliver Georgi e distribuito sotto GNU General Public License. Si appoggia, per la memorizzazione dei dati necessari al suo funzionamento, ad un database MySQL."}
{"id": "532170", "revid": "767487", "url": "https://it.wikipedia.org/wiki?curid=532170", "title": "Ben Moody", "text": "Biografia.\nDal 1995 all'ottobre 2003 \u00e8 stato il chitarrista degli Evanescence, gruppo che form\u00f2 durante la scuola superiore con Amy Lee. \u00c8 presente in tutte le pubblicazioni fino al secondo album, \"Fallen\". Lasci\u00f2 il gruppo il 22 ottobre 2003, durante il tour europeo di \"Fallen\", per problemi di salute, legati al suo disturbo bipolare.\nHa lavorato alle canzoni \"Nobody's Home\" e \"Under My Skin\" di Avril Lavigne, e scritto e inciso la canzone \"The End Has Come\" per la colonna sonora del film \"The Punisher\". Ha collaborato anche con David Hodges (componente degli Evanescence insieme con Moody e la Lee fino al 2002) nei suoi primi tre album solisti, e con Kelly Clarkson nel suo album \"Breakaway\", per il quale insieme con Hodges ha scritto i brani \"Addicted\" e \"Because of You\". Ha anche collaborato con Lindsay Lohan nel suo album \"A Little More Personal (Raw)\", e ha prodotto una canzone nell'album di esordio.\nMoody \u00e8 stato protagonista anche di un cameo nel ruolo di uno zombie nel film \"\", e ha contribuito alla scrittura della colonna sonora del film. Nel 2005 ha pubblicato un singolo con Anastacia, \"Everything Burns\", presente nella colonna sonora del film \"I Fantastici 4\". Nel marzo 2007 \u00e8 entrato in studio con C\u00e9line Dion, per la quale ha realizzato tre tracce pubblicate nell'album \"Taking Chances\".\nNel 2008 esce il suo primo lavoro solista, intitolato \"Mutiny Bootleg E.P.\". L'anno seguente ha pubblicato il suo primo vero album solista, intitolato \"All for This\", e ha formato una nuova band chiamata We Are the Fallen, con cui ha pubblicato il primo disco nel 2010. Nel 2011 esce il suo secondo album solista, \"You Can't Regret What You Don't Remember\". Nel 2012 fonda una nuova band, i The Halo Method, con il batterista Dave Buckner (ex-Papa Roach) e il cantante Lukas Rossi (ex-Rock Star Supernova), a cui in un secondo momento si aggiunse il bassista Josh Newell (ex-In This Moment). La band ha esordito nel mercato discografico nel 2013 con l'EP \"Reset\"."}
{"id": "532172", "revid": "122429869", "url": "https://it.wikipedia.org/wiki?curid=532172", "title": "Editoriale Metro", "text": "L'Editoriale Metro - EM \u00e8 stata una casa editrice italiana fondata da Renato Bianconi - editore gi\u00e0 dagli anni cinquanta con altre case editrici come le \"Edizioni Bianconi\" e attivo con diverse denominazioni per almeno cinquant'anni - e specializzata nella produzione e pubblicazione di serie a fumetti per bambini realizzate da autori come Giovan Battista Carpi, Giulio Chierchini, Luciano Gatto, Sandro Dossi. Soprattutto fra gli anni settanta e ottanta le serie a fumetti pubblicate godranno di un importante successo non solo in Italia che le porter\u00e0 a essere ristampate numerose volte fino ai primi anni del 2000 e a edizioni estere pubblicate da editori stranieri..\nStoria.\nRenato Bianconi, dopo aver lavorato presso le Edizioni Alpe, inizi\u00f2 l'attivit\u00e0 di editore negli anni \u201950 realizzando una redazione in casa sua. La prima incarnazione della casa editrice si chiamava \"Il Ponte\" che poi divenne \"Casa Editrice Bianconi\" nota anche attraverso le etichette \"S.B.G.\", \"Alhambra\" e \"Metro\", con le quali Bianconi stamp\u00f2 centinaia di migliaia di albi nel tipico formato a libretto (13,5\u00d718,5 cm), pubblicando storie a fumetti con decine di personaggi. Il successo arriv\u00f2 negli anni settanta e dur\u00f2 fino al decennio successivo arrivando a pubblicare decine di personaggi e vendendo centinaia di migliaia di copie.\nLa casa editrice divenne nota per la piena libert\u00e0 che concedeva ai suoi autori che, pur sottoposti a ritmi di produzioni intensi, lavoravano in un clima di libert\u00e0 creativa difficilmente riscontrabile altrove. Per questo editore lavorarono inizialmente grandi autori come Giorgio Rebuffi, che nel 1952 realizz\u00f2 il personaggio di Trottolino, e Giovan Battista Carpi che cre\u00f2 personaggi di successo come Nonna Abelarda e Geppo.\nBianconi propose le sue produzioni in un mercato dove forte era il predominio delle pubblicazioni Disney proponendo personaggi americani quali Braccio di Ferro, Felix e Tom &amp; Jerry dei quali aveva acquisito i diritti di pubblicazione per realizzarne nuove storie che gli autori italiani personalizzarono rendendoli molto diversi dagli originali americani. In Italia personaggi come Felix e Popeye subiscono una revisione finalizzata alla loro modernizzazione e con il fine di realizzare un prodotto destinato a pubblico molto giovane. Questo port\u00f2 per Felix, ma soprattutto per Braccio di Ferro, alla realizzazione di storie inedite realizzate in Italia caratterizzate da una profonda rivisitazione del personaggio originario modificandone i contenuti per potersi rivolgere a un pubblico molto giovane. Le storie italiane di Popeye presentano una propria originalit\u00e0 arrivando a rinominare alcuni personaggi e introducendone di nuovi come il gigante Grissino o recuperandone altri poco sfruttati nella versione originaria americana conferendogli estrema rilevanza.\nPersonaggi e testate.\nFra i molti personaggi e le relative testate si ricordano Braccio di ferro, Soldino, Nonna Abelarda ma poi ci sono tantissimi personaggi secondari come Adam, Aiace il fantasma, Aladino, Attila, Birillo Bill e molti altri"}
{"id": "532187", "revid": "37568", "url": "https://it.wikipedia.org/wiki?curid=532187", "title": "Screened Twisted Pair", "text": ""}
{"id": "532192", "revid": "110157", "url": "https://it.wikipedia.org/wiki?curid=532192", "title": "Fruttosio fosfato", "text": "Un fruttosio fosfato \u00e8 uno zucchero fosfato a base di fruttosio. Come la maggior parte degli zuccheri fosfati, i vari fruttosio fosfati hanno spesso un ruolo fondamentale nel metabolismo energetico.\nIn particolare, il fruttosio 6-fosfato (detto anche estere di Neuberg, dal nome del biochimico tedesco Carl Neuberg) ed il fruttosio 1,6-bisfosfato sono due intermedi chiave della glicolisi e della gluconeogenesi."}
{"id": "532193", "revid": "196493", "url": "https://it.wikipedia.org/wiki?curid=532193", "title": "Fruttosio-6-fosfato", "text": ""}
{"id": "532194", "revid": "110157", "url": "https://it.wikipedia.org/wiki?curid=532194", "title": "Fruttosio 6-fosfato", "text": "Il fruttosio 6-fosfato (conosciuto anche come l'estere di Neuberg) \u00e8 il monosaccaride fruttosio fosforilato sul carbonio 6 (\u00e8 un fruttosio fosfato). L'isomero \u03b2-D \u00e8 molto comune negli organismi viventi, come intermedio nelle vie metaboliche, ad esempio nella glicolisi (la quasi totalit\u00e0 del glucosio o del fruttosio che entra in una cellula viene trasformato in fruttosio 6-fosfato, prima di essere sottoposto ad ulteriori processi), o come precursore di sostanze pi\u00f9 complesse.\nStoria.\nNel 1918 Carl Neuberg, biochimico tedesco (dal quale viene il nome \"estere di Neuberg\"), scopr\u00ec che il composto poteva essere ottenuto per idrolisi in ambiente leggermente acido dell\"'estere di Harden-Young\" (Fruttosio 2,6-bisfosfato).\nRuolo nella glicolisi.\nIl fruttosio 6-fosfato viene prodotto all'interno della glicolisi a partire dal glucosio 6-fosfato dall'enzima fosfoglucosio isomerasi; successivamente subisce un'ulteriore fosforilazione da parte della fosfofruttochinasi 1 diventando fruttosio 1,6-bisfosfato."}
{"id": "532195", "revid": "110157", "url": "https://it.wikipedia.org/wiki?curid=532195", "title": "Fruttosio 1,6-bisfosfato", "text": "Il fruttosio 1,6-bisfosfato (o fruttosio 1,6-difosfato) \u00e8 un composto chimico costituito da un fruttosio fosforilato in C1 e C6, ovvero con un gruppo fosfato sul carbonio 1 e sul carbonio 6.\n\u00c8 un composto intermedio della glicolisi e della gluconeogenesi."}
{"id": "532196", "revid": "219355", "url": "https://it.wikipedia.org/wiki?curid=532196", "title": "Fruttosio-1,6-bisfosfato", "text": ""}
{"id": "532200", "revid": "287204", "url": "https://it.wikipedia.org/wiki?curid=532200", "title": "Cunicolo", "text": "Cunicolo (dal latino \"cuniculus\") pu\u00f2 assumere diversi significati:"}
{"id": "532208", "revid": "1318658", "url": "https://it.wikipedia.org/wiki?curid=532208", "title": "Citro\u00ebn Berlingo", "text": "La Berlingo \u00e8 una multispazio prodotta dalla Casa francese Citro\u00ebn a partire dal 1996.\nStoria.\nLa \"Berlingo\" nasce da un'idea della Bertone, sviluppata dal Centro Stile Citro\u00ebn nell'intento di spiazzare la concorrenza creando una nuova nicchia di mercato, ossia quella delle multispazio, veicoli di taglia media o medio-piccola, con un abitacolo di dimensioni relativamente generose allestibile sia per il trasporto di persone sia per il trasporto di merci, a seconda della versione. Questo genere di vetture \u00e8 un sottoinsieme delle MPV (Multi-purpose Vehicles).\nBen presto il gruppo francese formatosi dall'unione di Peugeot e Citro\u00ebn diede a tale nicchia il nome di \"ludospace\", intendendo in tal modo una vettura che stava a met\u00e0 tra un furgone ed una monovolume.\nLa \"Berlingo\", prodotta anche con il marchio Peugeot, in questo caso con i nomi di Ranch o Partner, venne lanciata nell'estate del 1996, inizialmente nella sola versione furgonata. Al Salone dell'automobile di Parigi vennero lanciate tre concept derivate dal furgoncino introdotto pochi mesi prima:\nAlla fine, si opt\u00f2 per la messa in produzione dell'ultima concept, la \"Grand Large\", la cui produzione cominci\u00f2 entro la fine dello stesso anno. In tal modo, la Berlingo contribu\u00ec alla formazione di tutta una serie di vetture MPV, serie inaugurata due anni prima del suo debutto dalla grossa Citro\u00ebn Evasion e che, dopo la Berlingo, sarebbe stata completata da diversi altri modelli.\nCon la sua particolare configurazione di carrozzeria, il Berlingo (assieme alla gemella Ranch/Partner) inaugur\u00f2 una nuova nicchia di mercato, nella quale in seguito anche la concorrenza cominci\u00f2 ad attecchire, come per esempio la Renault Kangoo e il Fiat Dobl\u00f2. Le funzionalit\u00e0 legate allo sfruttamento dello spazio interno, unite ad ingombri esterni contenuti, ne decretarono il successo, contribuendo al successo in Europa del marchio francese nel settore delle MPV.\nPrima generazione (dal 1996).\nProfilo.\nTra la fine del 1996 e l'inizio del 1997, quindi, prese forma la gamma completa della Berlingo, vettura inizialmente proposta con carrozzeria a due porte laterali pi\u00f9 portellone posteriore, sia nel caso del furgoncino, sia nel caso della versione promiscua. Ci\u00f2 comportava un accesso non agevole al divano posteriore. In ogni caso, il divano poteva essere facilmente abbattuto per aumentare la capacit\u00e0 di carico, la quale poteva cos\u00ec passare da 664 a ben 2800 litri (3700 litri per la versione furgonata). In quest'ultima versione, il Berlingo era disponibile anche con tettuccio apribile in tessuto, il che l'avvicina di molto ad una ideale erede della Citro\u00ebn 2CV.\nLe prime Berlingo erano caratterizzate da linee semplici, che tradivano un chiaro family-feeling con il resto della gamma Citro\u00ebn. In particolare le prime serie pre-restyling erano riconoscibili per il frontale, caratterizzato da gruppi ottici relativamente piccoli e a sviluppo orizzontale, con una calandra anch'essa piuttosto piccola e tagliata da un listello orizzontale. Le versioni multispace erano caratterizzate da ampie superfici vetrate per offrire una grande luminosit\u00e0 nell'abitacolo ed erano inoltre proposte con una dotazione migliore, pensata proprio in funzione del comfort di viaggio.\nLa base meccanica era la medesima della ZX, con l'esclusione del retrotreno direzionale, che ne avvicinava l'impostazione meccanica piuttosto verso la 306. Un'altra differenza stava nel passo, allungato di ben 15 cm e passato da 2.54 a 2.69 m di lunghezza. Le sospensioni erano a ruote indipendenti su entrambi gli assi, con un avantreno di tipo MacPherson a molle elicoidali ed un retrotreno a bracci tirati con barre di torsione. L'impianto frenante prevedeva freni a disco, da 247 o da 266\u00a0mm (a seconda della motorizzazione) all'avantreno e freni a tamburo da 228\u00a0mm al retrotreno.\nEvoluzione.\nLa gamma iniziale comprendeva solo tre motori:\nIn alcuni mercati, come quello tedesco, era disponibile un piccolo motore TU1 da 1.1 litri e 60\u00a0CV di potenza massima. Il cambio previsto era manuale a 5 marce, e tale rimarr\u00e0 per tutta la gamma, e durante l'intero arco della sua produzione.\nI livelli di allestimento previsti per il mercato italiano erano inizialmente tre, denominati X, SX e Multispace.\nDurante il 1997, la gamma si ampli\u00f2 con l'arrivo della Berlingo 1.8, spinta dal motore XU7 da 1761\u00a0cm\u00b3 e 90\u00a0CV di potenza massima. Nel 1998 vi furono poche variazioni, e fu inoltre realizzato un prototipo della Berlingo in versione spiaggina denominata Calao con la collaborazione di Franco Sbarro..Nel 1999 la Berlingo venne resa disponibile finalmente anche con il portellone laterale posteriore scorrevole, in modo da contrastare l'agguerrita concorrenza costituita dalla Renault Kangoo, che con il portellone era invece disponibile fin dal suo esordio. Sempre nel 1999, l'allestimento \"Multispace\" venne dotato del climatizzatore di serie, mentre venne cancellato l'allestimento \"SX\". Alla fine dello stesso anno, la gamma si ampli\u00f2 ulteriormente con l'arrivo del motore 2 litri HDI turbodiesel common rail, nella versione da 90 CV, senza intercooler.\nNel 2000 la Espera realizz\u00f2 un secondo prototipo basato sulla Berlingo. Denominato Croisi\u00e8re jeune, era un mezzo a sei ruote con annesso carrello porta-attrezzature ispirato al veicolo che la casa francese impiego per il famoso raid internazionale degli anni trenta. Venne presentata per la prima volta pubblico al salone automobilistico di Parigi del 2000.\nNel 2001, la gamma della Berlingo prima serie includeva versioni a tre porte (senza portellone laterale posteriore scorrevole), a 4 porte (con un solo portellone laterale scorrevole) e a 5 porte (con 2 portelloni laterali posteriori scorrevoli). Nello stesso anno, la versione 1.8 venne tolta di produzione, mentre venne invece introdotta la versione 1.6 16v, spinta appunto da un 1.6 bialbero della famiglia TU con distribuzione plurivalvole, della potenza di 109 CV.\nNel 2002 arriv\u00f2 il restyling, che vide l'adozione di nuovi fari anteriori, di dimensioni sensibilmente maggiori, e di una calandra ridisegnata. Il cofano motore venne leggermente rialzato ed il paraurti anteriore venne anch'esso ridisegnato e reso pi\u00f9 avvolgente. Tutte queste modifiche hanno contribuito a rendere pi\u00f9 \"importante\" il \"look\" della vettura, con un frontale pi\u00f9 imponente e meno dimesso. Nell'abitacolo, prima molto spartano, venne aumentato il numero di vani portaoggetti, in modo da favorirne la praticit\u00e0, specie per le versioni non furgonate. Meccanicamente, l'intervento pi\u00f9 consistente riguard\u00f2 l'impianto frenante, che ora prevedeva su tutta la gamma dischi anteriori autoventilanti da 266\u00a0mm. Per il resto la vettura rimase quasi immutata.\nNel 2003 vi fu un ridimensionamento nella disponibilit\u00e0 degli allestimenti: l'allestimento \"X\" venne reso disponibile solo con i motori 1.4 a benzina e 1.9 diesel, mentre l'allestimento \"Multispace\" era previsto per tutti i motori presenti a quel punto, e cio\u00e8 anche il 1.6 16v ed il 2 litri HDI common rail. Ma nella seconda met\u00e0 dello stesso anno, vennero introdotti nuovi livelli di allestimento, denominati Chrono e Fiorucci: mentre il primo era previsto in abbinamento a qualsiasi motorizzazione della gamma, il secondo non era previsto con il 1.9 diesel. Nel medesimo periodo la Citro\u00ebn incaric\u00f2 la scuola di design Espera di realizzare una versione fuoristrada della vettura. Denominata Bourlingueur, aveva il tetto pi\u00f9 basso di 10\u00a0cm e l'altezza dal suolo maggiorata di 40\u00a0cm per far posto agli nuovi pneumatici da sterrato BF Goodrich che avvolgevano cerchi da 17' OZ Canyon ST. Il propulsore era un V6 dalla potenza di 220\u00a0CV gestito da un cambio manuale a 5 velocit\u00e0.\nNel 2004 vi furono altre novit\u00e0: venne infatti cancellato l'allestimento \"Fiorucci\", mentre furono proposte delle nuove versioni: la XTR, prevista solo con motore 2 litri HDI, era caratterizzata da un allestimento esterno da simil-fuoristrada, con plastiche grezze e protezioni ai fari anteriori, ma sempre trazione anteriore; le versioni bi-fuel, previste solo in abbinamento con il motore 1.4 a benzina, potevano essere richieste sia a GPL sia a metano. Queste ultime furono anche le uniche versioni abbinate all'allestimento \"Multispace\". In questo stesso anno la Espera realizz\u00f2 una nuova versione speciale della Berlingo denominata Escapade. Il design era stato leggermente ritoccato e il tetto di serie era stato cambiato con una versione panoramica in plexiglas. Il veicolo era dotato di pneumatici Michelin Pilot Primacy che avvolgevano cerchi OZ Gemini. Il paraurti posteriore era apribile e trasformabile in due panche su cui ci si poteva sedere, mentre il pavimento era estendibile in modo tale da ricreare un tavolo. La dotazione interna comprendeva un navigatore satellitare e schermi televisivi incassati nei sedili anteriori per essere visionati dai passeggeri seduti nella parte posteriore del mezzo.\nNel 2005 il Berlingo \u00e8 stato sottoposto per la prima volta al crash test dell'EuroNCAP totalizzando il punteggio di 4 stelle. Inoltre, venne tolto dai listini il 1.9 diesel da 70 CV, sostituito dal 1.6 HDi da 75 CV. Per l'occasione, questo motore venne proposto sempre sulla Berlingo anche nella pi\u00f9 potente versione da 90 CV, che and\u00f2 ad affiancarsi al 2 litri HDI di pari potenza, a questo punto meno conveniente. Pertanto non \u00e8 un caso se nel 2006 il 2 litri a gasolio venne cancellato dalla gamma Berlingo. La XTR rimase in listino, ma con motore 1.6 HDi da 90 CV. Nello stesso anno, vennero introdotti due nuovi allestimenti, denominati Seduction e Agatha Ruiz de la Prada, mentre venne tolto l'allestimento \"Chrono\". Nuovi movimenti nel settore allestimenti si ebbero ancora nel 2007, quando i due allestimenti introdotti l'anno prima vennero sostituiti dall'allestimento Image.\nL'avvento della seconda serie della Berlingo, nel 2008, non comport\u00f2 la cancellazione della prima serie da tutti i mercati, ma solo dalla maggior parte di essi. Dove continu\u00f2 ad essere prodotta, la Berlingo prima serie venne denominata Berlingo First, un po' come sarebbe successo alla \"cugina\" Ranch, che in alcuni mercati, come in quello portoghese continu\u00f2 ad essere proposta come \"Partner Origin\", fino al 2013, anno in cui \u00e8 stata definitivamente tolta di produzione.\nLa Berlingo Electrique.\nUna menzione particolare merita la Citro\u00ebn Berlingo Electrique, praticamente una Berlingo prima serie spinta esclusivamente da un motore elettrico. La \"Berlingo Electrique\" venne introdotta nel 1998 in alcuni mercati, per rimpiazzare la corrispondente versione elettrica della \"C15\". Il suo motore elettrico a corrente continua erogava normalmente 21\u00a0CV di potenza, che per\u00f2 potevano salire temporaneamente a 38 in caso di necessit\u00e0. Tale motore, alimentato da una batteria al nichel-cadmio da 100 Ah, erogava anche una coppia massima di 180 Nm. Con tali caratteristiche, la velocit\u00e0 raggiungeva i 95\u00a0km/h. La leva del cambio non era stata montata che per scegliere in pratica tra marcia avanti, marcia indietro e folle.\nSeconda generazione (dal 2008).\nProfilo.\nNell'aprile del 2008 \u00e8 stata lanciata la seconda serie della Berlingo, distinguibile a colpo d'occhio per il frontale pi\u00f9 massiccio, dotato di grossi gruppi ottici trapezoidali e di una nuova calandra che ingloba il marchio del \"double-chevron\", secondo la tendenza delle Citro\u00ebn contemporanee. Anche la coda \u00e8 stata completamente ridisegnata per proporre tra l'altro nuovi fari posteriori a sviluppo verticale. Per ribadire il successo ottenuto con la prima serie, la nuova Berlingo si presenta decisamente pi\u00f9 grande: 24 cm in pi\u00f9 di lunghezza rispetto alle ultime Berlingo prima serie, in modo da ottenere una vettura ancora non molto ingombrante in grado per\u00f2 di soddisfare al meglio le esigenze di carico. Il sensibile aumento di dimensioni \u00e8 stato voluto dai vertici Citro\u00ebn anche per non invadere lo spazio commerciale riservato al piccolo Citro\u00ebn Nemo, un MPV di dimensioni ancor pi\u00f9 ristrette.\nInternamente \u00e8 stato accentuato il concetto di praticit\u00e0, versatilit\u00e0 e modularit\u00e0 dello spazio. I sedili sono indipendenti e smontabili e persino il cielo dell'abitacolo propone un alloggiamento per gli oggetti.\nOltre che alla praticit\u00e0, \u00e8 stato posto un occhio particolare anche alla sicurezza, ed allora ecco che la Berlingo seconda serie offre sei airbag di serie e cinture d sicurezza a pretensinamento di tipo pirotecnico che, in caso di urto, dapprima svolgono la funzione classica e pochi istanti dopo smorzano via via la pressione sul corpo dell'occupante per non provocare traumi. Inoltre l'intera scocca \u00e8 stata resa pi\u00f9 rigida. A tale proposito, anche la seconda serie \u00e8 stata sottoposta al crash test dell'EuroNCAP totalizzando nuovamente il punteggio di 4 stelle.\nLa seconda serie della Berlingo propone alcune novit\u00e0 in fatto di motori: prima di tutto viene pensionato il vecchio motore \"TU3\" da 75 CV in favore del 1.6 \"TU5JP4\", depotenziato a 90 CV. Inoltre la gamma diesel beneficia di motori common rail aggiornati ed affinati con nuove tecnologie. La particolarit\u00e0 della gamma motoristica della Berlingo seconda serie sta nel fatto di essere composta unicamente da unit\u00e0 da 1.6 litri, disponibili per\u00f2, tra benzina e diesel, in cinque livelli di potenza:\nAnche in questo caso, \u00e8 prevista una sola variante di trasmissione, consistente in un cambio manuale a 5 marce.\nEvoluzione.\nLa commercializzazione della Berlingo seconda serie viene avviata a met\u00e0 del 2008, ed in Italia \u00e8 stata prevista in tre livelli di allestimento: \"base\", \"Multispace\" e \"XTR\". Quest'ultima riprende la caratterizzazione tipo off-road gi\u00e0 vista nella precedente Berlingo, anche se conserva la sola trazione anteriore. In compenso, per\u00f2, \u00e8 possibile avere la \"Berlingo XTR\" con il dispositivo Grip Control (previsto come optional), che consente di regolare l'intervento dell'ESP in modo tale da superare fondi stradali viscidi che con normali trazioni anteriori risulterebbero pi\u00f9 ostici da affrontare.\nAll'inizio del 2010 il motore \"1.6 16V TU5JP4\" a benzina da 109\u00a0CV viene sostituito con il \"1.6 16V VTi EP6\" da 120\u00a0CV sviluppato insieme a BMW e montato tra l'altro anche su Mini, nuova C3 e DS3, oltre che su svariati modelli Peugeot. Questo motore garantisce una buona potenza accompagnata da consumi ragionevoli, ed \u00e8 forse per questo che il motore \"1.6 16V TU5JP4\" \u00e8 stato sostituito. Analogamente, anche il TU5 da 90\u00a0CV viene sostituito, sempre da un motore Prince, ma in versione depotenziata a 98 CV. Con la sostituzione dei due motori TU5 inizialmente previsti, scompaiono anche le ultime applicazioni del 1.6 TU5 in generale, molto apprezzato da una grande fetta di utenti. Sempre nel 2010, la gamma degli allestimenti viene ampliata e consta a questo punto di quattro livelli:\nInfine, ancora nel 2010, il 1.6 HDi di potenza intermedia viene leggermente potenziato, passando cos\u00ec da 90 a 92 CV, come peraltro anche in altri modelli della Casa francese. Analogamente, il 1.6 HDi di punta passa da 109 a 112 CV.\nNel 2012 si ha il primo dei due restyling del Berlingo seconda serie: questo restyling fu presentato al Salone dell'automobile di Ginevra: esternamente cambi\u00f2 soprattutto il frontale, ridisegnato per essere pi\u00f9 moderno ed aggressivo, e a quel punto dotato anche di luci diurne a led, mentre i fendinebbia ricevettero una cornice cromata. Meccanicamente si ebbe l'arrivo del 1.6 e-HDi da 92 CV, mentre il 1.6 HDi pi\u00f9 potente vide un altro leggerissimo incremento di potenza, passando cos\u00ec da 112 a 114 CV.\nUn secondo restyling si ebbe invece tre anni dopo, e venne anch'esso presentato al Salone di Ginevra. Per l'edizione 2015 della multispazio francese, la Casa del \"double chevron\" ha previsto un nuovo scudo paraurti ridisegnato con riposizionamento delle luci a led, mentre l'equipaggiamento si arricchisce di dispositivi quali il sensore pioggia, il controllo di trazione, i sensori di parcheggio e la telecamera posteriore. Per quanto riguarda le motorizzazioni, invece, la gamma ruota principalmente sul 1.6 BlueHDi, declinato in tre livelli di potenza, vale a dire 75, 100 e 120 CV. In alternativa vi \u00e8 invece il 1.6 VTi a benzina, con potenza di 98 o di 120 CV.\nNella primavera del 2016, il 1.6 da 120 CV lascia il posto al pi\u00f9 moderno 1.2 turbo, con potenza massima ridotta a 110 V, ma per contro con coppia massima salita da 160 a 205 Nm, un fattore importante per questa tipologia di veicoli, che badano maggiormente all'erogazione a regimi bassi piuttosto che alle accelerazioni rabbiose.\nLa commercializzazione della \"Berlingo II\" cessa all'inizio dell'estate del 2018: al suo posto viene lanciata sul mercato la terza generazione, nota come \"Berlingo III\".\nLa Berlingo elettrica.\nCon l'arrivo della seconda generazione della \"Berlingo\", venne riproposta anche una variante a propulsione elettrica. Tale variante monta un motore elettrico da 67 CV in grado di erogare fin da subito una coppia di 200 Nm con erogazione piatta e continua (com'\u00e8 normale nei motori elettrici). Tale propulsore riesce a far accelerare la vettura da 0 a 100\u00a0km/h in 18\"7, ma autolimitando la velocit\u00e0 massima a 110\u00a0km/h per non pregiudicare troppo l'autonomia delle batterie. A causa della presenza del pesante pacco batterie, la massa a vuoto della versione elettrica sale a 1.530\u00a0kg, poi salita a ben 1.719\u00a0kg a partire dal 2017. Pertanto i due restyling che si sono succeduti nel corso della carriera della \"Berlingo\" non hanno influito sulla presenza della versione elettrica nella gamma. In ogni caso, la \"Berlingo\" elettrica non \u00e8 prevista che per alcuni mercati europei, non per tutti.\nTerza generazione (dal 2018).\nNell'estate del 2018 viene lanciata la terza generazione della \"Berlingo\", stavolta disponibile in due varianti di passo (corto o lungo) e in due differenti stili di frontale, a seconda che si tratti della versione destinata al trasporto passeggeri o di quella adibita al trasporto di merci. I motori sono il 1.2 turbo da 110 CV ed il 1.5 diesel da 75, 102 o 130 CV.\nViene venduto, oltre che da Peugeot col modello \"Rifter\", anche a marchio Opel come \"Combo\" e come Toyota ribattezzato \"ProAce City\"."}
{"id": "532213", "revid": "838137", "url": "https://it.wikipedia.org/wiki?curid=532213", "title": "Arma di origine", "text": "In araldica, si definisce arma di origine quella adottata per prima nel tempo.\nUn esempio ben noto \u00e8 quello di Casa Savoia. La croce d'argento in campo rosso \u00e8 l'arma attuale, ma l'arma di origine era quella della contea di Moriana, antichissimo dominio sabaudo, l'aquila col volo abbassato. Successivamente questa insegna \u00e8 divenuta nota come \"Savoia antica\", anche se spesso l'aquila venne modificata spiegandone il volo. Nello stemma del 1\u00b0 Rgt Granatieri di Sardegna, che si pu\u00f2 dire corrisponda alle \"grandi armi\" di Casa Savoia, sul tutto \u00e8 presente lo scudetto ad ancile con l'arma di origine della Casa, l'arma di Moriana."}
{"id": "532214", "revid": "2083832", "url": "https://it.wikipedia.org/wiki?curid=532214", "title": "Giovanni Minoli", "text": "Biografia.\nFiglio del professor Eugenio Minoli, esperto di arbitrato internazionale, ha sei fratelli e una sorella. \u00c8 cugino di Giovanna e Francesca Melandri; dopo gli studi liceali presso l'Istituto sociale di Torino, si laurea in Giurisprudenza all'Universit\u00e0 degli Studi di Modena.\nGenero dell'allora direttore generale Ettore Bernabei e marito di Matilde, nel 1972 entra in Rai, della quale diventer\u00e0 dirigente nonch\u00e9 autore e produttore di programmi tra i pi\u00f9 prolifici. Nel 1977 conduce la rubrica Agricoltura domani, in onda la domenica sulla Rete 1. Raggiunge la conoscenza del vasto pubblico con la conduzione di \"Mixer\", programma di informazione giornalistica edito da Rai 2, in onda a partire dal 1980. Politicamente vicino alle posizioni del Partito Socialista Italiano, fu spesso criticato per il suo impegno a favore del PSI, reso evidente anche in un'intervista del 1987, in cui Minoli, pur da dipendente del servizio pubblico radiotelevisivo, apparve quale comprimario di Bettino Craxi in un'intervista-spot: seduti alla cassa di un supermercato, i due interlocutori furono protagonisti di un messaggio per la campagna elettorale del Partito Socialista Italiano.\nDopo essere stato per dieci anni capostruttura di Rai 2, \u00e8 direttore della stessa rete tra il 1993 e il 1994, e direttore della struttura \"Format\", unitamente a Rai 3, da aprile 1996 a giugno 1998. Come autore di programmi, oltre a \"Mixer\", del quale \u00e8 anche conduttore, produce decine di programmi, molti dei quali appartengono alla storia della televisione italiana come \"Quelli della notte\" con Renzo Arbore, \"Blitz\" con Gianni Min\u00e0 e \"Aboccaperta\" di Gianfranco Funari. Sempre attraverso \"Format\" cura nel 1995 il progetto \"Davvero\", considerato il primo reality show italiano.\nSuccessivamente, da direttore di Rai 3, ha portato, in prima serata, la medicina con \"Elisir\", la storia con \"La grande storia\", l'economia con \"Maastricht Italia\" e vari documentari. Minoli realizza anche il primo progetto di fiction \"Un posto al sole\". Dal gennaio 2000 ricopre la carica di Direttore Generale Prodotto di Stream. Nel giugno 2002 viene nominato direttore di Rai Educational; alla sua direzione si deve, tra l'altro, il successo di \"La Storia siamo noi\" (Premio Ilaria Alpi 2003, Premio Regia Televisiva, 2005, Premio Ischia internazionale di giornalismo al miglior giornalista), di cui \u00e8 pure autore.\nLancia una nuova soap-opera su Rai 3, \"Agrodolce\", ambientata in Sicilia, in onda dal luned\u00ec al venerd\u00ec con un ascolto medio, nei primi mesi di trasmissione, del 5-6%. Dal 2009 \u00e8 direttore dei canali televisivi Rai Storia e Rai Scuola, mantenendo comunque la direzione di Rai Educational. Lascer\u00e0 tali cariche dopo il 27 maggio 2010 a causa del pensionamento. Nonostante ci\u00f2, il 27 aprile 2010 il consiglio di amministrazione della Rai l'ha nominato coordinatore della struttura che si occupa della programmazione in occasione dei 150 anni dell'unit\u00e0 d'Italia.\nNel gennaio 2009 vince il Premio Buone Notizie, consegnato a Caserta nel gennaio dello stesso anno. Da settembre 2009, \u00e8 presidente del Museo d'arte contemporanea del castello di Rivoli. Nel 2010 lancia \"Citizen Report\", trasmissione di giornalismo partecipativo realizzata dalla Rai, condotta da Federica Cellini. Nel luglio 2013, lascia la Rai per collaborare con Radio 24, dove conduce \"Mix 24\", in onda tra le 9 e le 11, riprendendo il format di \"Mixer\".\nLa conduzione del programma e la sua collaborazione con Radio 24 termina il 16 giugno 2017 per decisione dell'emittente. Da novembre 2016 approda a LA7 per condurre il talk \"Faccia a faccia\".\nNell'ottobre 2019 diventa editorialista del quotidiano \"Il Riformista\". Il 20 settembre 2020 riceve, a Santena, il premio Camillo Cavour per iniziativa della Fondazione Cavour.\nDalla stagione 2019/2020 Minoli conduce su Rai Radio 1 \"Il mix delle cinque\", programma di approfondimento ispirato a \"Mixer\" (cui si rifanno la sigla e parte del titolo della trasmissione) in onda il luned\u00ec e il venerd\u00ec dalle 17 (cio\u00e8 le cinque di pomeriggio, da cui l'altra parte del titolo) alle 18; dalla stagione 2020/2021 il \"Mix\" diventa una striscia quotidiana dal luned\u00ec al venerd\u00ec dalle 17 alle 17:30. \nDa luglio 2020 \u00e8 \"commissario\" straordinario della Calabria Film Commission, su designazione della Presidente della Regione Calabria Jole Santelli."}
{"id": "532215", "revid": "1543377", "url": "https://it.wikipedia.org/wiki?curid=532215", "title": "Distance Measuring Equipment", "text": "Il DME o Distance Measuring Equipment fornisce una lettura costante in miglia nautiche della distanza obliqua chiamata Slant Range, (e non una distanza orizzontale) dell'aeromobile rispetto alla stazione di terra DME. Maggiore \u00e8 la differenza tra la distanza obliqua e quella orizzontale, pi\u00f9 l'aereo si avvicina alla stazione di terra. Quando l'aeromobile sorvola la stazione di terra DME, la distanza orizzontale tra i due \u00e8 di fatto zero, ma lo strumento, continuando a misurare lo Slant Range, indicher\u00e0 la quota dell'aeromobile in miglia nautiche (NM).\nStoria del DME.\nFu inventato in Australia da Edward George \u201cTaffy\u201d Bowen, quando lavorava come capo della divisione di radio-fisica del Commonwealth Scientific and Industrial Research Organisation (CSIRO). Un'altra versione del sistema, operante nella fascia dei 200\u00a0MHz nella banda VHF, fu progettata nel 1950 dalla Amalgamated Wireless Australasia Limited, una compagnia che si occupa ancora oggi di elettronica e telecomunicazioni. Questa versione australiana del sistema venne chiamata e definita dal Federal Department of Civil Aviation come DME(D) (o DME Domestic). In seguito la versione internazionale del sistema venne adottata dall'ICAO e definita come DME (I).\nIl principio di funzionamento del DME \u00e8 simile a quello del radar secondario di sorveglianza, ma se ne differenzia per il fatto che \u00e8 l'aereo a mandare il segnale e a interrogare la stazione di terra. L'idea del sistema di riconoscimento e identificazioni dei dati a distanza di un oggetto derivano dal progetto IFF identification friend or foe o IFF (identificazione amico o nemico), sviluppato in ambito militare durante la seconda guerra mondiale e migliorato in seguito.\nPrincipio di funzionamento.\nIl DME opera nella banda radio UHF (Ultra High Frequency) in un raggio di frequenze compreso tra i 962 e i 1213\u00a0MHz.\nL'aeromobile trasmette un fascio di coppie di impulsi alla stazione di terra. I due impulsi in ogni coppia sono separati da 12 microsecondi. Dopo un piccolo intervallo, pari a 50 microsecondi, la stazione di terra li ritrasmette all'aeromobile. L'intervallo di tempo tra l'invio e la ricezione degli impulsi viene cos\u00ec convertito in spazio, al fine di ottenere la lettura della distanza obliqua.\n\u00c8 l'equipaggiamento di bordo dell'aeromobile a iniziare lo scambio di informazioni ed \u00e8 noto come il trasmettitore, mentre la stazione di terra \u00e8 nota come il ricevitore, poich\u00e9 replica allo scambio di impulsi.\nProblemi del sistema e risoluzione.\nL'idea di funzionamento \u00e8 semplice, ma ci sono due problemi principali:\nPer risolvere il primo problema, i fasci di impulsi sono stati resi unici per ogni aeromobile, variando le caratteristiche del segnale, cosicch\u00e9 l'intervallo di tempo fra due coppie di impulsi sia unico. Questo sistema \u00e8 in elettronica chiamato \u201cJitter\u201d.\nPer evitare invece la riflessione delle onde radio provocate dal terreno, la stazione di terra rilancia il segnale ricevuto, separandolo di 63\u00a0MHz da quello trasmesso dall'aeromobile. Queste coppie di frequenze vengono chiamate canali e ne esistono 252 utilizzabili. I canali sono distinti in 126 canali X e 126 canali Y per la trasmissione del segnale. La spaziatura \u00e8 di 1\u00a0MHz per tutti i canali, con una banda radio di 100\u00a0kHz. La differenza tra i canali X e Y riguarda la distanza tra i singoli impulsi nella coppia inviata dall'aereo al ricevitore di terra. I singoli impulsi nei canali X hanno tra loro una spaziatura di 12 microsecondi, mentre nei canali Y c'\u00e8 una spaziatura di 30 microsecondi.\nTrasmissione e saturazione del segnale.\nL'apparato di bordo, per interrogare la stazione di terra, invia inizialmente 150 impulsi al secondo. Raggiunte le 15000 coppie di impulsi, il segnale si riduce a 60 impulsi al secondo, fino a quando il segnale non viene agganciato e l'afflusso di impulsi ridotto a 24 ogni secondo. Il sistema dell'aeromobile incomincia progressivamente a spaziare il segnale sempre pi\u00f9 in lontananza, fino a coprire un raggio massimo di 300\u00a0nm. In questo punto limite il ritardo del segnale \u00e8 di 3,75 millisecondi. Il trasmettitore invia quindi un segnale in intervalli di tempo molto accurati, chiamati \u201cporte\u201d(gates). La stazione di terra ha una capacit\u00e0 limitata fino a 2700 impulsi al secondo. Questo significa che solo 18 trasmettitori in volo possono cercare contemporaneamente il segnale della stazione oppure solo 112 aerei che l'hanno gi\u00e0 agganciata possono utilizzarla insieme. In pratica solo circa 100 aerei alla volta possono utilizzare il DME. \u00c8 importante ricordare che la stazione di terra non risponder\u00e0 all'aereo che le \u00e8 pi\u00f9 vicino, ma al segnale pi\u00f9 forte inviato.\nGrado di accuratezza.\nL'ICAO richiede una precisione di \u00bc di miglio nautico nella misurazione e non pi\u00f9 dell'1,25% di tolleranza nel calcolo totale dello Slant Range.\nCome \u00e8 stato fatto notare in precedenza, il calcolo della distanza orizzontale \u00e8 pi\u00f9 accurato quando l'aereo si trova ad una certa distanza dalla stazione rispetto a quando \u00e8 vicino a sorvolarla.\nIl DME e il TACAN.\nIl sistema del DME \u00e8 stato mantenuto compatibile con l'apparato di misurazione della distanza del sistema \u00abTACAN\u00bb (TACtical Air Navigation), in modo che gli aerei civili possano utilizzare sia le funzioni del DME che del TACAN per misurare la distanza. Il TACAN \u00e8 un sistema composto da radiofari militari che operano nella banda UHF, per fornire orientamenti e distanza ai velivoli militari. La banda UHF dei TACAN \u00e8 perfettamente compatibile con l'apparato DME; per questa ragione i velivoli militari e quelli civili possono avvalersi di entrambi i sistemi, per ottenere informazioni della loro distanza dalla stazione.\nIl DME e il VOR.\nI DME possono essere associati agli apparati VOR (Very High Frequency Omnidirectional Range). I radiofari, per essere considerati associati, devono avere lo stesso segnale identificativo e distare l'uno dall'altro non pi\u00f9 di 600\u00a0m (2000\u00a0ft) o 30 metri (100\u00a0ft) se usati come vettori di avvicinamento. Un VOR associato ad un DME prende il nome di apparato VOR/DME, mentre un VOR associato ad un TACAN prende il nome di VOR/TAC. Le stazioni associate trasmettono l'identificativo morse composto da tre lettere, in modo da essere identificate dal pilota tramite l'apparato radio di bordo. Un apparato DME non associato e collocato in vicinanza di un VOR pu\u00f2 avere le due lettere identificative uguali a quelle del VOR, ma l'ultima lettera differente (solitamente \u00e8 la lettera Z). Anche se non associati, alcuni radiofari possono avere la stessa frequenza se considerato utile.\nEquipaggiamento di bordo.\nParte del pannello radio di bordo \u00e8 dedicato alla sintonizzazione dei radiofari. Qui \u00e8 possibile impostare la frequenza del DME e identificare il segnale della stazione. Le frequenze vengono riportate nelle pubblicazioni aeronautiche ufficiali come l'AIP e nelle cartine aeronautiche.\nLa lettura della distanza \u00e8 fornita al pilota in NM in formato digitale su un apposito lettore o/e integrata nell'apparato EFIS (Electronic Flight Instrument System) con gli altri dati di volo.\nQuando un pilota si dirige direttamente verso una stazione VOR/DME o si allontana da essa seguendo una radiale, lo strumento di bordo pu\u00f2 fornire anche la velocit\u00e0 al suolo dell'aeromobile, detta Ground Speed (GS). Se ci si dirige verso la stazione viene anche calcolato il tempo stimato di arrivo sul VOR/DME.\nCalcolo della distanza orizzontale\nPremessa:\nPi\u00f9 l'aeromobile si avvicina alla stazione, pi\u00f9 la differenza tra distanza obliqua (Slant Range) e distanza orizzontale (Plan Range) aumenta.\nQuando l'aereo \u00e8 distante dalla stazione e la distanza orizzontale supera la quota dell'aeromobile, la differenza fra le due \u00e8 minima.\nEsempio e dimostrazione 1:\nQuota dell'aeromobile 30.000\u00a0ft\nDistanza obliqua misurata dal DME 12\u00a0nm\nDistanza orizzontale?\nConvertire 30.000\u00a0ft in miglia nautiche\n30.000: 6080 = 4,934\u00a0nm\nUtilizzare il teorema di Pitagora: in un triangolo rettangolo il quadrato costruito sull'ipotenusa \u00e8 uguale alla somma dei quadrati costruiti sui cateti.\nIn questo caso l'ipotenusa \u00e8 rappresentata dalle 12\u00a0nm della distanza obliqua e un cateto dalle 4,934\u00a0nm della quota:\n12\u00b2 = 4,934\u00b2 + distanza orizzontale\u00b2\nOtteniamo il cateto mancante sottraendolo all'ipotenusa:\n12\u00b2 \u2013 4,934\u00b2 =\n144\u00a0\u2013 24,344 =\n119,656 =\n\u221a119,656 = 10,93\u00a0nm distanza orizzontale\nNell'esempio fornito c'\u00e8 pi\u00f9 di 1 miglio nautico di differenza tra la distanza obliqua e quella orizzontale.\nOra vediamo come la differenza diminuisca, quando la distanza dalla stazione aumenta, fino a superare la quota del velivolo:\nEsempio e dimostrazione 2\nQuota dell'aeromobile 30.000\u00a0ft\nDistanza obliqua misurata dal DME 40\u00a0nm\nDistanza orizzontale?\nConvertire 30.000\u00a0ft in miglia nautiche\n30.000: 6080 = 4,934\u00a0nm\nUtilizzare il teorema di Pitagora:\nIn questo caso l'ipotenusa \u00e8 rappresentata dalle 40\u00a0nm della distanza obliqua e un cateto dalle 4,934\u00a0nm della quota:\n40\u00b2 = 4,934\u00b2 + distanza orizzontale\u00b2\nOtteniamo il cateto mancante sottraendolo all'ipotenusa:\n40\u00b2 \u2013 4,934\u00b2 =\n1600\u00a0\u2013 24,344 =\n1575,656 =\n\u221a1575,656 = 39,69\u00a0nm distanza orizzontale\nIn questo secondo esempio la differenza tra la distanza obliqua e quella orizzontale \u00e8 di sole 0,31\u00a0nm.\nArchi DME e Fix.\nUn DME pu\u00f2 essere utilizzato per mantenere un raggio costante da un radiofaro. L'aeromobile procede ad una distanza regolare dalla stazione, disegnando cos\u00ec un arco attorno ad essa chiamato \u201cArco DME\u201d, che pu\u00f2 essere parte integrante di una procedura di avvicinamento strumentale.\nL'individuazione di un punto, tramite le radioassistenze, \u00e8 chiamato fix. Due DME possono anche essere utilizzati per identificare la posizione dell'aeromobile (Fix DME/DME). Si calcola il raggio in NM proveniente da ogni stazione e si ottengono cos\u00ec due circonferenze che si incontreranno in due punti. Uno dei due punti identifica la posizione dell'aeromobile e generalmente la grande distanza tra le due intersezioni rende facile l'identificazione del punto corretto.\nL'identificazione della posizione dell'aeromobile pu\u00f2 avvenire anche incrociando i dati di rilevamento di un VOR con la distanza ottenuta da un DME (Fix VOR/DME) e attraverso il rilevamento di due VOR (Fix VOR/VOR).\nDME e ILS.\nIl DME \u00e8 anche usato per determinare la distanza tra l'aeromobile e l'inizio della testata pista, nelle procedure di avvicinamento strumentale di precisione ILS (Instrument Landing System). Spesso la stazione \u00e8 collocata a met\u00e0 della pista, in modo da poter leggere 0\u00a0nm nelle due opposte testate. Quando il radiofaro non pu\u00f2 essere posto a met\u00e0, solo su una testata sar\u00e0 possibile leggere 0\u00a0nm. Nella cartina di avvicinamento strumentale per la pista opposta verr\u00e0 riportato il valore di lettura del DME della soglia pista (es: Caution DME reads 0.1\u00a0nm at the threshold).\nDME/P.\nIl DME/P di precisione opera nella normale banda di frequenza dei comuni DME, ma \u00e8 comunemente associato con gli apparati di avvicinamento di precisione MLS (Microwave Landing System). La tonalit\u00e0 della coppia di impulsi del DME/P \u00e8 pi\u00f9 acuta rispetto ad un normale DME, assicurando cos\u00ec una misurazione pi\u00f9 precisa della distanza. Il DME/P associato ad un MLS ha un'accuratezza di segnale pari a 30 metri."}
{"id": "532216", "revid": "125547767", "url": "https://it.wikipedia.org/wiki?curid=532216", "title": "Un posto felice", "text": "Un posto felice \u00e8 un album dei Pooh, pubblicato il 14 aprile 1999. \nIl disco debutta al primo posto della hit parade settimanale e rimane ai vertici della classifica per 42 settimane. Nella hit parade annuale risulta il 24\u00ba album pi\u00f9 venduto.\nIl disco.\nIl gruppo pubblica un album a quasi tre anni di distanza dal precedente \"Amici per sempre\", un tempo di attesa mediamente pi\u00f9 lungo rispetto alle uscite degli anni precedenti.\nL'album \u00e8 trascinato dal tormentone radiofonico \"Se balla da sola\", e risulta tra i pi\u00f9 venduti ed apprezzati del 1999 e della prima parte del 2000.\nViene pubblicato radiofonicamente il singolo \"Mi manchi\", una specie di sequel de \"La donna del mio amico\" del quale ricalca le sonorit\u00e0 e la struttura, e \"Dimmi di s\u00ec\", canzone pop-dance, cantata da Stefano, che spopola per tutta l'estate 1999, partecipando pure al Festivalbar di quell'anno.\nNel complesso il disco ha sonorit\u00e0 prevalentemente pop, senza particolari cambi di ritmo, con prevalenza di canzoni d'amore. L'ascesa di Red Canzian come autore dei singoli della band \u00e8 qui affidata a \"Io ti aspetter\u00f2\", canzone che avr\u00e0 qualche passaggio radiofonico in attesa della fortunata serie cominciata con \"Stai con me\" dell'album successivo, \"Cento di queste vite\"."}
{"id": "532218", "revid": "1318658", "url": "https://it.wikipedia.org/wiki?curid=532218", "title": "Peugeot Partner", "text": "La Partner \u00e8 una multispazio prodotta dalla Casa francese Peugeot a partire dal 1996. Nel solo mercato italiano e limitatamente alla sola prima generazione, la denominazione ufficiale fu \"Ranch\". Nella seconda generazione, la denominazione \"Partner\" fu invece uniformata a tutti i mercati. Per quanto riguarda la terza generazione, invece, la denominazione \"Partner\" \u00e8 stata limitata alle sole versioni commerciali, destinate al trasporto di merci, mentre la versione adibita al trasporto di passeggeri \u00e8 stata denominata Rifter.\nStoria e profilo.\nLa Ranch nasce nel 1996 e con essa viene creata una nuova nicchia di mercato, ossia quella delle multispazio, veicoli di taglia media o medio-piccola, con un abitacolo di dimensioni relativamente generose allestibile sia per il trasporto di persone sia per il trasporto di merci. Questo genere di vetture \u00e8 un sottoinsieme delle MPV (Multi-purpose Vehicles). In realt\u00e0 le sue forme sono semplici e propongono una versione miniaturizzata del concetto di MPV, che per\u00f2 nel 1996, quando la Ranch debutt\u00f2, era anch'esso sconosciuto ai pi\u00f9. La Ranch incrocia forme di derivazione automobilistica (il volume frontale) con forme derivate dai mezzi commerciali (il volume dell'abitacolo) e crea un genere di auto completamente nuovo, adatto per chi desidera un veicolo per il tempo libero o per le famiglie numerose.\nPrima generazione (dal 1996).\nProdotta anche come Citro\u00ebn Berlingo, la Ranch contava fin dall'inizio anche su un portellone posteriore scorrevole, che facilitava l'ingresso dei passeggeri o delle merci, nel caso della versione furgonata. In ogni caso, anche nella versione adibita al trasporto di persone, i sedili posteriori possono essere facilmente abbattuti per aumentare la capacit\u00e0 di carico. In quest'ultima versione, la Ranch era disponibile anche con tettuccio apribile in tessuto.\nI motori, tutti di origine PSA, sono compresi tra i 1.4 e i 1.9 litri, benzina e gasolio e sono molto affidabili e relativamente economici.\nLa Ranch conobbe immediatamente un buon successo commerciale, grazie al suo spazio interno ampio e modulabile in funzione del carico.\nMotori.\nRealizzato sul pianale della ZX (ereditato dalla Xsara e dalla Peugeot 306), la Ranch era, fin dall'inizio, disponibile con un'interessante gamma di motori, illustrata di seguito:\nEvoluzione.\nNel 1997, solo in alcuni mercati, venne inserito in gamma un 1.8 a benzina della famiglia XU, con cilindrata di 1761\u00a0cm3 e potenza massima di 90 CV.\nNel 1999, il motore 1.9 a gasolio venne sostituito da un'unit\u00e0 da 1.8 litri, sempre aspirata e con potenza massima scesa solo di poco, da 71 a 69 CV. Contemporaneamente, vi fu l'arrivo della prima versione con motore turbodiesel, ma soprattutto con tecnologia common rail. Questo motore, privo di intercooler, aveva una cilindrata di 2 litri ed erogava una potenza massima di 90 CV.\nNel settembre 2002 arriv\u00f2 il restyling, che vide l'adozione di nuovi fari anteriori e di una calandra ridisegnata. Per l'occasione, la Ranch acquis\u00ec anche il secondo portellone laterale scorrevole. Per il resto la vettura rimase quasi immutata. Per quanto riguarda la gamma motori, il restyling fu l'occasione per una generale rivisitazione: sul fronte benzina, vi fu l'arrivo di una versione pi\u00f9 brillante, un 16 16v da 110 CV, mentre per quanto riguarda i motori diesel, il 2 litri common rail da 90 CV venne tolto dal listino, sostituito per\u00f2 nel 2003 da 1.6 HDi di pari potenza.\nDa quel momento in poi non si ebbero pi\u00f9 variazioni significative alla gamma: nonostante l'arrivo, avvenuto nel 2008, del \"Partner\" seconda serie, il vecchio \"Partner\" continu\u00f2 ad essere presente in listino per alcuni anni ancora, fino al 2013, anno in cui la produzione cess\u00f2.\nSeconda generazione (dal 2008).\nNel 2008 ha debuttato la nuova serie del Ranch che in Italia ha cambiato nome in Partner, uniformandosi al resto del mondo.\nIl design \u00e8 stato completamente rinnovato (come il suo gemello Citro\u00ebn Berlingo) e la capacit\u00e0 di carico raggiunge i 3,9 m\u00b3 con la versione a passo lungo.\nLe linee sono molto pi\u00f9 aggressive: alcune testate giornalistiche lo hanno definito addirittura sportiveggiante. La nuova Partner ha un frontale in cui spicca la grande bocca tipica delle Peugeot prodotte negli anni 2000. Conformi al family-feeling Peugeot del periodo sono anche i grandi fari anteriori dal disegno appuntito. Anche posteriormente i gruppi ottici sono pi\u00f9 grandi che non nella serie precedente.\nAl suo debutto, la seconda generazione del multispazio Peugeot \u00e8 stata proposta sostanzialmente in due motorizzazioni, anche se declinate in pi\u00f9 varianti. Sul fronte benzina troviamo il 1.6 bialbero TU5 disponibile con potenza di 109 CV ed il pi\u00f9 moderno motore Prince con potenza ridotta a 90 CV. In alcuni mercati, quest'ultimo motore \u00e8 assente e al suo posto si trova ancora una variante depotenziata a 90 CV del meno moderno TU5. Per quanto riguarda il diesel, troviamo invece il 1.6 HDi con potenze di 75, 90 e 109 CV. In pi\u00f9 \u00e8 disponibile anche in versione ibrida benzina-GPL ed in versione Outdoor, con altezza da terra maggiorata ed un look pi\u00f9 fuoristradistico. La versione destinata al trasporto di persone prende il nome di Partner Tepee. \u00c8 disponibile in alcuni mercati anche una versione elettrica con potenza di 67 CV e autonomia di 170\u00a0km.\nEvoluzione.\nAll'inizio del 2010 il motore \"1.6 16V TU5JP4\" a benzina da 109 CV viene sostituito con il \"1.6 16V VTi EP6\" da 120 CV, gi\u00e0 montato su numerose altre applicazioni del gruppo PSA. Fu l'ultima applicazione del vecchio motore \"TU5JP4\", che quindi scomparve dalle scene dopo anni e anni di utilizzo in diverse varianti su svariati modelli della Casa. Contemporaneamente a tale aggiornamento, il 1.6 di base viene sostituito da 90 a 98 CV, mentre tutti i diesel, tranne quello di base, hanno beneficiato di un lieve incremento di potenza, 2 cavalli rispetto a prima. Nei Paesi in cui venne previsto, fu il TU5 da 90 CV a subire un incremento di potenza e a passare cos\u00ec a 98 CV.\nNel 2012 si ha il restyling della Partner, restyling presentato al Salone dell'automobile di Ginevra: esternamente cambia soprattutto il frontale, ristilizzato secondo i pi\u00f9 recenti dettami stilistici della Casa ed ora dotato anche di luci diurne a led. Meccanicamente si ha l'arrivo del 1.6 e-HDi da 92 CV (in affiancamento al 1.6 HDi da 92 CV senza tecnologia microibrida), mentre il 1.6 HDi pi\u00f9 potente vede un altro leggerissimo incremento di potenza, passando cos\u00ec da 112 a 114 CV. A partire dall'autunno dello stesso anno, le versioni 1.6 HDi da 92 e 114 CV possono essere ordinate anche con trazione integrale. Tale nuovo tipo di trazione caratterizza le Partner Tepee 4x4, in vendita appunto da settembre.\nPer circa due anni e mezzo non si sono avute novit\u00e0 di sorta, fino alla primavera del 2015, quando \u00e8 sopraggiunto un secondo restyling per la gamma della Partner. La presentazione della Partner \u00e8 avvenuta in una cornice un po' inconsueta, o forse semplicemente passata quasi del tutto inosservata, vale a dire quella del Salone di Algeri. Le novit\u00e0 estetiche proposte con questo nuovo aggiornamento sono visibili innanzitutto nel frontale, che sfoggia una nuova calandra pi\u00f9 in linea con i recenti dettami stilistici della Casa del Leone. Nuovi anche i fari e lo scudo paraurti, ora pi\u00f9 avvolgente e proposto in una combinazione di colori in parte non verniciata ed in parte in tinta con la carrozzeria. Per quanto riguarda le motorizzazioni, vengono riconfermate le due unit\u00e0 1.6 a benzina da 98 e 120 CV, ma stavolta entrambe appartenenti alla famiglia Prince per tutti i mercati di destinazione, mentre il 1.6 HDi presente fino a quel momento in pi\u00f9 varianti \u00e8 stato sostituito dal 1.6 BlueHDi in tre livelli di potenza, ossia 75, 100 e 120 CV. Durante l'estate dello stesso anno, il 1.6 BlueHDi da 100 CV \u00e8 stato montato anche sulla variante a trazione integrale del \"Partner\".\nNella primavera del 2016, il 1.6 da 120 CV lascia il posto al pi\u00f9 moderno 1.2 turbo, con potenza massima ridotta a 110 V, ma per contro con coppia massima salita da 160 a 205 Nm, un fattore importante per questa tipologia di veicoli, che badano maggiormente all'erogazione a regimi bassi piuttosto che alle accelerazioni rabbiose.\nLa commercializzazione della seconda generazione del \"Partner\" cessa all'inizio dell'estate del 2018, quando viene immesso nel mercato il modello destinato a raccolglierne l'eredit\u00e0 e denominato Rifter, se adibito al trasporto passeggeri, e \"Partner\" se adibito al trasporto merci.\nIl Partner elettrico.\nCon l'arrivo della seconda generazione del \"Partner\", venne proposta in gamma anche una variante a propulsione elettrica. Tale variante monta un motore elettrico da 67 CV in grado di erogare fin da subito una coppia di 200 Nm con erogazione piatta e continua (com'\u00e8 normale nei motori elettrici). Questo propulsore riesce a far accelerare la vettura da 0 a 100\u00a0km/h in 18\"7, ma autolimitando la velocit\u00e0 massima a 110\u00a0km/h per non pregiudicare troppo l'autonomia delle batterie. A causa della presenza del pesante pacco batterie, la massa a vuoto della versione elettrica sale a 1.530\u00a0kg. I due restyling che si sono succeduti nel corso della carriera del \"Partner\" non ha influito sulla presenza della versione elettrica nella gamma. In ogni caso, il \"Partner\" elettrico non \u00e8 previsto che per alcuni mercati europei, non per tutti. Nel 2017 a Ginevra viene svelata la variante \"Tepee\" (per trasporto persone) a propulsione elettrica. Tale modello verr\u00e0 anch'esso proposto in Europa entro la fine dello stesso anni in diversi mercati del Vecchio Continente. Le caratteristiche tecniche coincidono con quelle degli altri \"Partner Tepee\" lanciati in precedenza.\nTerza generazione (dal 2018).\nNel luglio del 2018 viene avviata la commercializzazione della terza generazione del \"Partner\", ma stavolta la denominazione \"Partner\" viene limitata alle sole versioni commerciali, destinate al trasporto di merci, mentre le versioni destinate al trasporto di passeggeri vengono ribattezzate Rifter. Da questo progetto \u00e8 stata nuovamente derivata anche la corrispondente \"Berlingo\" commercializzata con il marchio Citro\u00ebn, nonch\u00e9 la versione Opel posta in listino come Opel Combo. Come queste ultime, anche il \"Partner\" e il \"Rifter\" vengono proposti in due varianti di passo, ed anche la gamma motori d'esordio \u00e8 la stessa, con un 1.2 turbo benzina da 110 e 130 CV ed un 1.5 BlueHDi proposto nelle potenze di 75, 102 e 130 CV.\nLa versione 2020 viene proposta con quattro allestimenti su due diverse lunghezze di carrozzeria 4,4 e 4,75 m, con la pi\u00f9 lunga che pu\u00f2 essere a 7 posti. Entra in gamma il cambio manuale a 6 rapporti invece di 5 per la versione Diesel BlueHDi 100 S&amp;S."}
{"id": "532222", "revid": "767487", "url": "https://it.wikipedia.org/wiki?curid=532222", "title": "Fruttosio-bifosfato aldolasi", "text": "La fruttosio 1,6-bisfosfato aldolasi (pi\u00f9 comunemente detta aldolasi) \u00e8 un enzima, appartenente alla classe delle liasi, che catalizza la seguente reazione:\n\"D-fruttosio 1,6-bisfosfato diidrossiacetone fosfato + D-gliceraldeide 3-fosfato\"\nTale reazione \u00e8 il quarto \"step\" della glicolisi. Il fruttosio-1,6-bisfosfato prodotto dal precedente \"step\" \u00e8, di fatto, la versione \"attivata\" vera e propria del glucosio. La aldolasi avvia la degradazione vera e propria, producendo i due triosi, aventi un fosfato ciascuno.\nCome la maggior parte degli enzimi, anche la aldolasi pu\u00f2 catalizzare una reazione in entrambi i sensi: non a caso, il nome dell'enzima deriva dalla reazione inversa, una condensazione aldolica, ovvero la produzione di un esoso in forma chetonica a partire da due triosi.\nStruttura.\nL'enzima presente negli eucarioti \u00e8 composto da quattro subunit\u00e0 identiche tra loro: su ogni subunit\u00e0 \u00e8 presente un sito attivo, caratterizzato dalla presenza di una lisina, in grado di associarsi ad una molecola glucidica. Tale sito attivo \u00e8 presente anche negli archeobatteri, dove \u00e8 ancora presente un residuo conservato di lisina: l'enzima, in ogni caso, \u00e8 molto pi\u00f9 grande, composto da dieci subunit\u00e0. L'enzima presente negli eubatteri contiene invece due ioni zinco, senza la presenza di alcun residuo amminoacidico particolare.\nFunzionamento.\nIl meccanismo dell'aldolasi \u00e8 di catalisi enzimatica covalente di tipo elettrofilo, precisamente con la formazione di una base di Schiff.\nIl fruttosio 1,6-bisfosfato si lega al sito attivo dell'enzima con un legame tra il suo gruppo carbonilico ed il gruppo amminico di una lisina.\nL'idrogeno del gruppo -OH del C4 viene strappato dallo ossigeno di una tirosina, si rompe il legame tra C4 e C3 e si libera gliceraldeide 3-fosfato.\nL'idrogeno di una istidina si lega al C3 donando un H+. Il legame imminico della base di Schiff si idrolizza liberando diidrossiacetone fosfato.\nIn entrambi i casi, DHAP e GAD sono convertiti in piruvato, che in presenza di ATP diventano glucosio e glicogeno.\nSignificato Clinico.\nL'enzima Aldolasi \u00e8 presente nel muscolo scheletrico umano, cervello, fegato e muscolo cardiaco. Le due subunit\u00e0 di cui l'enzima \u00e8 composto possono aggregandosi formare tre differenti isoenzimi: la forma molecolare A predomina nel muscolo scheletrico, la forma B nel fegato, la forma C \u00e8 presente nel cervello ed in altri tessuti. Un suo aumento si pu\u00f2 avere in caso di distrofia muscolare di Duchenne, nelle dermatomiositi, nelle polimiositi e in altre patologie muscolari."}
{"id": "532226", "revid": "767487", "url": "https://it.wikipedia.org/wiki?curid=532226", "title": "Poligrafici Editoriale", "text": "Poligrafici Editoriale \u00e8 stata una casa editrice italiana appartenente al gruppo Monrif, che l'ha incorporata il 22 giugno 2020. La Poligrafici \u00e8 stata in passato il quinto gruppo editoriale italiano.\nDal 1986 al 2020 \u00e8 stata quotata presso la Borsa Italiana.\nStoria.\nDalla fondazione al 1976.\nIl 18 aprile 1940 fu costituita la Societ\u00e0 anonima Poligrafici \"il Resto del Carlino\" per la pubblicazione dell'omonimo quotidiano Il capitale iniziale fu di un milione di lire, quasi interamente sottoscritte da Aurelio Manaresi, direttore amministrativo del giornale. Successivamente il capitale sociale raddoppi\u00f2 per il conferimento di Dino Grandi, proprietario del Carlino.\nNel 1946 \"il Resto del Carlino\", dopo l'epurazione dagli elementi vicino alla Repubblica Sociale Italiana, venne rilevato da una cordata di agrari e industriali bolognesi. Nel gruppo azionario spiccava il colosso saccarifero Eridania, che assunse il controllo della Poligrafici \"il Resto del Carlino\". La societ\u00e0 editava anche il periodico \"Stadio\", anch'esso bolognese, che dal 1948 divenne quotidiano. All'Eridania faceva capo anche il quotidiano fiorentino \"La Nazione\".\nNel 1966 Attilio Monti acquis\u00ec il controllo dell'Eridania e, di conseguenza, quello dei giornali collegati. Nello stesso anno acquis\u00ec anche il quotidiano romano della sera \"Il Tempo\". Nel 1969 rilev\u00f2 altri due giornali: \"Il Telegrafo\" (che per\u00f2 cedette nel 1977, quando la testata torn\u00f2 ad essere \"Il Tirreno\") e \"Il Giornale d'Italia\" (che fu chiuso nel 1976).\nNasce il Gruppo Monrif.\nNel 1976 l\"Editoriale - Societ\u00e0 Generale Finanziaria Editoriale\" (a partire dal 1996 denominata Monrif), guidata da Attilio Monti acquist\u00f2 la partecipazione di controllo della Poligrafici \"il Resto del Carlino\", che nel 1977, a seguito dell\u2019assorbimento delle societ\u00e0 editrici dei quotidiani \u00abLa Nazione\u00bb e \u00abil Resto del Carlino\u00bb, modific\u00f2 la propria denominazione in \u00abPoligrafici Editoriale\u00bb. Attilio Monti cedette progressivamente il controllo delle attivit\u00e0 alla figlia Maria Luisa Monti, sposata Riffeser.\nDal 1978 il figlio di Maria Luisa, Andrea Riffeser Monti, assunse gradualmente il controllo delle societ\u00e0 del gruppo.\nNel 1981, contestualmente all'approvazione della legge di riforma dell'editoria, \"Il Tempo\" fu ceduto all'industriale Carlo Pesenti. Fra il 1984 e il 1991 fece parte del gruppo Monrif anche \"Il Piccolo\" di Trieste.\nNel 1986 sia Poligrafici che l\u2019Editoriale (ora Monrif) si quotarono in Borsa. Nel 1989 Poligrafici acquis\u00ec il controllo della Spe, (Societ\u00e0 Pubblicit\u00e0 Editoriale ora SpeeD, Societ\u00e0 pubblicit\u00e0 editoriale e Digitale) di Oscar Maestro. Tra il 1990 e il 1995 la Poligrafici fu proprietaria per la seconda volta del \"Tempo\" (fu poi ceduto definitivamente al costruttore romano Francesco Gaetano Caltagirone).\nNel 1997 la Poligrafici ha acquisito dalla Sogedit (Gruppo ENI) il controllo della Editrice Il Giorno e della Nuova Same (che si occupava della stampa del quotidiano nazionale \"Il Giorno\" con sede a Milano). Dall'8 luglio 2017 al 30 giugno 2019 ha rieditato a Livorno il quotidiano \"Il Telegrafo\". Nello stesso anno \u00e8 stato scorporato il ramo aziendale della stampa del quotidiano \"La Nazione\" a favore della controllata Case Nuove S.r.l. (ora Centro Stampa Poligrafici S.r.l.).\nNel 2007 \u00e8 stata costituita la Poligrafici Printing, dedicata al settore della stampa in conto proprio ed in conto terzi. Opera sui mercati europei della stampa industriale di tipo poligrafico e grafico, attraverso una rete commerciale dedicata e una capacit\u00e0 produttiva articolata su rotative roto-offset (con e senza forno), operative fino a 24 ore al giorno e localizzate nei centri stampa di Bologna, Firenze e Milano. Nel marzo 2010 il 9,7% della Poligrafici Printing viene quotato nel FTSE AIM Italia.\n2020: la fusione in Monrif.\nIl 17 ottobre 2019 \u00e8 stato approvato il progetto di fusione per incorporazione della societ\u00e0 nella controllante Monrif, con il rapporto di cambio fissato in n. 1,27 azioni Monrif per ogni azione Poligrafici, che diventa efficace il 22 giugno 2020 con contestuale revoca da Borsa Italiana dell'incorporata.\nCon la fusione sono avvenuti: a) il conferimento del ramo d\u2019azienda editoriale in Superprint Editoriale S.r.l., che ha assunto la denominazione di \"Editoriale Nazionale S.r.l.\"; b) il conferimento di alcuni beni immobili di Monrif, con il trasferimento di taluni debiti finanziari nella controllata Poligrafici Real Estate S.r.l., che ha cambiato la denominazione in \"Editoriale Immobiliare S.r.l.\".\nDati economici.\nNel 2017 i ricavi hanno superato i 142,4 milioni di euro con un lieve calo rispetto ai 150,4 dell'anno precedente (quelli editoriali sono diminuiti del 7%, quelli pubblicitari sono in linea). L'utile mostra una perdita di 2,9 milioni contro un utile di 0,8 del precedente esercizio, il MOL (margine operativo lordo) \u00e8 pari al 18,6% dei ricavi."}
{"id": "532229", "revid": "1519687", "url": "https://it.wikipedia.org/wiki?curid=532229", "title": "Sindacati spagnoli", "text": "Secondo la Costituzione spagnola del 1978, il sindacato \u00e8 \u00abl'organizzazione che difende gli interessi dei lavoratori\u00bb. In base alla normativa sono considerati \"maggiormente rappresentativi\" a livello nazionale, categoriale o locale i sindacati che raggiungono almeno il 10 % dei consensi nelle rispettive elezioni sindacali. La maggiore rappresentativit\u00e0 a livello di Comunit\u00e0 autonoma richiede invece un consenso elettorale pari almeno al 15 %\nDi conseguenza i sindacati spagnoli maggiormente rappresentativi a livello nazionale sono:\nSeguiti in ordine al numero degli iscritti e dei risultati elettorali da\nAltri sindacati sono:\nCi sono anche federazioni di sindacati delle attivit\u00e0 professionali:\nEsistono infine, nelle comunit\u00e0 autonome di Galizia, Paesi Baschi e Andalusia, altri gruppi sindacali a carattere nazionalista, a volte rappresentativi a livello locale:"}
{"id": "532230", "revid": "767487", "url": "https://it.wikipedia.org/wiki?curid=532230", "title": "Cento di queste vite", "text": "Cento di queste vite \u00e8 un album dei Pooh pubblicato il 29 settembre del 2000 e balzato poco dopo ai vertici delle classifiche italiane di vendita. Risulta il 30\u00ba album pi\u00f9 venduto dell'anno.\nIl disco.\nAnche in questo disco, come in Amici per sempre, c'\u00e8 stato qualche attrito tra i componenti della band, a causa della scelta del singolo promozionale: Stefano e Red propongono \"Stai con me\", canzone scritta da entrambi ed interpretata da Red; mentre Roby e Dodi puntavano su un altro brano: \"I respiri del mondo\". A spuntarla sono stati Stefano e Red.\nIl disco \u00e8 un tentativo di tornare alle sonorit\u00e0 degli anni settanta, con arrangiamenti che prevedono un utilizzo pi\u00f9 incisivo della chitarra elettrica di Dodi Battaglia, relegato a ruoli marginali nel precedente album.\nSi comincia con la voce di Stefano D'Orazio in \"Un grande amore\", brano di impatto rock, dalla melodia e dal testo molto simili a \"Dimmi di s\u00ec\".\nLa canzone pi\u00f9 impegnata dell'album \u00e8 \"Puoi sentirmi ancora\", che parla della morte di una loro giovane fan e che, in stile anni settanta, si conclude con una lunga coda strumentale.\nAltri brani che spiccano sono \"Buona fortuna e buon viaggio\", ballata firmata da Stefano D'Orazio che tratta tematiche sociali (la storia di una prostituta dell'est e il suo viaggio di ritorno nel proprio paese d'origine dopo la triste esperienza in Italia) e \"Padre a vent'anni\", poetico messaggio immaginario di un bambino al proprio padre, militare in missione di pace nei Balcani."}
{"id": "532233", "revid": "1875018", "url": "https://it.wikipedia.org/wiki?curid=532233", "title": "Conufis", "text": "Era infatti consuetudine dei filosofi (in realt\u00e0 scienziati e mistici assieme) delle scuole ateniesi recarsi in Egitto per ricevere insegnamenti da parte degli astronomi sull'antica scienza."}
{"id": "532234", "revid": "124279441", "url": "https://it.wikipedia.org/wiki?curid=532234", "title": "Gian Antonio Stella", "text": "Biografia.\n\u00c8 nato ad Asolo (TV), dove il padre insegnava, da una famiglia originaria di Asiago. Ha vissuto a Vicenza dove ha frequentato il Liceo ginnasio Antonio Pigafetta.\nInviato ed editorialista del \"Corriere della Sera\", dopo essersi occupato di cronaca romana ed interni ed essere stato inviato nell'Italia nord-orientale, scrive di politica, cronaca e costume ormai da molti anni.\nNel 2007 ha pubblicato \"La casta\", scritto con Sergio Rizzo che, con oltre 1.300.000 copie vendute e ben 24 edizioni \u00e8 stato uno dei libri pi\u00f9 venduti di quell'anno e la pubblicazione pi\u00f9 importante della sua carriera.\nTra i suoi libri pi\u00f9 famosi:\nNel 2005 ha esordito nella narrativa con il romanzo \"Il maestro magro\".\nIl suo penultimo saggio \u00e8 \"I misteri di via dell'Amorino\" pubblicato da Rizzoli nel 2012.\nNell'ambiente giornalistico \u00e8 soprannominato \"Zio Gas\", dalle iniziali del nome e cognome.\nHa condotto alcune puntate di Faccia a faccia, trasmissione di Radio3.\nSpettacoli teatrali.\nCon Gualtiero Bertelli e la Compagnia delle Acque:\nAltri:"}
{"id": "532237", "revid": "114076196", "url": "https://it.wikipedia.org/wiki?curid=532237", "title": "Sonchis", "text": "Sonchis (Egitto, VI-VII secolo a.C.) \u00e8 ritenuto essere il nome del sacerdote di Sais che istru\u00ec Solone durante il suo viaggio in Egitto.\nEra infatti consuetudine dei filosofi (scienziati, matematici e mistici) delle scuole ateniesi recarsi nella terra dei Faraoni per ricevere insegnamenti dell'antica scienza.\nIn particolare Sonchis riveste una singolare importanza storica: sarebbe stato lui a narrare a Solone dell'esistenza di Atlantide, come riporta Platone nel Timeo richiamandosi al proprio ricordo di adolescente che ud\u00ec lo zio Solone mentre raccontava a notabili ateniesi di quest'esperienza egizia. Questo passo nell'opera di Platone \u00e8 considerato prezioso dai ricercatori del mitico continente perduto, in quanto unico documento storico che citi Atlantide."}
{"id": "532239", "revid": "3358", "url": "https://it.wikipedia.org/wiki?curid=532239", "title": "Carol Gilligan", "text": "Femminista, studiosa di etica, ha approfondito problemi di etica legati al gender. \u00c8 professoressa di Psicologia evoluzionista alla Graduate School of Education dell'Universit\u00e0 Harvard.\nBiografia.\nCarol Gilligan ha conseguito un B.A. in Letteratura inglese allo Swarthmore College, un master degree in psicologia clinica al Radcliffe College e un Ph.D. in psicologia sociale alla Harvard University; alla Graduate School of Education dell'Universit\u00e0 Harvard \u00e8 oggi docente di Psicologia evoluzionista.\nIl suo libro pi\u00f9 noto, \"In A Different Voice\" (del 1982) \u00e8 descritto dalla Harvard University Press come \u201cil piccolo libro che ha dato inizio a una rivoluzione\u201d. Dopo \"In A Different Voice\", la Gilligan ha continuato il suo studio sulla psicologia femminile e sull'evoluzione delle bambine. Ha collaborato - o ne ha curato la stesura - a cinque libri realizzati con i suoi studenti: \"Mapping the Moral Domain\" (1988), \"Making Connections\" (1990), \"Women, Girls, and Psychotherapy: Reframing resistance\" (1991), \"Meeting at the Crossroads: Women's Psychology and Girls' Development\" (1992) \u2013 libro dell'anno per il \"New York Times\" \u2013 e \"Between Voice and Silence: Women and Girls, Race and Relationships\" (1995).\nHa ricevuto un \"Senior research scholarship award\" dalla Spencer Foundation, un \"Grawemeyer Award\" per i suoi contributi alle scienze dell'educazione, un \"Heinz Award\" per aver contribuito alla comprensione della condizione umana. \n\u00c8 stata citata da \"Time Magazine\" come uno dei 25 americani pi\u00f9 influenti.\nDopo la sua ricerca sull'evoluzione delle bambine, ha condotto uno studio su bambini maschi e sulle loro relazione con i genitori.\nMembro della facolt\u00e0 della Harvard per trent'anni, divenne nel 1997 la prima insegnante di Studi di genere.\nNel 1992, divenne 'Pitt Professor' di Storia e istituzioni americane all'Universit\u00e0 di Cambridge; nel 2002, docente all'universit\u00e0 di New York. Attualmente \u00e8 'visiting professor' dell'Universit\u00e0 di Cambridge, affiliata al Centro per gli Studi di Genere e col Jesus College di Cambridge.\n\"Con voce di donna ('In a Different Voice')\".\nLa sua notoriet\u00e0 \u00e8 dovuta principalmente al libro \"In a Different Voice: Psychological Theory and Women's Development\" (1982), da pi\u00f9 parti riconosciuto come una pietra miliare del pensiero della differenza, in cui critica la ricerca di Lawrence Kohlberg - di cui era stata allieva e collaboratrice - sullo sviluppo morale dei bambini: quello studio concludeva che le femmine raggiungevano un livello di sviluppo morale mediamente pi\u00f9 basso dei maschi. \nIl metodo di Kohlberg consisteva nell'intervistare 72 bambini sul modo in cui avrebbero risolto una controversia morale. Questa \u00e8 la storia che presentava loro:\nHeinz ruba la medicina\n\"\"In Europa una donna era vicina alla morte per una rara forma di cancro. C'era una medicina che i dottori ritenevano potesse curarla: era una forma di radio che il farmacista aveva recentemente scoperto. La medicina era costosa da preparare ed inoltre il farmacista caricava 10 volte il costo di preparazione. Egli pagava 200$ per il radio e chiedeva 2000$ per una piccola dose di medicina. Il marito della donna malata, Heinz, and\u00f2 in giro a chiedere in prestito denaro, ma raccolse soltanto 1000$, met\u00e0 del costo. Recatosi dal farmacista gli disse che sua moglie stava morendo e gli chiese di pagare meno la medicina o di dare la differenza successivamente. Ma il farmacista disse: \"No, io ho scoperto la medicina e ho intenzione di guadagnarci.\". Cos\u00ec Heinz si disper\u00f2 e rub\u00f2 la medicina. Avrebbe dovuto farlo?\"\"\nLa Gilligan sostenne che i risultati di Kohlberg erano distorti perch\u00e9 i partecipanti alla ricerca erano prevalentemente maschi, e il metodo di valutazione dei punteggi riportati, utilizzato di conseguenza, tendeva a privilegiare un modo di pensare pi\u00f9 comune tra i ragazzi, a scapito di un'argomentazione morale concentrata sulla relazione, pi\u00f9 riconducibile alla sensibilit\u00e0 delle ragazze: quanto affermiamo comunemente sulla moralit\u00e0 del bambino o dell'adolescente pretende di avere valore universale e invece - questa la posizione della Gilligan - riguarda esclusivamente l'esperienza maschile: \u00e8 in riferimento alla differenza dallo standard maschile, che il pensiero morale femminile \u00e8 considerato meno evoluto.\nIn conseguenza di tali critiche, Kohlberg riconobbe delle ragioni per una revisione dei metodi di calcolo dei punteggi, dopo la quale i punteggi di maschi e femmine furono misurati di nuovo.\nIl lavoro della Gilligan, che nasce da storie di donne alle prese con un dilemma etico, costitu\u00ec la base per quella che \u00e8 conosciuta come l'etica della cura, una teoria dell'etica che si contrappone alla cosiddetta \"etica della giustizia\".\n\u00c8 stato osservato che il titolo con cui il libro usc\u00ec in Italia (\"Con voce di donna\") non rendesse il pensiero dell'autrice: la \"voce differente\" di cui parla non \u00e8 tanto quella della donna; \u00e8 quella che privilegia, ad esempio, la relazione rispetto alla competitivit\u00e0; e sebbene nella civilt\u00e0 occidentale essa sia appannaggio delle donne pi\u00f9 che degli uomini, la liberazione di entrambi i generi dalla rigidit\u00e0 dei ruoli tradizionali della societ\u00e0 patriarcale (ruolo oblativo di cura per la donna; ripiegamento individualista su s\u00e9 stesso per l'uomo) passa attraverso la valorizzazione, da parte degli uomini come delle donne, di quella \"voce\": che rappresenta, in definitiva, un modo diverso di parlare della condizione umana, capace di decostruire i dualismi socialmente costruiti e mantenuti.\nCritiche.\nAlla critica di chi, come Christina Hoff Sommers nel libro \"The War Against Boys\", sostiene che gli studi della Gilligan non seguano protocolli standard di ricerca, e pertanto siano statisticamente inattendibili, \u00e8 stato risposto che quella di usare piccoli campioni, e di non essere replicabili, \u00e8 una critica che sovente viene rivolta alle ricerche qualitative e basate su interviste. La stessa obiezione - dicono i difensori della Gilligan e dei metodi qualitativi - fu rivolta a Sigmund Freud."}
{"id": "532243", "revid": "1603714", "url": "https://it.wikipedia.org/wiki?curid=532243", "title": "Chiesa di San Zan Degol\u00e0", "text": "La chiesa di San Giovanni Battista Decollato, \"vulgo\" San Zan Degol\u00e0, \u00e8 un edificio religioso di Venezia, situato nel sestiere di Santa Croce.\nStoria.\nA detta di Flaminio Corner la chiesa fu innalzata ai primi dell'XI secolo dalla famiglia Venier, dimoranti un palazzo nelle vicinanze. Non si conosce la data di erezione della parrocchia (da sempre affiliata alla cattedrale di San Pietro di Castello), ma avvenne probabilmente poco dopo la costruzione, dato che questo \u00e8 il periodo in cui si defin\u00ec la suddivisione amministrativa della citt\u00e0 basandola sui \"confinia\", le pievi appunto. Certamente la chiesa godeva di questo status da decenni quando nel 1334 un cavaliere boemo, in pellegrinaggio verso la Terrasanta e ricoverato presso l'abitazione di Antonio Colonna perch\u00e9 gravemente malato, don\u00f2 alla chiesa un dito del Battista.\nNel 1807 i decreti napoleonici sopprimevano la parrocchia e portavano alla sconsacrazione della chiesa. Nel 1818 fu riaperta e assegnata alla parrocchia di San Giacomo dall'Orio alla quale appartiene tuttora come chiesa vicariale.\nSino alla sua soppressione, la chiesa era una collegiata, pertanto era provvista di un capitolo formato da un prete, un diacono e un suddiacono. Inizialmente i canonici collaboravano assieme su tutte le questioni amministrative della parrocchia; in seguito ciascuno ebbe propri compiti (al pievano, in particolare, fu assegnata la cura delle anime e l'amministrazione dei sacramenti), ma questo provoc\u00f2 anche la decadenza dello spirito di condivisione, degli obblighi di vita comunitaria e, in generale, della corresponsabilit\u00e0 nella cura della circoscrizione.\nLa chiesa \u00e8 oggi la sede della comunit\u00e0 cristiana ortodossa russa di Venezia, intitolata alle Sante Donne Mirofore, e le liturgie sono svolte regolarmente ogni settimana.\nDescrizione.\nL'edificio \u00e8 uno dei rari esempi di architettura veneto-bizantina che si \u00e8 conservato abbastanza integro nella sua concezione originaria fino ai giorni nostri. Solo la facciata e il tozzo campanile presentano forme differenti essendo stati ricostruiti nel Settecento (la torre originaria si trovava grossomodo al centro del campo).\nL'interno \u00e8 molto semplice, con copertura a carena di nave rovesciata. Le tre navate sono tra loro divise da due file da quattro preziose colonne in marmo greco con capitelli bizantini (XI secolo). Di grandissimo pregio sono inoltre i resti di affreschi, scoperti di recente, raffiguranti le teste di quattro santi (Giovanni, Pietro, Tommaso e Marco) e sant'Elena imperatrice che porta la Croce su uno sfondo di architetture (XI secolo). Altri affreschi pi\u00f9 tardi (XV secolo) ornano la cappella alla destra del presbiterio.\nAnche l'altare maggiore \u00e8 relativamente recente, risalendo all'inizio del XVIII secolo."}
{"id": "532245", "revid": "1543377", "url": "https://it.wikipedia.org/wiki?curid=532245", "title": "Strage", "text": "La strage, o eccidio, \u00e8 l'uccisione perlopi\u00f9 contemporanea di un gran numero di esseri viventi.\nAnalisi del concetto.\nIl termine non \u00e8 da confondere con \"distruzione di massa\" in uso nel contesto militare n\u00e9 con l'omicidio plurimo perch\u00e9 questo \u00e8 rivolto contro persone determinate. In senso lato si parla di strage riguardo alla generica uccisione di una pluralit\u00e0 di persone. Secondo l'FBI \u00e8 necessaria la presenza di quattro o pi\u00f9 omicidi nel corso di un particolare evento senza la \"fase di stasi\" tra un omicidio e l'altro.\nStragi possono essere compiute da individui o organizzazioni sia criminali sia assoldate dallo Stato come ad es. le repressioni della polizia nelle manifestazioni civili, il bombardamento a tappeto e l'esecuzione indiscriminata e pianificata di gruppi di persone. La strage si distingue dallo spree killer che agisce in due o pi\u00f9 localit\u00e0 senza interruzioni tra l'uno e l'altro delitto.\nClassificazione.\nStrage di Stato.\nGeneralmente rientrano in questa categoria gli atti compiuti durante una guerra, specialmente mediante l'utilizzo di armi di ampia portata distruttiva. L'obiettivo urbano, in particolare, si richiamava alla \"concezione rinascimentale\" della citt\u00e0 intesa come unit\u00e0 spirituale di un popolo, riprendendo gli studi sulla psicologia del panico gi\u00e0 sperimentata da Orson Welles e analizzata tempo prima da Gustave Le Bon secondo il quale un individuo che fa parte della folla adegua subito il proprio comportamento alla massa, subendo una regressione di controlli logici e razionali in favore di istinti ed emozioni tali da annullare la propria responsabilit\u00e0.\nL'idea che lo Stato pianifichi una strage, tuttavia, si estende lungo un ampio ventaglio di altre possibilit\u00e0:\nStrage di follia.\nIn questa categoria di massacri possono rientrare una serie di gruppi sociali come famiglie, colleghi di lavoro, studenti o persone scelte a caso. Le motivazioni spaziano dalla psicopatia alla ricerca di notoriet\u00e0. In USA si contano, tra l'altro, i casi di Eric Harris e Dylan Klebold, Ronald DeFeo Jr., George Hassell, Andrew Kehoe, Howard Unruh, Richard Hickock e Perry Smith, Richard Speck e Charles Whitman.\nGli impiegati che uccidono i propri sottoposti sono soprannominati \"lavoratori frustrati\" molti dei quali ex-impiegati o licenziati. Dopo le dimissioni, questi individui motivati solo dal desiderio di vendetta, tornano sul posto di lavoro e sono cause di tragedie. Nel 1980 a seguito di due incidenti provocati da due postini licenziati, il termine \"going postal\" divenne sinonimo di raptus ergonomici e di furie omicide. Uno di questi, Richard Farley, dopo essere stato denunciato per stalking da una collega, ritorn\u00f2 in ufficio e spar\u00f2 a sette persone.\nIn alcuni casi il massacro pu\u00f2 essere commesso durante una rivolta in un penitenziario, come ad es. accadde nel 1980 nel carcere di New Mexico dove morirono trentatr\u00e9 persone, molti dei quali si trovavano nella sezione \"protetti\", colpiti da armi da taglio e altri oggetti contundenti nell'arco delle 48 ore della rivolta. Diversamente dai serial killer, raramente si riscontra un movente a sfondo sessuale nei massacri, eccetto il caso di Sylvestre Matuschka, uno psicopatico ungherese che provava l'orgasmo facendo saltare in aria i treni con la dinamite. La sua mania cost\u00f2 la vita a ventidue persone prima dell'arresto avvenuto nel 1931.\nIl 22 luglio 2011 Anders Breivik, cittadino norvegese, uccise settantasette persone, per lo pi\u00f9 di giovane et\u00e0, in due separate azioni. Il primo attacco consisteva nell'esplosione di una bomba nei pressi del palazzo del governo a Oslo causando 8 vittime. Il secondo attacco si svolse a 40\u00a0km di distanza nell'isola di Ut\u00f8ya dove si stava svolgendo un raduno del movimento progressista. Travestito da poliziotto, attese che i membri del congresso si riunissero in gruppo e quindi apr\u00ec il fuoco uccidendone 69 nell'arco di 90 minuti.\nLa strage di Nakhon Ratchasima compiuta in Thailandia nel febbraio 2020 fu opera del soldato dell'esercito thailandese Jakrapanth Thomma, che uccise 30 persone, ne fer\u00ec 57 e fu quindi ucciso dalle forze dell'ordine. Le prime due vittime furono un suo superiore e la suocera di quest'ultimo, che si erano rifiutati di dargli dei soldi che gli spettavano. Subito dopo continu\u00f2 a uccidere persone innocenti nella caserma in cui prestava servizio, in strada e in un centro commerciale, e non fu mai trovata una risposta sui motivi che lo spinsero a uccidere queste ultime.\nAltri massacri compiuti da pi\u00f9 di una persona, non sono rari: Eric Harris e Dylan Klebold, Mitchell Johnson e Andrew Golden, Hu Wenhai, Liu Haiwang, Lavrynovitch, Obrapalski, e Kumatar\u014d Kido e Yagor\u014d Tani.\nLegislazione mondiale.\nItalia.\nIl codice penale italiano prevede il reato di strage all'art. 422, tra i delitti contro l'incolumit\u00e0 pubblica. La fattispecie criminosa descritta nell'articolo consiste nel compiere \"atti tali da porre in pericolo la pubblica incolumit\u00e0\" (reato di pericolo), \"al fine di uccidere\" (dolo specifico). Il delitto \u00e8 punito con l'ergastolo, se dal fatto deriva la morte di una o pi\u00f9 persone; con la reclusione non inferiore a quindici anni negli altri casi (quindi, se, ad esempio, vi sono solo feriti o se la strage fallisce). Nel testo originario dell'articolo, se dal fatto derivava la morte di pi\u00f9 persone, era comminata la pena capitale.\nIl delitto di strage \u00e8 integrato, quanto alla condotta, dal solo porre in essere atti idonei a mettere in pericolo la pubblica incolumit\u00e0.\n\u00c8 pertanto classificato fra i reati a consumazione anticipata e non \u00e8 ammissibile il tentativo.\nLa competenza per materia appartiene alla Corte d'Assise.\nSe la strage \u00e8 compiuta con il dolo specifico di attentare alla sicurezza dello Stato, si ricade nella previsione dell'art. 285 c.p. (Devastazione, saccheggio e strage)."}
{"id": "532246", "revid": "197488", "url": "https://it.wikipedia.org/wiki?curid=532246", "title": "Cinesiologia", "text": ""}
{"id": "532248", "revid": "100569795", "url": "https://it.wikipedia.org/wiki?curid=532248", "title": "Paideuma", "text": "Paideuma \u00e8 il concetto base del pensiero di Leo Frobenius (Brema, 1873 - Verbania, 1938), etnologo e filosofo che dedic\u00f2 la propria vita allo studio dell'archeologia africana, elaborando il metodo storico-culturale.\nPer avvicinare questo concetto, occorre presentarne brevemente la struttura di fondo: gli elementi caratteristici di una civilt\u00e0 sono comprensibili solo entro l'humus in cui sorgono, che \u00e8 la condizione preliminare in cui si esprime la sua complessit\u00e0 storica. Si parla quindi di una \"morfologia storica\", non indagabile per via razionale bens\u00ec per intuizione, perch\u00e9 le civilt\u00e0 si manifestano primieramente nella produzione artistica, luogo dell'emozione, o meglio della \"commozione\", da intendersi come un istinto primordiale, una sorta di \"Provvidenza\" che supera le individualit\u00e0 e la razionalit\u00e0. Ogni civilt\u00e0 si trasforma all'interno di una \"sfera culturale\" (\"Kulturkreis\"), con caratteristiche \"biologiche\" simili a quelle degli organismi viventi.\nAnalogie tra ciclo storico e organico.\nEgli stabil\u00ec un parallelismo tra i cicli delle civilt\u00e0 e i cicli organici, determinando tre stadi: l\"'Ergriffenheit\" (\"commozione\", lo stadio emotivo-aurorale); l'\"Ausdruck\" (\"espressione\" lo stadio maturo); l'\"Anwendung\", lo stadio dell'\"utilizzazione\" (anche stadio \"meccanico e materialista\", tipico della decadenza). Ogni civilt\u00e0 si informa su leggi sue proprie, indipendenti dagli uomini, i quali solo ne esprimono l'appartenenza, ovvero le rappresentano. Queste leggi sono una sorta di forza profonda, un \"terzo regno\", altro rispetto al piano materiale e animale e rispetto al piano organico delle piante. L'uscita dell'uomo dallo stadio primitivo di adattamento non \u00e8 dovuta principalmente alla volont\u00e0 di intraprendere migliorie materiali ma al mito, ancora da esprimere, del cielo, della terra, della bestia, della pianta, al quale l'uomo primitivo rispondeva con atti e modi di vita. Nasce cos\u00ec il \"Terzo regno\", la civilt\u00e0, l'arte come espressione della commozione che solo l'uomo \u00e8 in grado di provare.\nFrobenius denomin\u00f2 questa forza interna ad ogni civilt\u00e0 con la parola \"paideuma\", etimologicamente, \"ci\u00f2 che si acquisisce mediante l'apprendimento\", culturalmente, \"il sorgere e trasformarsi di tutte le esperienze della coscienza commossa\", secondo l'intimo orientamento delle forme di una civilt\u00e0. Allora, non pi\u00f9 un cammino finalistico verso la razionalit\u00e0, ma una \"commozione\", una \"forza oscura e profonda\" ha innalzato l'uomo oltre il regno animale.\nL'arte \u00e8 quindi il luogo epifanico di questa commozione e lo studio dell'arte preistorica dell'Africa consente di intravedere ricorrenze preistoriche della civilt\u00e0 europea.\nIl paideuma si pu\u00f2 anche definire il principio genetico-metafisico di ogni civilt\u00e0, pi\u00f9 manifesto ai suoi albori, attraverso l'arte, meno espressivo nelle fasi successive, fino all'oscuramento dell'utilizzazione materialisitica e razionalistica."}
{"id": "532249", "revid": "1543377", "url": "https://it.wikipedia.org/wiki?curid=532249", "title": "Mean Streets - Domenica in chiesa, luned\u00ec all'inferno", "text": "Mean Streets - Domenica in chiesa, luned\u00ec all'inferno (\"Mean Streets\") \u00e8 un film del 1973 scritto e diretto da Martin Scorsese.\nFilm profondamente autobiografico, \u00e8 ambientato nelle strade di Little Italy, dove il regista si \u00e8 formato, riproducendone l'ambiente italo-americano.\nInsieme a Quei bravi ragazzi e Casin\u00f2 viene considerata come la prima parte di una trilogia sulla mafia realizzata dal regista.\nTrama.\nNew York. Charlie Cappa, un giovane di Little Italy, deve farsi strada nell'ambiente violento che lo circonda. Charlie ha uno zio mafioso, Giovanni, che lo protegge e gli affida piccoli compiti, ma che vorrebbe per lui un lavoro di responsabilit\u00e0. Il giovane, tuttavia, \u00e8 troppo coinvolto nello spazio meschino in cui \u00e8 cresciuto e che detesta: infatti non riesce ad allontanarsi dallo scapestrato John Civello, soprannominato Johnny Boy, con cui \u00e8 cresciuto e che si mette sempre nei guai indebitandosi con tutti e l'amico Tony DeVienazo che possiede un bar. Al contempo ha una storia con Teresa Ronchelli, cugina di Johnny, una ragazza epilettica che non \u00e8 ben vista dallo zio.\nCharlie prova un profondo conflitto interiore tra la sua fervente religiosit\u00e0 e la vita sregolata che conduce. Con il passare del tempo, Johnny diventa sempre pi\u00f9 autodistruttivo, scatenando risse e insultando i suoi creditori. Charlie per\u00f2 intende aiutarlo trattando con uno strozzino chiamato Michael Longo. Questo gli permette di dilatare i debiti e cancellare gli interessi. Johnny intende dare pochissimi soldi a Michael, ma Charlie, in segno di amicizia, ne aggiunge degli altri arrivando alla cifra di trenta dollari.\nL'incontro \u00e8 fissato nel locale di Tony e nel posto, con grande sorpresa, Johnny ha speso quasi tutti i soldi offrendo da bere ai clienti, restandogli cos\u00ec solo dieci dollari. Michael \u00e8 davvero arrabbiato e si sente insultato poich\u00e9 i trenta dollari li avrebbe accettati per Charlie. Dopo un'accesa discussione, Johnny gli punta una pistola e quindi Michael \u00e8 costretto ad uscire dal locale. Charlie e Johnny decidono di andare via per un po' in modo da calmare le acque; Teresa insiste di andare con loro. Tony presta loro l'auto e si allontanano dalla zona. Non sanno per\u00f2 di essere seguiti da Michael e da Jimmy Shorts. Jimmy spara diversi colpi, colpendo Johnny al collo e Charlie nella mano provocando quindi un incidente, mentre Teresa rimane ferita nello scontro. Un'ambulanza e una vettura della polizia giungono sul posto e dei paramedici li portano via.\nColonna sonora.\nIl film ha una colonna sonora molto ricca che alterna canzoni della tradizione lirica e napoletana con brani soul e rock 'n roll.\nDistribuzione.\nPresentato nella \"Quinzaine des R\u00e9alisateurs\" al Festival di Cannes 1974, nel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nAccoglienza.\nIl film \u00e8 stato ben accolto dalla maggior parte dei critici; alcuni lo hanno addirittura definito una delle pellicole americane pi\u00f9 originali di tutti i tempi. Pauline Kael \u00e8 stata tra i recensori pi\u00f9 entusiasti, definendolo \"un vero capostipite, e un trionfo del cinema autoriale\" oltre che \"vertiginosamente sensuale\". Dave Kehr del \"Chicago Reader\" ha affermato che \"la recitazione e il montaggio hanno una forza cos\u00ec originale e tumultuosa da rendere il film completamente avvincente\". Vincent Canby del \"The New York Times\" ha riflettuto sul fatto che \"non importa quanto squallido sia l'ambiente, non importa quanto straziante sia la narrazione, alcuni film sono cos\u00ec dettagliati e meravigliosamente realizzati, hanno una sorta di effetto tonico che non ha alcun rapporto con l'argomento\". La rivista \"Time Out\" lo ha definito \"uno dei migliori film americani del decennio\".\nRetrospettivamente, Roger Ebert del \"Chicago Sun-Times\" ha inserito \"Mean Streets\" nella raccolta dei suoi \"Great Movies\" e ha scritto: \"In infiniti modi, fino alla minuzia dei moderni show televisivi sul crimine, \"Mean Streets\" \u00e8 uno dei punti d'origine dei film moderni.\" Nel 2013, lo staff di \"Entertainment Weekly\" lo ha eletto settimo miglior film di sempre. Nel 2015, \u00e8 stato classificato 93\u00ba nella lista dei 100 pi\u00f9 grandi film americani stilata dalla BBC. James Gandolfini, quando durante un episodio di \"Inside the Actors Studio\" gli \u00e8 stato chiesto quale film lo avesse influenzato maggiormente, ha fatto il nome di \"Mean Streets\", dicendo \"L'ho visto 10 volte di fila...\".\nIl sito Rotten Tomatoes gli ha dato una valutazione pari a 96% basandosi su 52 recensioni, con un punteggio medio di 8.9/10. Il consenso recita: \"\"Mean Streets\" \u00e8 una potente storia di peccato e colpevolezza urbana che segna l'arrivo di Scorsese tra le importanti voci cinematografiche e presenta elettrizzanti performance di Harvey Keitel e Robert De Niro.\" Su Metacritic ha invece un punteggio di 96 basato su 11 recensioni."}
{"id": "532250", "revid": "124635697", "url": "https://it.wikipedia.org/wiki?curid=532250", "title": "Musicadentro", "text": "Musicadentro \u00e8 il ventiquattresimo album del gruppo musicale italiano Pooh, pubblicato nel 1994.\nIn origine viene distribuito in una confezione rotonda in latta, come andava di moda in quel periodo. La grafica della decorazione \u00e8 chiaramente sotto l'influsso artistico delle opere di Keith Haring."}
{"id": "532251", "revid": "964", "url": "https://it.wikipedia.org/wiki?curid=532251", "title": "Osaref", "text": ""}
{"id": "532257", "revid": "287204", "url": "https://it.wikipedia.org/wiki?curid=532257", "title": "Antoine Deneriaz", "text": ""}
{"id": "532258", "revid": "1494169", "url": "https://it.wikipedia.org/wiki?curid=532258", "title": "Yggdrasill (disambigua)", "text": ""}
{"id": "532268", "revid": "339392", "url": "https://it.wikipedia.org/wiki?curid=532268", "title": "FC Basel 1893", "text": ""}
{"id": "532269", "revid": "183976", "url": "https://it.wikipedia.org/wiki?curid=532269", "title": "Bolton Wanderers FC", "text": ""}
{"id": "532270", "revid": "1645873", "url": "https://it.wikipedia.org/wiki?curid=532270", "title": "Gisborne", "text": "Gisborne, in m\u0101ori T\u016branga-nui-a-Kiwa, \u00e8 una cittadina della Nuova Zelanda di 37.200 abitanti, capoluogo dell'omonima regione e autorit\u00e0 unitaria. Fino al 1870, quando fu intitolato al segretario coloniale neozelandese William Gisborne, l'insediamento era noto con il nome m\u0101ori \"T\u016branga\".\nGeografia.\nPosta all'estremit\u00e0 settentrionale della Baia della Povert\u00e0, sulla costa orientale dell'Isola del Nord, Gisborne \u00e8 soprannominata \"la citt\u00e0 dei fiumi\" poich\u00e9 sorge alla confluenza dei fiumi Waimata, Taruheru e Turanganui. \nStoria.\nLa spiaggia di Kaiti, posta a est del centro abitato, \u00e8 il luogo del primo sbarco di James Cook in Nuova Zelanda. In questo sito, inserito nel 1990 tra le riserve nazionali della Nuova Zelanda, \u00e8 stato eretto nel 1906 un monumento commemorativo intitolato a Nicholas Young, il mozzo della Endeavour che il 6 ottobre 1769 avvist\u00f2 per primo la costa.\nMusei.\nPoco fuori dall'insediamento, sul colle Kaita, sorge la \"Poho-o-Rawiri\", la pi\u00f9 grande Casa della Riunione m\u0101ori dell'intero Paese. La costruzione \u00e8 caratterizzata da architravi e pannelli intagliati e dipinti con motivi ornamentali ispirati alla natura. Nel museo locale \u00e8 inoltre conservata una raccolta di reperti storici, compresi illustrazioni di possedimenti m\u0101ori della regione."}
{"id": "532276", "revid": "365417", "url": "https://it.wikipedia.org/wiki?curid=532276", "title": "Profesionalen Futbolen Klub Levski Sofija", "text": "Il Profesionalen Futbolen Klub Levski Sofija (in bulgaro: \u041f\u0440\u043e\u0444\u0435\u0441\u0438\u043e\u043d\u0430\u043b\u0435\u043d \u0424\u0443\u0442\u0431\u043e\u043b\u0435\u043d \u041a\u043b\u0443\u0431 \u041b\u0435\u0432\u0441\u043a\u0438 \u0421\u043e\u0444\u0438\u044f, \"Club Calcistico Professionistico Levski Sofia\"), noto semplicemente come Levski Sofia, \u00e8 una societ\u00e0 calcistica bulgara con sede nella citt\u00e0 di Sofia. Fa parte della societ\u00e0 polisportiva Levski Sofia e milita nella P\u0103rva liga, la massima divisione del campionato bulgaro di calcio.\nInsieme alla rivale \u00e8 la societ\u00e0 di calcio pi\u00f9 titolata della Bulgaria, avendo vinto ventisei titoli nazionali, ventisei Coppe di Bulgaria (record) e tre Supercoppe nazionali, compresi 13 \"double\" e 2 \"treble\" nazionali. \u00c8 l'unica squadra bulgara ad aver partecipato ad ogni edizione del campionato bulgaro nella massima categoria e l'unica ad avere un bilancio a favore nelle partite con tutte le altre compagini della Bulgaria.\nA livello internazionale vanta tre apparizioni nei quarti di finale della Coppa delle Coppe e due nei quarti di finale della Coppa UEFA ed \u00e8 la prima compagine bulgara ad aver partecipato (nell'edizione 2006-2007) alla fase a gironi della Champions League.\nStoria.\nLo \"Sport Club Levski Sofia\" venne fondato nel 1911 da un gruppo di studenti della Seconda Scuola Superiore Maschile di Sofia, con il calcio come principale sport praticato. La societ\u00e0, per\u00f2, venne registrata solo tre anni pi\u00f9 tardi (il 24 maggio 1914, la data di nascita ufficiale del club). Il nome venne scelto in onore dell'eroe nazionale del risorgimento bulgaro Vasil Levski (1837-1873) su proposta di uno dei fondatori, Boris Vasilev.\nIl primo campionato ufficiale venne organizzato in Bulgaria solo nel 1924 e fino a quella data il Levski partecip\u00f2 al campionato della capitale, Sofia. Al torneo nazionale, disputato secondo il formato di coppa, con turni a eliminazione diretta, partecip\u00f2 per la prima volta nel 1925 raggiungendo la finale e fu di nuovo finalista nel 1929. Ottenne la prima vittoria nel 1933 e prima della seconda guerra mondiale vinse anche il campionato del 1937 e quello del 1942. In quest'ultimo anno si aggiudic\u00f2 anche, per la prima volta, Coppa di Bulgaria, realizzando cos\u00ec un double.\nAppena dopo il colpo di Stato del 9 settembre 1944, organizzato dalle forze antifasciste, il club fu costretto ad unirsi con il PSK (Club Sportivo delle Poste) e venne registrato di nuovo con il nome PSK Levski.\nNel dopoguerra torn\u00f2 l'accoppiata campionato-coppa nel 1946 e nel 1947, mentre il campionato successivo sar\u00e0 vinto da un club nato proprio in quell'anno: il Septemvri pri CDV, futuro CSKA Sofia, squadra con cui il Levski si trover\u00e0 spesso a rivaleggiare in campo nazionale.\nNel 1949, cio\u00e8 nel periodo staliniano del regime comunista, in omaggio alla tradizione sovietica, la squadra venne\nribattezzata Dinamo Sofia, riprendendo il nome Levski nel 1957 in seguito al processo di destalinizzazione.\nGli anni cinquanta si aprirono con un altro double nel 1950. Nei dieci anni a venire il club riusc\u00ec a rompere l'egemonia del CSKA soltanto nel 1953, ma vinse anche quattro coppe nazionali.\nNel 1959 debutt\u00f2 nella prima squadra Georgi Asparuhov, che, salvo una piccola parentesi, trascorrer\u00e0 tutta la carriera nel club, diventando cos\u00ec il suo\ngiocatore simbolo. A lui sar\u00e0 dedicato lo stadio del club dopo la sua morte (causata da un incidente\nstradale), avvenuta nel 1971.\nGli anni sessanta cominciarono sempre sotto il segno del CSKA, cos\u00ec che il Levski torn\u00f2 a vincere il campionato solo nella stagione 1964-1965. Grazie a questo successo la squadra fece il suo debutto nelle competizioni europee, nella Coppa dei Campioni 1965-1966, dove venne eliminato negli ottavi di finale dal Benfica. L'anno successivo la squadra conquist\u00f2 la nona coppa nazionale nel 1967, e quindi partecip\u00f2 alla Coppa delle Coppe 1967-1968. Capit\u00f2 di incontrare al primo turno il Milan, che vinse 5-1 la partita di andata giocata a San Siro. Al Levski non riusc\u00ec l'impresa di ribaltare il pesante passivo, e l'1-1 del ritorno fece avanzare nella competizione la squadra italiana. In quella stagione il Levski conquist\u00f2 il decimo titolo nazionale.\nNel frattempo il 22 gennaio 1969 in seguito della enesima riforma del\ncalcio bulgaro Levski venne unito con i club Spartak Sofija e Sportist (Sofija) e messo sotto il controllo del Ministero dell'interno.\nQuesto fatto provoc\u00f2 anche l'enesimo cambio del nome \u2013 Levski-Spartak.\nIl decennio si chiuse con il raggiungimento dei quarti nella Coppa delle Coppe 1969-1970, in cui la squadra venne eliminata dai polacchi del G\u00f3rnik Zabrze, e l'undicesimo titolo al termine della stessa stagione.\nGli anni settanta si aprirono con una partecipazione alla Coppa dei Campioni 1970-1971 nella quale venne eliminato nel turno preliminare dall'Austria Vienna. Il Levski vinse successivamente il campionato nel 1973-74 e la Coppa nel 1975-76, mentre la stagione successiva ottenne un nuovo double. Raggiunse due volte i quarti di finale nelle competizioni europee, nella Coppa UEFA 1975-1976 e nella Coppa delle Coppe 1976-1977 venendo eliminato in entrambi i casi da due squadre spagnole, prima il Barcellona (per\u00f2 segnando cinque gol nella partita a Sofija finita 5-4) e poi l'Atl\u00e9tico Madrid (dopo 2-1 e 0-2). Il Levski conquist\u00f2 un altro double nel 1978-79; in quella stagione, in Coppa UEFA arriv\u00f2 ai sedicesimi, dove venne nuovamente eliminato dal Milan.\nGli anni ottanta cominciarono con tre secondi posto in campionato, ma nella stagione 1983-84 realizz\u00f2 un altro double, vincendo anche il prestigiosissimo ai quei tempi (tanto da rappresentare quello della coppa nazionale dal 1946 fino al 1980) torneo per \u201cla coppa dell'armata rossa\u201d. Nel autunno dello stesso anno nel primo turno del torneo della Coppa dei Campioni dopo 1-1 a Sofia e 2-2 nella partita di ritorno venne eliminato il campione in carica della Bundesliga \u2013 Stoccarda.\nIntanto il 18 giugno 1985 quando ad una partita dal termine del campionato Levski fu\nirraggiungibile al vertice della classifica si disput\u00f2 la finale della Coppa di Bulgaria contro gli eterni rivali del CSKA che vide la partita finire in rissa. In seguito alle pesanti sanzioni decisi dalla federazione il titolo venne assegnato al Trakia Plovdiv, (nel 1990 sar\u00e0 restituito al Levski), quale\nparteciper\u00e0 anche alla successiva Coppa dei Campioni. Inoltre venne deciso prima di sciogliere la squadra rifondandola subito dopo come \"Vito\u0161a Sofija\", con quale nome la squadra vinse la sedicesima Coppa nazionale l'anno successivo, e raggiunse nuovamente i quarti nella Coppa delle Coppe 1986-1987. Anche in questo caso fu una squadra spagnola a sbarrare la strada ai bulgari - il Real Saragozza. Dopo il diciassettesimo titolo conquistato nella stagione 1987-88 la squadra partecip\u00f2 alla Coppa dei Campioni 1988-1989, trovandosi di fronte nel primo turno il Milan di Sacchi. Fu quel doppio scontro (2-0 a Sofia, e 5-2 a Milano) che diede l'inizio dello straordinario ciclo di vittorie internazionali per i rossoneri.\nAl termine del 1989, caduto il cosiddetto \u201cmuro di Berlino\u201d la squadra finalmente riprese il suo nome \"Levski\".\nNegli anni novanta il Levski vinse subito due Coppe nazionali, e il diciottesimo titolo nella stagione 1992-1993, seguito da un nuovo double l'anno successivo. La stagione fu quella precedente dei mondiali americani del 1994 in cui la nazionale bulgara con sei giocatori di Levski\nnella rosa ottenne un ottimo quarto posto, Andando avanti, il Levski conquist\u00f2 il ventesimo titolo al termine del campionato 1994-1995, e un altro duoble nella stagione 1999-2000. Nella Coppa UEFA della stessa stagione venne eliminato nel secondo turno dalla Juventus.\nGli anni duemila cominciarono con il titolo del 2000-2001, mentre l'anno successivo inizi\u00f2 con l'eliminazione nel terzo turno preliminare della Champions League ad opera del Galatasaray, ma si concluse nuovamente con un double. Nel 2004 venne ingaggiato il giovane allenatore ed ex calciatore Stanimir Stoilov, che allest\u00ec una squadra competitiva, con giocatori del vivaio come \u017divko Milanov, Richard Eromoigbe, Milan Koprivarov e Valeri Domov\u010dijski, insieme agli esperti Elin Topuzakov, Georgi Petkov, Stanislav Angelov e Dimit\u0103r Telkijski, e agli idoli dei tifosi Hristo Jovov, Daniel Borimirov e Georgi Aleksandrov Ivanov, quest'ultimo tornato al Levski dopo aver girovagato per i campionati europei. Alla struttura-base costituita da giocatori locali si aggiunsero giocatori stranieri come L\u00facio Wagner, Igor Toma\u0161i\u0107 e il francese C\u00e9dric Bardon. Con questi protagonisti nella stagione 2005-2006 la squadra vinse il ventiquattresimo titolo, e nella stessa stagione raggiunse i quarti di finale nella Coppa UEFA: nel quale torneo grazie anche ai cinque gol di Emil Angelov elimin\u00f2 l'Auxerre, per poi nel girone di qualificazione battere l'Olympique Marsiglia e finire davanti alla detentrice del titolo russo, il . Nella fase successiva ebbe meglio sull'Artmedia Bratislava e sull'Udinese, entrambe ripescate dalla Champions League, prima di essere eliminata nei quarti di finale dallo Schalke 04.\nNella stagione 2006-2007, in qualit\u00e0 di campione di Bulgaria, il Levski fu ammesso al secondo turno preliminare della UEFA Champions League. Qui, dopo aver eliminato i georgiani del , sconfitti per 2-0 sia in casa sia in trasferta, super\u00f2 gli italiani del Chievo, vincendo per 2-0 all'andata a Sofia e pareggiando 2-2 nel ritorno a Verona. Il Levski divent\u00f2 cos\u00ec la prima squadra bulgara capace di entrare nella fase a gironi della UEFA Champions League. Sorteggiato nel difficilissimo girone A, comprendente anche i campioni in carica del Barcellona, il Chelsea e il , il sodalizio bulgaro concluse il raggruppamento all'ultimo posto, perdendo tutti gli incontri. Nell'aprile 2007 l'allenatore Stanimir Stoilov sostitu\u00ec il dimissionario Hristo Stoi\u010dkov sulla panchina della nazionale bulgara, mantenendo contestualmente il ruolo di tecnico del Levski per alcuni mesi; al termine della stessa stagione il Levski vinse il proprio venticinquesimo titolo nazionale. Dopo una negativa partecipazione alla UEFA Champions League 2007-2008, la squadra partecip\u00f2 anche allaedizione successiva della Champions, sostituendo il penalizzato . Fu eliminato al terzo turno preliminare dalla squadra bielorussa del BATE. La stagione fin\u00ec con la vittoria del ventiseiesimo titolo.\nNella stagione 2009-2010 il Levski arriv\u00f2 ai play-off della UEFA Champions League, ma fu eliminato dalgli ungheresi del Debrecen. Ammesso alla fase a gironi dell'Europa League, fu eliminato a causa del quarto posto nel gruppo G, alle spalle di , e Lazio. Partendo dal secondo turno preliminare, chiuse all'ultimo posto anche il proprio gruppo dell'Europa League 2010-2011, pur riuscendo, nel medesimo anno, a classificarsi secondo nel campionato. Nella stagione 2011-2012 concluse al secondo posto in campionato dopo aver lottato fino all'ultima giornata per il titolo, perso alla fine per un solo punto.\nDopo il secondo posto del 2012-2013, il Levski conobbe un paio di annate abbastanza deludenti: nel 2013-2014, con il quinto posto, chiuse per la prima volta il campionato in una posizione non utile per partecipare alle coppe europee (non accadeva dal 1990-1991) e nel 2014-2015 non and\u00f2 oltre il settimo posto. In questi anni perse due finali di Coppa di Bulgaria contro avversarie meno quotate (nel 2012-2013 contro il Beroe Stara Zagora e nel 2014-2015 contro il ).\nNella stagione 2015-2016, cambiata la propriet\u00e0 e la dirigenza del club, la situazione parve migliorare: la squadra si piazz\u00f2 seconda in campionato, tornando a qualificarsi per le coppe europee. Nella stagione 2017-2018 la squadra usc\u00ec dall'Europa League contro l'Hajduk Spalato, fallendo l'accesso ai gironi, e in campionato deluse con prestazioni al di sotto delle aspettative. L'allenatore Nikolaj Mitov fu esonerato e al suo posto subentr\u00f2 Delio Rossi. Sotto la guida del tecnico italiano il Levski scal\u00f2 varie posizioni in classifica e ritorn\u00f2 ben presto nelle zone alte della graduatoria (terzo/quinto posto). In Coppa di Bulgaria il Levski riusc\u00ec ad arrivare in finale contro lo Slavia Sofia, ma non riusc\u00ec ad aggiudicarsi il trofeo a causa della sconfitta ai tiri di rigore per 4-2 contro lo Slavia Sofia.\nNella stagione 2018-2019, dopo la clamorosa eliminazione al primo turno preliminare dell'Europa League contro il , Rossi fu sollevato dall'incarico e sostituito con lo sloveno Slavi\u0161a Stojanovi\u010d, rimasto in carica sino al 21 gennaio 2019 e rimpiazzato a sua volta da Georgi Dermend\u017eiev. Il 29 aprile la guida della squadra pass\u00f2 temporaneamente a Georgi Todorov, che rimase in carica poco pi\u00f9 di due settimane prima di lasciare il timone a Pet\u0103r Hub\u010dev, che condusse i suoi al terzo posto finale e alla qualificazione all'Europa League dopo i play-off (1-0 in finale contro l'SFK Etar).\nLa stagione 2019-2020 si apr\u00ec con la brutta eliminazione dall'Europa League per mano dell' e fu chiusa al quarto posto in campionato.\nOrganico.\nRosa 2019-2020.\n\"Aggiornata al 13 gennaio 2020.\""}
{"id": "532277", "revid": "15756", "url": "https://it.wikipedia.org/wiki?curid=532277", "title": "Glossario di Metal Gear", "text": "Questa voce raccoglie alcuni termini presenti nella serie di videogiochi \"Metal Gear\" ideata da Hideo Kojima.\nOrganizzazioni.\nFilosofi.\nI Filosofi sono un gruppo di uomini rappresentanti dei tre grandi paesi del mondo (USA, Russia e Cina). Fondati nei primi anni del Novecento, si unirono principalmente per combattere il nazismo. Gruppo di grandi magnati, scienziati e, appunto, filosofi, raggrupparono una cospicua somma di denaro (chiamata \"Eredit\u00e0 dei Filosofi\") a scopo di finanziamento per i rispettivi paesi. Ma, dopo la guerra, gli interessi personali ed il caos prodotto dagli attriti tra USA e URSS hanno fatto perdere coesione tra i partecipanti cos\u00ec tanto da perdere l'Eredit\u00e0, trafugata dall'allora Custode, il padre del colonnello Volgin che si dilegu\u00f2. Durante la Guerra Fredda, Volgin, grazie ai fondi dell'Eredit\u00e0, in Russia finanzi\u00f2 la costruzione dello Shagohod, carro armato in grado di lanciare testate nucleari, ed altre invenzioni ed armi, come il prototipo di elicottero Hind.\nPatriots.\nI Patriots (o Patrioti) compaiono in \" come un gruppo di 12 persone che comandano gli Stati Uniti d'America. La loro et\u00e0 secondo i dati estrapolati da G.W. \u00e8 di oltre cento anni, inoltre tutti e 12 vengono dichiarati morti. Controllano tutto: niente \u00e8 deciso senza il loro giudizio e agiscono in incognito usando agenti per controllare la nazione come lo stesso presidente statunitense.\nDurante gli eventi di \" si apprende che il \"Comitato dei Saggi\" (il nome dell'assemblea costituita dai Patriots) si costitu\u00ec poco dopo la formazione dell'Unione Sovietica, anche se allora l'associazione non si chiamava \"Patriots\" ma \"Filosofi\", infatti i 12 membri erano i capi del gruppo dei Filosofi.\nNon \u00e8 chiaro in che modo i membri dei Patriots siano riusciti a perpetrarsi anche dopo la loro morte fisica (nel gioco viene detto che l'ultimo dei membri originali mor\u00ec negli anni '30) ma in qualche modo l'organizzazione va avanti e consolida sempre pi\u00f9 il suo potere dietro le linee.\nOcelot era un agente dei Patriots dedito a seguirne gli ordini, ma il controllo da parte di Liquid Snake ne ha fatto un nemico pericoloso per loro, come lo \u00e8 stato Solidus Snake durante l'Incidente della Big Shell.\nNel finale di \"\" si scopre chi e cosa sono veramente i Patriots: fondati negli anni '70 da Major Zero, Para-Medic alias Dottoressa Clark, Sigint alias Donald Anderson, EVA, Ocelot e infine Big Boss, il gruppo fu creato per seguire gli ideali lasciati da The Boss a dispetto della linea governativa statunitense. Sfruttato come gruppo governativo alternativo, aveva come comandanti Zero e Big Boss, i quali, col passare del tempo, presero il potere dello stato, creando anche una I.A. che supportasse l'economia del paese. Col passare del tempo, il gruppo divent\u00f2 potentissimo, ma l'unione tra i membri incominci\u00f2 a sgretolarsi. Zero e Big Boss entrarono in contrasto per una questione di ideali: il primo li fondava sulla grandezza e la legge, mentre il secondo sulla libert\u00e0 e sull'onore. Il gruppo pian piano si sciolse, lasciando il comando all'I.A. creata apposta, ribattezzata poi J.D. Assieme ad essa Zero cre\u00f2 altre 3 I.A. per controllare diversi campi governativi: infrastrutture, economia commerciale ed economia bellica (l'ultimo campo controllato da G.W.). Con le I.A. al comando, Big Boss incominci\u00f2 la sua guerra con Zero, fondando Outer Heaven e scatenando gli eventi della saga. Gli stessi Ocelot ed EVA decideranno di incominciare una guerra privata con Zero e il simbolo che rappresentava, i Patriots.\nAlla fine tutti i membri morirono per cause diverse, ad eccezione di Zero, che ricever\u00e0 l'eutanasia da Big Boss sul finale di \"Metal Gear Solid 4\".\nSnake alla fine distrugger\u00e0 J.D. e tutta la rete di I.A., decretando la fine dei Patriots.\nCipher.\nCipher \u00e8 una potente organizzazione considerabile un ramo dei Patriots, o lo zoccolo duro dei Patriots, che fa capo a Major Zero, chiamato appunto anche \"Cipher\". Il nome viene usato per la prima volta da Paz nel finale di ' per indicare Zero \u2013 dopo che Big Boss si \u00e8 separato da lui \u2013 mentre in ' ha un significato ambiguo, in quanto spesso indica un'organizzazione scollegata da Major Zero \u2013 e che anzi combatte Zero, cos\u00ec come combatte Big Boss \u2013 capeggiata da Skull Face, l'ex vicecomandante di Zero, che ora vuole distruggere Zero e il sistema che costui, continuando anche a sfruttare Big Boss, sta costruendo.\nQuesta ambiguit\u00e0 del termine compare soprattutto nella prima parte di \"The Phantom Pain\", quando l\"entourage\" di Snake non ha ancora ben chiaro quali siano gli obiettivi e il ruolo di Skull Face. Skull Face poco prima di morire parla ancora di \"Cipher\" come sinonimo di Zero, come a dire che, con la sua scomparsa, Cipher torner\u00e0 completamente in mano a Zero, o meglio alla rete di IA che egli ha fatto costruire, dato che le condizioni fisiche di Zero sono ormai critiche.\nPhilanthropy.\nPhilanthropy \u00e8 un'organizzazione non governativa anti-Metal Gear fondata da Solid Snake e Otacon e di cui fanno parte anche Mei Ling e Nastasha Romanenko. Dopo l'incidente di Shadow Moses nel 2005, Ocelot ha venduto i dati tecnici del Metal Gear REX al mercato nero, causando la diffusione di tali informazioni e favorendo cos\u00ec il moltiplicarsi di varianti di Metal Gear in tutto il mondo, nonch\u00e9 l'uso della sua tecnologia negli Stati dotati di armamenti nucleari. Philanthropy \u00e8 nata con lo scopo di fermare definitivamente lo sviluppo di tecnologie basate sul Metal Gear, procurandosi informazioni riservate con mezzi illegali (come l'accesso non autorizzato ai computer del Pentagono) e rendendole pubbliche tramite Internet. Poich\u00e9 i fondi a disposizione dell'organizzazione non sono sufficienti per finanziare le operazioni, Snake fa uso di equipaggiamenti \u2013 spesso non funzionanti \u2013 sottratti da Mei Ling all\"Army Soldier System Center\", dove lavora.\nLe attivit\u00e0 svolte da Philanthropy sono raccontate in \"Metal Gear Solid 2\" (nella storia principale e nella Snake Tale \"External Gazer\") e nel fan film \"\".\nUnit\u00e0 militari.\nFOX.\nLa Force Operation X, nota come FOX, \u00e8 un'unit\u00e0 creata da Major Zero nel 1962.\nFOX era un'unit\u00e0 segreta intenta a svolgere missioni speciali e doveri di intelligence. Divenne una divisione ufficiale della C.I.A. nel 1964, dopo il successo dell'operazione \"Snake Eater\". Gli agenti della FOX venivano spesso mandati in missioni segretissime con equipaggiamento ben avanzato come il sonar attivo, rilevatori di movimento e sensori anti-uomo.\nI loro soldati ricevevano un intenso addestramento per resistere a vari metodi di tortura, durante gli interrogatori, nel caso fossero stati scoperti.\nGli agenti FOX erano preparati a tal punto che il fallimento, o l'essere scoperti, non erano contemplati nelle loro missioni. Il prestigio della FOX cresceva sempre di pi\u00f9, insieme alla rilevante e potente figura di Major Zero.\nNel 1970, un'unit\u00e0 FOX di stanza in Colombia, comandata da Gene, si impadron\u00ec (apparentemente di propria iniziativa) di una base missilistica situata nella penisola di San Hieronymo. Gene, dopo aver rubato dei potentissimi missili nucleari, progett\u00f2 un attacco alle due superpotenze mondiali: Unione Sovietica e Stati Uniti. A causa di questa ribellione, Major Zero venne arrestato e l'unit\u00e0 FOX di Gene accusata di tradimento. La crisi fu risolta da Big Boss e da Roy Campbell, ma Zero sciolse comunque definitivamente la FOX.\nFOXHOUND.\nLa High-Tech Special Forces Unit FOXHOUND \u00e8 un'unit\u00e0 d'\u00e9lite segretissima.\nFOXHOUND fu fondata nel 1971, da Big Boss, come erede dell'unit\u00e0 FOX. Aveva lo scopo di far fronte sia alle rivoluzioni locali, sia al terrorismo internazionale dilagante nel mondo. Discendendo da FOX \u00e8 specializzata in missioni segrete, nel compiere operazioni top-secret, senza autorizzazioni, nelle zone di guerra, dove non \u00e8 possibile intervenire con i mezzi convenzionali.\nL'unit\u00e0 raccoglie i migliori soldati del mondo, assoldati o arruolati. Spesso alcuni membri della FOXHOUND erano soldati con abilit\u00e0 soprannaturali, specializzati in materie insolite come il misticismo o la parapsicologia o la telecinesi. Inoltre dovevano essere elementi fuori dal comune, visionari e disposti ad ogni mezzo per portare a termine la missione. Specializzato o no, ogni membro della FOXHOUND ha una notevole abilit\u00e0 in ogni campo militare e nell'allenamento alle tecniche di spionaggio, ed \u00e8 capace di lavorare per conto proprio o insieme ad un team, a seconda delle necessit\u00e0.\nDi questa unit\u00e0 fecero parte Big Boss, creatore e capo, Solid Snake, Liquid Snake, Gray Fox, Roy Campbell, Kazuhira Miller, Revolver Ocelot, Decoy Octopus, Psycho Mantis, Vulcan Raven, Sniper Wolf, Para-Medic, Meryl Silverburgh, Naomi Hunter e George Kasler.\nIl riconoscimento pi\u00f9 alto per la dimostrazione di grandi abilit\u00e0 ed efficienza era il soprannome \"Fox\", che fu ottenuto da Frank Jaeger.\nCome accadde a San Hieronymo, sull'isola di Shadow Moses una unit\u00e0 FOXHOUND comandata da Liquid Snake e Revolver Ocelot, decise di ribellarsi al governo, tenendo in ostaggio il capo della DARPA e l'amministratore delegato della ArmsTech, con lo scopo di ottenere un'ingente somma di denaro e il corpo di Big Boss (sconfitto da Solid Snake durante i disordini di Zanzibar Land). L'intera faccenda fu sistemata da Solid Snake, un ex-membro in FOXHOUND.\nDopo l'incidente di Shadow Moses per\u00f2, la FOXHOUND venne sciolta, come accadde con la FOX nel 1970.\nDead Cell.\nDead Cell \u00e8 un'unit\u00e0 speciale antiterrorismo costituita da Solidus Snake quando era Presidente degli USA. Inizialmente il gruppo aveva il compito di effettuare attacchi a sorpresa contro le basi alleate come addestramento, ma quando il suo leader, il capitano Jackson, mor\u00ec, la squadra inizi\u00f2 ad uccidere civili e militari, cosicch\u00e9 nel 2008 le forze armate americane, preoccupate delle azioni dei membri di Dead Cell, tesero una trappola per eliminarli. I superstiti (Vamp, Fortune e Fatman) si unirono al gruppo terroristico \"Sons of Liberty\", comandato dallo stesso Solidus, che nel 2009 assalt\u00f2 la Big Shell.\nUnit\u00e0 Tengu.\nI soldati dellUnit\u00e0 Tengu sono a guardia dell'Arsenal Gear; indossano una tuta esoscheletrica che conferisce loro forza e abilit\u00e0 superiori.\nXOF.\nLa XOF \u00e8 un'unit\u00e0 speciale che appare per la prima volta in '. Guidata da Skull Face, la squadra si dirige verso la Mother Base e, fingendo di essere venuta per un'ispezione dell'AIEA, riesce ad assaltare la piattaforma e ad affondarla, determinando la fine dei Militaires Sans Fronti\u00e8res, l'esercito di Big Boss. Successivamente, in ', la XOF irrompe nell'ospedale in cui si trova Big Boss per eliminarlo; uno dei membri dell'unit\u00e0, Quiet, riesce quasi nell'intento, ma viene fermata da Ishmael. Proseguendo nel gioco, si scopre che la XOF \u00e8 stata fondata insieme alla FOX dallo stesso Zero, il quale ne ha per\u00f2 mantenuta segreta l'esistenza: la XOF doveva operare come unit\u00e0 di supporto della FOX, ma da dietro le quinte, con l'obiettivo di assicurarsi che le missioni di quest'ultima avessero sempre successo.\nTecnologie.\nCodec.\nIl Codec \u00e8 un dispositivo per le comunicazioni radio progettato da Mei Ling per la missione di Solid Snake a Shadow Moses, ed \u00e8 usato per ottenere informazioni e assistenza dalla squadra di supporto remoto. Il Codec stimola direttamente gli ossicini dell'orecchio di chi lo usa, in modo che le altre persone non possano sentire la conversazione. Prima dell'introduzione del Codec, le comunicazioni avvenivano con una normale radio ricetrasmittente.\nRadar Soliton.\nIl radar Soliton, progettato da Mei Ling, \u00e8 un particolare radar che consente di ottenere informazioni sull'ambiente circostante, come la posizione dei nemici, il loro campo visivo e la disposizione degli oggetti. Un satellite emette onde elettromagnetiche di solitoni che, rimbalzando sugli oggetti a terra, ritornano al satellite, il quale ne calcola il fattore di attenuazione e lo trasmette a un centro elaborazione dati a terra, dove viene valutata la struttura interna degli edifici. Per ottenere informazioni sugli esseri viventi viene invece sfruttata l'equazione di Korteweg-de Vries per rilevare le radiazioni emesse dalle reazioni chimiche degli organismi. Il radar Soliton non risente delle condizioni atmosferiche, ma non pu\u00f2 essere usato dopo essere stati scoperti dai nemici perch\u00e9 \u00e8 molto facile disturbarlo, in quanto costruito con tecnologie gi\u00e0 esistenti. Non funziona nemmeno negli spazi stretti a causa dell'eccessiva risonanza armonica.\nArmi.\nArsenal Gear.\nLArsenal Gear \u00e8 un enorme mezzo marino da battaglia e da supporto praticamente invulnerabile agli attacchi: esso \u00e8 infatti munito di missili, protetto da molti Metal Gear RAY senza pilota (prodotti in serie al suo interno) e pattugliato dai soldati dell'Unit\u00e0 Tengu; tra il suo armamentario vi \u00e8 anche una bomba H che Fortune vuole utilizzare per vendetta. L'Arsenal Gear \u00e8 stato costruito sulla Big Shell nell'ambito di un progetto top secret dei Patriots; all'interno \u00e8 suddiviso in cinque sezioni chiamate Stomaco, Intestino ascendente, Ileo, Intestino sigmoide e Digiuno. L'Arsenal Gear integra e protegge GW, una delle quattro IA principali dei Patriots, grazie alla quale pu\u00f2 controllare e gestire tutti i dati e le informazioni riguardanti il mondo, sia in tempo di pace che di guerra, e reimmetterle a vantaggio suo e dei Patriots. Nel 2009, durante l'assalto alla Big Shell, Solidus Snake attiva l'Arsenal Gear per tentare un assalto finale contro i Patriots, ma poco dopo perde il controllo e va a schiantarsi contro la Federal Hall a causa dei danni subiti da GW, il quale era stato infettato da un worm ideato da Emma Emmerich, la sorella di Otacon.\nNel 2014, Liquid Ocelot rimette in sesto GW ed usa l'Arsenal Gear, potenziato e rinominato Outer Haven, come base per impossessarsi di una parte del sistema S.O.P.\nMetal Gear RAY.\nIl Metal Gear nome in codice RAY \u00e8 un modello robotico denominato \"carro armato bipede\" presente in ', ' e \"\".\nUnico del suo genere, questo modello di Metal Gear fu costruito dall'Esercito americano non per lanciare testate nucleari (come il REX), ma per abbattere i modelli precedenti a lui ancora in attivit\u00e0. Dopo l'incidente di Shadow Moses, molti modelli di Metal Gear verranno creati a scopo bellico e il RAY ne \u00e8 la controparte.\nLa postura di questo mezzo \u00e8 molto pi\u00f9 animalesca del REX, incorporando una struttura pi\u00f9 dinamica e sulla difensiva, pronta ad attaccare. Ha un armamentario che, per il suo utilizzo, \u00e8 di tutto rispetto: possiede mitragliatori posti sulle braccia che fungono anche da resistenti scudi, sulla schiena \u00e8 munito di missili a caduta (sono missili che non hanno un razzo propulsore ma, sfruttando la velocit\u00e0 di caduta, agiscono come se lo avessero) mentre dal muso spara un potente getto d'acqua con una pressione talmente potente da riuscire a tagliare qualsiasi cosa; successivamente, nel 2018 vengono creati modelli di RAY che sostituiscono la loro sega idraulica con un cannone al plasma, molto pi\u00f9 potente e distruttivo; presentano inoltre una modifica nelle braccia che includono una gigantesca lama ad alta frequenza, in grado ti tranciare interi edifici con facilit\u00e0. Di base \u00e8 un modello anfibio, e la coda (presente solo nella versione dei Marines) gli permette un buon bilanciamento in piedi e gli consente di nuotare.\nIl modello/prototipo originale, quello della Marina, \u00e8 stato rubato e guidato da Revolver Ocelot. Successivamente il modello RAY verr\u00e0 prodotto in serie e usato per l'attacco e la difesa dell'Arsenal Gear. I RAY prodotti in serie non necessitano di un pilota, poich\u00e9 guidati da G.W., l'I.A. dell'Arsenal.\nQuesto modello appare in un cameo nel gioco \"Super Smash Bros. Brawl\".\nMetal Gear REX.\nIl Metal Gear nome in codice REX \u00e8 un modello robotico denominato \"carro armato bipede\" del videogioco \"Metal Gear Solid\".\nIl Metal Gear REX \u00e8 un carro armato bipede semovente armato di missili nucleari di nuova concezione. Ipotizzata come l'arma definitiva in grado di lanciare un attacco nucleare da qualsiasi posto nel mondo, fu creato dalla ArmsTech con il supporto della DARPA.\nIdeato e progettato dal Dt. Hal Emmerich (Otacon) ha, a differenza degli altri Metal Gear, la possibilit\u00e0 di lanciare testate nucleari Stealth, quindi invisibili.\nLa tecnologia Stealth (come quella usata da bombardieri F-117 e B-2), permette con un sistema di schermatura di non essere individuati dai radar. Questa tecnologia esiste gi\u00e0 da molti anni, il problema \u00e8 sempre stata l'applicazione di questa tecnologia sui missili, che sarebbero invisibili ai radar ma non ad altri strumenti di intercettazione, visto che usando carburante emettono calore.\nLa vera innovazione \u00e8 che quest'arma utilizza un enorme cannone a rotaia per lanciare testate nucleari speciali attraverso potenti magneti.\nIl REX \u00e8 di corporatura pi\u00f9 massiccia del RAY. Totalmente corazzato, utilizza lo stesso materiale dei carri armati di nuova generazione, pu\u00f2 essere perforato solo con un potente proiettile anticarro. Non \u00e8 munito di braccia, ma sfrutta le due possenti gambe come arma e bilanciamento per il massiccio corpo. L'abitacolo \u00e8 isolato completamente dall'esterno: il pilota possiede un moderno sistema di rilevamento esterno chiamato Radome, un sensore che fa da \"Occhi e Orecchie\". Come armi usa due mitragliatrici vulcan installate sulla testa, missili anticarro AGM-114 Hellfire lanciati dalle ginocchia e un laser a fusione liquida sotto l'abitacolo usato come difesa a breve distanza.\nCome il RAY e il Gekko, appare in un cameo nel campo di Shadow Moses in \"Super Smash Bros. Brawl\".\nIl Metal Gear REX \u00e8 il modello di Granin che durante la guerra fu scartato per dare spazio allo Shagohod. I modellini del REX si possono infatti vedere nel terzo capitolo della saga nell'ufficio di quest'ultimo, che mander\u00e0 i progetti al nonno di Otacon per farli sviluppare dagli americani.\nIl REX occupa una parte importante anche in \", in quanto \u00e8 presente nel quarto atto, dove Snake lo pilota per sfuggire alla distruzione di Shadow Moses e per sconfiggere il Metal Gear RAY pilotato da Liquid Ocelot.,\nIn \" il REX viene indirettamente menzionato in una delle audiocassette, intitolata \"Obiettivo di Skull Face [1] - Reazioni mondiali al Sahelanthropus\", facendo intendere che i dati del Sahelanthropus serviranno poi per creare proprio il Metal Gear REX; le due armi infatti sono simili anche esteticamente.\nNikita.\nIl lanciarazzi portatile teleguidato Nikita \u00e8 un'arma immaginaria presente in vari capitoli della serie, in particolare in \"Metal Gear Solid\", \"\" e \"Metal Gear Ac!d\", nei quali il suo utilizzo \u00e8 indispensabile per procedere nella missione distruggendo a distanza obiettivi altrimenti irraggiungibili.\nBambole Mantis e The Sorrow.\nLa bambola Mantis e la bambola The Sorrow sono due pupazzi raffiguranti Psycho Mantis (boss di \"Metal Gear Solid\") e The Sorrow (boss di '). Nessuno sa chi le abbia costruite n\u00e9 quando, ma hanno il potere di controllare i corpi rispettivamente degli esseri viventi e dei morti. Queste bambole sono usate da Screaming Mantis (boss di '), che le tiene appese a dei fili che manovra con le dita delle mani, durante lo scontro con Solid Snake: grazie ad esse, Screaming Mantis riesce a controllare i soldati Haven e Meryl, facendoli sparare contro Snake. Se riesce a colpirlo, Mantis pu\u00f2 prendere il controllo dello stesso Snake, i cui colpi andranno dunque a vuoto; per impedire che ci\u00f2 accada, Snake deve usare la siringa per inibire le proprie nanomacchine. Per sconfiggere Screaming Mantis \u00e8 necessario sparare ripetutamente alla bambola Mantis per farla cadere, raccoglierla e usarla contro di lei; allo stesso modo ci si pu\u00f2 impossessare della bambola The Sorrow.\nUna volta ottenute le due bambole, il giocatore pu\u00f2 usarle contro i soldati: quando i loro proiettili colpiscono il bersaglio, questo inizia a fluttuare in aria e a contorcersi seguendo i movimenti del controller. Snake per\u00f2 non \u00e8 un esperto in psicocinesi, perci\u00f2 dopo un po' finisce per uccidere i soldati catturati vivi e fa cadere quelli gi\u00e0 morti; tuttavia, se i corpi dei malcapitati sono stati sufficientemente scossi, essi lasciano cadere oggetti o munizioni. La bambola The Sorrow ha inoltre una funzione aggiuntiva: se equipaggiata insieme alla fotocamera, essa permette di vedere i fantasmi che si aggirano su Shadow Moses.\nOggetti.\nScatole di cartone.\nLe scatole di cartone sono normali scatole costituite da pi\u00f9 fogli di cartone piatti intervallati da strati di cartone ondulato che le rendono resistenti. Presenti in quasi tutti i capitoli della serie, esse sono usate per nascondersi dal nemico: basta equipaggiarne una e rimanere immobili, e i soldati non sospetteranno nulla. Sono dotate anche di una comoda fessura per osservare ci\u00f2 che avviene fuori. Naturalmente si deve scegliere attentamente il luogo in cui posizionarsi: se un soldato si imbatte nella scatola durante il suo giro di pattuglia, la sollever\u00e0 per controllarne il contenuto, e scatter\u00e0 cos\u00ec l'allerta, a meno che il giocatore non sia abbastanza tempestivo da sgattaiolare fuori dalla scatola e scivolare alle spalle del soldato prima che questi l'abbia sollevata completamente.\nLe scatole di cartone possono anche essere usate per spostarsi velocemente da un luogo all'altro: su ognuna di esse \u00e8 infatti indicato l'indirizzo di spedizione, e basta quindi posizionarsi su un camion (\"Metal Gear Solid\" e \"Metal Gear Solid 3\") o su un nastro trasportatore (\"Metal Gear Solid 2\") per essere \"spediti\" a destinazione. Anche in \"Metal Gear Solid V: The Phantom Pain\" si pu\u00f2 ricorrere a questo espediente, con la differenza che si pu\u00f2 selezionare una destinazione solo se in precedenza si \u00e8 presa la fattura dalla relativa piazzola di consegna.\nA partire da \"Metal Gear Solid: Peace Walker\" le scatole sono diventate pi\u00f9 versatili: grandi abbastanza da contenere due persone, permettono anche di sparare dal loro interno ed \u00e8 possibile salirci sopra per raggiungere luoghi elevati. Inoltre sono state introdotte molte varianti della classica scatola di cartone, come per esempio la \"scatola stordente\", che stordisce chiunque tenti di sollevarla. In \"The Phantom Pain\" il concetto di scatola \u00e8 stato ulteriormente sviluppato: si possono scegliere scatole con differenti motivi mimetici, in modo da essere difficilmente individuati anche mentre ci si muove, e per la prima volta \u00e8 possibile spostarsi stando non solo accovacciati, ma anche in piedi e sdraiati. Si pu\u00f2 inoltre usare la scatola come una tavola da surf tuffandosi gi\u00f9 per una discesa, e infine si possono applicare sulle scatole dei poster di ragazze avvenenti per attirare in trappola i soldati nemici.\nEsistono altri due oggetti che svolgono una funzione analoga a quella delle scatole di cartone: il primo \u00e8 il secchio presente in \"Metal Gear 2: Solid Snake\": si tratta di un normale secchio metallico, di quelli usati per pulire i pavimenti; essendo di metallo, ha il vantaggio di resistere ai proiettili, e ci\u00f2 \u00e8 utile perch\u00e9 i soldati di Zanzibar Land sparano a vista agli oggetti fuori posto, tuttavia ha il difetto di fare rumore ad ogni passo, attirando cos\u00ec l'attenzione delle guardie. Il secondo oggetto \u00e8 il bidone presente in \"Metal Gear Solid 4: Guns of the Patriots\": si tratta di un fusto di benzina che, all'occorrenza, pu\u00f2 essere fatto rotolare dopo averlo sdraiato su un fianco: questa mossa \u00e8 utile per abbattere i soldati, tuttavia, se Snake rotola troppo a lungo, viene colto dalla nausea e vomita, perdendo una parte di psiche.\nBandana.\nQuando \u00e8 equipaggiata, la bandana fornisce munizioni illimitate per tutte le armi; su di essa sono ricamati i caratteri cinesi corrispondenti alla parola \"infinito\" e il suo simbolo (formula_1). Il modo per ottenere la bandana non \u00e8 lo stesso per tutti i capitoli della serie: per esempio, in \"Metal Gear Solid 2\" si deve prendere un certo numero di Dog Tag dai soldati nemici, mentre in \"Metal Gear Solid 4\" si deve completare il gioco senza uccidere nessuno.\nMimetica ottica.\nLa mimetica ottica, sviluppata da Otacon, rende invisibile chi l'indossa sfruttando il principio della rifrazione. Similmente alla bandana, per sbloccare la mimetica ottica occorre compiere determinate azioni che variano da capitolo a capitolo.\nParrucche.\nLe parrucche sono oggetti utilizzabili nel \"Capitolo Plant\" di \"Metal Gear Solid 2\" che diventano disponibili solo dopo aver sottratto un certo numero di Dog Tag ai soldati nemici; esistono tre parrucche: quella marrone fornisce munizioni illimitate, quella arancione consente di restare aggrappati a un appiglio senza limiti di tempo, e quella blu permette di rimanere sott'acqua senza bisogno di tornare in superficie per riprendere fiato.\nBiotecnologie.\nOILIX.\nLOILIX \u00e8 un batterio capace di produrre grandi quantit\u00e0 di petrolio. Fu scoperto nel 1999 dallo scienziato ceco Kio Marv durante un esperimento con le biomasse, e da esso si ottiene benzina con un alto numero di ottano. Drago Pettrovich Madnar ha fatto rapire il dottor Marv e lo ha segregato a Zanzibar Land per farsi rivelare i segreti dell'OILIX, ma lo scienziato ne aveva nascosto i progetti nella cartuccia di un gioco per MSX, la quale viene recuperata da Solid Snake.\nFoxDie.\nFoxDie \u00e8 un immaginario virus letale, prodotto artificialmente, che agisce in brevissimo tempo, provocando nelle vittime una reazione apparentemente simile all'infarto. Ha un ruolo importante nella trama di \"Metal Gear Solid\" e di \"\".\nLes Enfants Terribles.\nIl progetto Les Enfants Terribles (I Bambini Terribili) \u00e8 un progetto di clonazione immaginario descritto nel videogioco \"Metal Gear Solid\".\nIl progetto fu ideato per creare il \"soldato perfetto\", la macchina da guerra pi\u00f9 micidiale della storia. Per fare ci\u00f2, fu usato il processo della clonazione umana, il primo tentativo riuscito di tale pratica. L'individuo scelto e da cui fu preso il DNA fu Big Boss, considerato \"il miglior soldato del XX secolo\". Iniziato nel 1970, il progetto prevedeva la creazione di 8 cloni, portata a 2 per il completo successo del progetto. I due cloni in questione sono Solid Snake e Liquid Snake.\nOltre ai due gemelli, per\u00f2, \u00e8 sopravvissuto anche un terzo gemello: Solidus Snake. Questi \u00e8, a differenza dei fratelli, un clone perfetto, l'immagine speculare in tutto e per tutto a Big Boss.\nTecniche di combattimento.\nCQC.\nIl Close Quarters Combat (abbreviato in CQC) \u00e8 una tecnica di combattimento ravvicinato corpo a corpo che consente di neutralizzare un avversario con varie mosse, come lanci e prese. \u00c8 stato ideato negli anni '50 da The Boss, che l'ha in seguito perfezionato insieme al suo allievo Naked Snake. Il CQC deriva dallo sviluppo delle tecniche CQB (\"Close Quarters Battle\") utilizzate dal SAS, basate sull'uso di armi leggere (come pistole, coltelli e granate) negli scontri che si svolgono in spazi ristretti, ad esempio all'interno di edifici. Gene, modificando la composizione delle tecniche CQC per aumentarne la potenza, svilupp\u00f2 un CQC potenziato. Dopo essere diventato il comandante di FOXHOUND, Naked Snake insegn\u00f2 le tecniche del CQC agli altri membri dell'unit\u00e0, finch\u00e9 Solid Snake non impose un divieto, considerandole \"tecniche apprese da un traditore\". Ma nei primi anni 2000, il CQC venne riscoperto e reso pubblico dal governo USA, cosicch\u00e9 Solid Snake revoc\u00f2 il suo divieto e inizi\u00f2 ad usarlo anche lui. Ocelot apprese il CQC osservando Naked Snake durante l'operazione \"Snake Eater\", e svilupp\u00f2 un proprio stile personale, dando prova di una certa predisposizione per questa tecnica di combattimento gi\u00e0 nello scontro finale a bordo dell'idrovolante.\nLuoghi.\nOuter Heaven.\nOuter Heaven (\"Paradiso Esteriore\") \u00e8 un nome che designa l'ideale di Big Boss di un luogo in cui i soldati siano \"liberi dalla dominazione\". \u00c8 un soprannome dato alla Mother Base dei Caraibi in ' e alla Mother Base delle Seychelles in ', ma il vero e proprio stato-fortezza di Outer Heaven compare in \"Metal Gear\", nelle vicinanze di Galzburg, una localit\u00e0 immaginaria del Sudafrica, dove Solid Snake deve infiltrarsi per liberare Gray Fox, membro di FOXHOUND gi\u00e0 infiltratosi pochi giorni prima di Snake con l'obiettivo di distruggere il Metal Gear TX-55 che stava per essere costruito dallo scienziato Drago Pettrovich Madnar.\nZanzibar Land.\nZanzibar Land (o semplicemente Zanzibar, da non confondere con la vera Zanzibar, situata in Africa) \u00e8 una nazione immaginaria situata in Asia centrale e confinante con Unione Sovietica, Afghanistan, Pakistan e Cina. Essa \u00e8 capeggiata da Big Boss e vi hanno luogo gli eventi di \"\".\nIn particolare, Snake deve infiltrarsi in tre edifici: il primo \u00e8 composto da sei piani, di cui due interrati. Al primo piano c'\u00e8 il comando centrale, un hangar per carri armati e una fabbrica; al secondo c'\u00e8 il ponte principale, al terzo il dipartimento di ricerca e sviluppo e al quarto gli alloggi dei soldati. Al primo piano sotterraneo c'\u00e8 l'armeria e il deposito di munizioni, mentre al secondo c'\u00e8 il canale di scolo. Il secondo luogo in cui Snake si infiltra \u00e8 una torre alta circa 600 metri e costituita da 30 piani, pi\u00f9 uno seminterrato in cui passa il canale di scolo, mentre nel terzo edificio \u00e8 detenuto il Dr. Marv.\nShadow Moses.\nShadow Moses \u00e8 l'isola immaginaria dove \u00e8 ambientato \"Metal Gear Solid\". L'isola in questione si trova in Alaska, e pi\u00f9 precisamente nell'arcipelago delle isole Fox, dove, secondo la trama del gioco, si trova una base militare americana adibita a deposito di stoccaggio per missili balistici nucleari obsoleti. Solo esternamente per\u00f2 questa \u00e8 adibita a deposito: in realt\u00e0 la base \u00e8 anche un centro ricerche top-secret per lo sviluppo del prototipo Metal Gear REX.\nLa base comprende un porto sotterraneo, un eliporto, un hangar comprendente ai livelli inferiori locali di reclusione e armerie, un deposito comprendente ai livelli inferiori locali di servizio e laboratori, due torri di comunicazioni, un altoforno, un deposito di smaltimento di rifiuti e una base sotterranea segreta.\nBig Shell.\nLa Big Shell \u00e8 una piattaforma di decontaminazione marina situata al largo di Manhattan. \u00c8 stata costruita dopo un incidente avvenuto nel 2007, a causa del quale un tanker \u00e8 affondato riversando in mare molto greggio: grazie alla costruzione tempestiva di una barriera per il contenimento del petrolio da parte del governo e all'uso di derivati del cloro, la zona di mare contaminato venne ripulita, e al suo posto sorse la Big Shell, che presto divent\u00f2 il simbolo della protezione ambientale. Il vero scopo della Big Shell \u00e8 per\u00f2 tutt'altro: si tratta di una struttura adibita alla costruzione dell'Arsenal Gear e allo svolgimento di test sull'IA neurale GW. Il tanker venne affondato volutamente per poter inscenare l'attivit\u00e0 di decontaminazione e nascondere cos\u00ec la verit\u00e0.\nGroznyj Grad.\nGroznyj Grad, che in russo significa \"fortezza formidabile\", \u00e8 il centro strategico delle attivit\u00e0 svolte da Volgin in \"\", costruito grazie all'investimento di un'ingente somma di denaro. Questo luogo \u00e8 formato da un immenso cortile, dove trovano parcheggio carri armati e macchine, sorvegliati da unit\u00e0 cinofile (i cani, alani particolarmente aggressivi, riconoscono gli intrusi dall'odore). Vi si trovano anche magazzini per gli alimenti a nord-est, dormitori e prigioni a sud-est e un'armeria a nord-ovest. La struttura ha un corpo centrale, dove risiede lo Shagohod, suddiviso in due ali: un centro di ricerca a est, in cui Granin e Sokolov progettano e sviluppano nuove armi (come le piattaforme volanti e lo stesso Shagohod), e un laboratorio per le armi a ovest.\nSnake deve infiltrarsi in questa base due volte: la prima per cercare di liberare Sokolov, l'ideatore dello Shagohod; la seconda per distruggere il gigantesco carro antenato del Metal Gear, piazzando dell'esplosivo al plastico C3. Grozny Grad verr\u00e0 distrutta prima dalle bombe, poi dallo Shagohod comandato da Volgin in uno spettacolare inseguimento con Snake ed EVA.\nCamp Omega.\nCamp Omega \u00e8 il luogo in cui si svolgono gli eventi di \"\". \u00c8 una base americana situata a sud di Cuba sotto il controllo dei Marine e della XOF, un gruppo paramilitare comandato da Skull Face. I cubani diedero questa base agli americani come ringraziamento per averli aiutati a ottenere l'indipendenza dalla Spagna, ma essa non appartiene all'America in quanto \u00e8 stata concessa come \"terra in affitto\" fino a quando entrambi i paesi non decidono di annullare il contratto oppure gli USA non abbandonano il luogo; di conseguenza, all'interno della base la Costituzione americana non si applica, e ci\u00f2 consente di negarvi i diritti civili. Inizialmente l'area era usata solo per tenervi i rifugiati dei paesi come Cuba e Haiti, ma poi la CIA inizi\u00f2 a usarla come un carcere segreto per sottoporre a interrogatori brutali i nemici dello stato. La base \u00e8 inoltre circondata da mine, rendendo pressoch\u00e9 impossibile la fuga a piedi."}
{"id": "532282", "revid": "376555", "url": "https://it.wikipedia.org/wiki?curid=532282", "title": "Nino Taranto", "text": "Biografia.\nIl teatro.\nAntonio Eduardo Taranto, detto \"Nino\", nacque nel 1907, a Forcella, nel cuore di Napoli, figlio di un sarto, Raimondo (1880-1953), e di sua moglie, Maria Salomone (1890-1982). Esord\u00ec tredicenne al Teatro Centrale di Napoli, interpretando quelle che sarebbero diventate le sue specialit\u00e0: la \"canzone in giacca\" drammatica e quella da \"dicitore\" in abito da sera, rivelando le straordinarie doti di caratterista che l'avrebbero reso, per oltre mezzo secolo, uno degli interpreti pi\u00f9 amati dal pubblico italiano. Nel 1927 entr\u00f2 nella compagnia di sceneggiate Cafiero-Fumo e nel 1928 si avvicin\u00f2 con successo alla sceneggiatura; invitato in tourn\u00e9e negli Stati Uniti, ne torn\u00f2 con \"una pianola a nastro e mille dollari\" impiegati per finanziare la sua prima compagnia di variet\u00e0, che dur\u00f2 solo quindici giorni e fin\u00ec nel disastro totale.\nNel 1933 venne scoperto da Anna Fougez, che lo fece debuttare nella grande rivista, alla quale si sarebbe dedicato fino al secondo dopoguerra, accanto a Wanda Osiris e poi a Titina De Filippo, dando vita a straordinarie macchiette, tra le quali l'indimenticabile \"Ciccio Formaggio\", ritagliato perfettamente su di lui dal duo Cioffi e Pisano: un ometto iellato, tradito e bistrattato dalla fidanzata, la quale per ennesimo gratuito dispetto gli sforbicia la tesa del cappello. Proprio quella paglietta tagliuzzata divenne uno dei simboli della sua comicit\u00e0 e ispir\u00f2 alcuni fortunati spettacoli di rivista come \"Mazza, Pezza e Pizzo\" e \"Quagliarulo se ne va\", oltre al popolare film \"Il barone Carlo Mazza\" di Guido Brignone (1948).\nSi dedic\u00f2 anche alla prosa costituendo una propria compagnia solo nel 1955 e mettendo in scena, oltre a farse e commedie leggere, i testi dell'amico e maestro Raffaele Viviani, di cui propose fra l'altro \"L'ultimo scugnizzo\" (1956) e \"Don Giacinto\" (1961), che valorizzarono al meglio la sua intensa espressivit\u00e0. Ha inoltre portato in scena opere teatrali del commediografo Samy Fayad, tra cui si ricordano \"Un gran bene di consumo\", \"Lo spione della scala C\", \"Il Papocchio\", \"Il settimo si ripos\u00f3\", molte delle quali per la regia di Gennaro Magliulo. Negli ultimi anni sarebbe tornato con successo al teatro napoletano, soprattutto al fianco di Luisa Conte e del fratello Carlo; suo nipote Corrado \u00e8 anch'egli attore.\nIl cinema.\nEsord\u00ec al cinema nel 1938 con \"Nonna Felicita\" di Mattoli ma fu stabilmente attivo dal dopoguerra interpretando un centinaio di pellicole, a cominciare da \"I pompieri di Viggi\u00f9\" sempre di Mattoli (1949), strepitosa carrellata del teatro di rivista. Interprete versatile, ugualmente a suo agio con la paglietta tagliuzzata del macchiettista, con gli abiti dimessi dello sfortunato professore di \"Anni facili\" di Luigi Zampa (1953), per cui si aggiudic\u00f2 un Nastro d'argento, con i ruoli brillanti di \"Accadde al commissariato\" di Giorgio Simonelli (1954), con la commedia di costume di \"Mariti in citt\u00e0\" di Luigi Comencini (1957) e con le calibrate prove drammatiche di \"Italia piccola\" di Mario Soldati (1957).\nEgli riusc\u00ec per\u00f2 ad esprimere appieno la propria vis comica solo al fianco del grande Tot\u00f2, di cui fu spalla affidabile e devota: dalla complicit\u00e0 di \"Tot\u00f2truffa 62\" di Camillo Mastrocinque (1961) alla parodia di \"Tot\u00f2 contro Maciste\" (1962) di Fernando Cerchio, fino al travolgente \"Il monaco di Monza\" di Sergio Corbucci (1963). Dalla met\u00e0 degli anni sessanta fino al 1973 (anno in cui gir\u00f2 il suo ultimo film), Taranto prese parte, come caratterista d'eccezione, a ben diciannove \"musicarelli\", al fianco di nomi importanti della musica leggera, come Adriano Celentano, Gianni Morandi, Bobby Solo, Gigliola Cinquetti, Caterina Caselli e Albano Carrisi.\nLa radio.\nNino Taranto fu anche uno dei comici in assoluto pi\u00f9 presenti alla radio, dove accentu\u00f2, pi\u00f9 che l'eleganza che lo contraddistingueva sul palcoscenico, la voce duttile e la gioiosa caratterizzazione napoletana. Negli anni cinquanta partecip\u00f2 a molti dei pi\u00f9 popolari variet\u00e0 radiofonici del momento (\"Rosso e nero\", 1951; \"Chicchirich\u00ec\", 1953; \"L'occhio magico\", 1954; \"Fermo posta\", 1956) e condusse \"Il fiore all'occhiello\" (1958).\nInterpret\u00f2 inoltre numerose riviste imperniate sulle gag del \"napoletano a New York\", come \"La ninotarantella\" di Nelli e Mangini (1954, regia di Meloni), \"Biancaneve e i sette Nini\" di Verde (1955, diretta da Mantoni) e \"Chi sar\u00e0 sar\u00e0\" ancora di Verde (1958, regia di Jurgens); oltre che riviste di tema vario, tra cui \"Caviale e lenticchie\" di Scarnicci e Tarabusi (1957), \"Tarantella di fuoco\" di Compagnone e Zefferi (1958) e la \"fantascientifica\" \"La bellissima \u00e9poque\" di Dino Verde (1960), autore tra i pi\u00f9 congeniali all'artista.\nFu protagonista anche di varie commedie, fra cui \"Mettiamo le carte in tavola\" di Giuffr\u00e9 e Ghirelli (1956, regia di Mantoni), \"Bello di pap\u00e0\" di Marotta e Randone (1960, allestita da Giandomenico Giagni) e \"L'imbroglione onesto\" del prediletto Viviani (1961, regia di Vittorio Viviani). Graditissimi al pubblico radiofonico, inoltre, i vari \"one man show\" che presentavano i suoi maggiori successi, da \"Mostra personale\" (1958, regia di Giagni) a \"Il mio spettacolo: Nino Taranto\" di Francesco Luzi (1961, regia di Marco Lami), a \"Paglietta a tre punte\" (1963).\nAnche gli anni settanta lo videro impegnato in un'intensa attivit\u00e0 radiofonica: ospite fisso di molte edizioni del celebre programma \"Gran variet\u00e0\", nel 1976 interpret\u00f2, per il ciclo \"Una commedia in trenta minuti\", le pi\u00e8ce \"Piccolo caff\u00e8\" di Bernard, \"Il signor di Pourceaugnac\" di Moli\u00e8re e \"Socrate immaginario\" di Ferdinando Galiani, tutte dirette da Gennaro Magliulo. Nel 1977 fu tra i conduttori di \"Un altro giorno\" e present\u00f2 la rassegna di poeti e musicisti partenopei \"Pagine napoletane\", mentre nel 1980 partecip\u00f2 a \"La bella bionda\" di Imbriani (regia di Carlo Di Stefano) e nel 1981 torn\u00f2 ai microfoni per presentare \"Lezione di farsa\", itinerario radiofonico sulla fortuna e sfortuna della comicit\u00e0 plebea diretto da Magliulo.\nLa canzone.\nNel 1955 partecipa al Festival di Napoli con la canzone \" 'O ritratto 'e Nanninella\". Ritorner\u00e0 alla manifestazione nell'edizione del 1958, e Festival di Napoli 1967, alternandosi tra il ruolo di cantante, autore e presentatore. Proprio all'edizione del 1967 vincer\u00e0 il primo e il secondo premio con i brani \" 'O matusa\" e \" 'A prutesta\". Avrebbe dovuto partecipare anche al Festival di Napoli 1971 ma la manifestazione fu annullata dalla Rai. Nel 1961 partecipa al Giugno della Canzone Napoletana. Ritorner\u00e0 a una manifestazione canora napoletana nel 1973, alla \"\", dove sar\u00e0 presentatore e cantante. Fu anche autore di canzoni. Tra i maggiori successi vi \u00e8 il brano \"Lusingame\", composta con il musicista Mario Festa e dedicata alla figlia Maria.\nLa televisione.\nNegli anni sessanta accrebbe la sua popolarit\u00e0 con numerose partecipazioni televisive, come il variet\u00e0 \"Lui e lei\" con Delia Scala (1956), seguito da \"Lui, lei e gli altri\" (1956), entrambi firmati da Marchesi e Metz, e l'edizione 1964-1965 di \"Canzonissima\" dal titolo \"Napoli contro tutti\", ma senza abbandonare la radio. Nel 1962 condusse \"Il cronotrotter\", mentre nel 1968 fu l'interprete della rubrica di canzoni e poesie napoletane \"Cinque rose per Nanninella\". Grande successo ebbe la sua partecipazione al variet\u00e0 televisivo \"Io, Agata e tu\" (1970), diretto da Romolo Siena, in cui affiancava con incontenibile verve il cantante Nino Ferrer e la giovane Raffaella Carr\u00e0; in questo programma ebbe modo di riportare al successo una canzone del suo repertorio macchiettistico, \"Agata\". Sempre nel 1970, Taranto si mise in luce anche in un ruolo drammatico nello sceneggiato televisivo \"Le terre del Sacramento\", dal romanzo di Francesco Jovine.\nNel 1974 fu ospite di una puntata del celebre variet\u00e0 \"Milleluci\", per la regia di Antonello Falqui, dove ripropose, insieme a Mina e Raffaella Carr\u00e0, le sue pi\u00f9 famose macchiette. Nel giugno 1983, la Rai trasmise al sabato sera un ciclo di tre commedie dirette da Gaetano Di Maio, rappresentate al Teatro Sannazzaro di Napoli, delle quali fu cointerprete insieme a Luisa Conte: \"'A morte 'e Carnevale\", \"Nu bambeniello e tre San Giuseppe\", \"Arezzo 29\". Negli anni successivi le repliche televisive sono state riproposte sia dalla stessa Rai, sia da emittenti private napoletane.\nNino Taranto partecip\u00f2 anche ad alcune serie della rubrica pubblicitaria televisiva \"Carosello\", pubblicizzando i formaggi \"Il Milione alla panna\" e l'\"Invernizzina\" della Invernizzi, dal 1958 al 1963 (nel 1959 e nel 1961 con Giacomo Furia e Ferruccio Amendola, nel 1960 con Dolores Palumbo; nel 1962 e 1963 con Carlo Taranto, Giacomo Furia e Maria Grazia Buccella).\nLa morte e le commemorazioni.\nNino Taranto mor\u00ec nella sua Napoli nel 1986, dopo una lunga malattia. Riposa nella cappella di famiglia nel cimitero del Pianto. In precedenza, tra la fine del 1984 e l'inizio del 1985, la Rai trasmise \"Taranto Story\", monografia in quattro puntate dedicata all'attore, mentre nel 1993 la radio gli avrebbe dedicato \"La pi\u00f9 bella paglietta di Napoli\", trasmissione che ne ripercorreva i successi.\nIl comune di Roma ha intitolato una strada a Nino Taranto, mentre la citt\u00e0 di Napoli ha dato il suo nome ai giardini di via Aniello Falcone, che affacciano sulla sua casa al sottostante Parco Grifeo. A Napoli, inoltre, opera una Fondazione a suo nome, creata dai familiari per tenerne vivo il ricordo. Alla mostra \"Nino Taranto ha 100 anni\", realizzata nel 2007 dal critico Giulio Baffi con catalogo (Edizioni Guida), ha fatto seguito nel 2012 il saggio biografico \"Nino Taranto. Vita straordinaria di un grande protagonista dello spettacolo italiano del Novecento\", scritto dal giornalista e saggista Andrea Jelardi per le Edizioni Kair\u00f2s, in seconda edizione nel 2017 con prefazione di Gino Rivieccio che esord\u00ec nella sua compagnia. Nel 2014, inoltre, le edizioni Guida hanno pubblicato una sua biografia-romanzo scritta da Maria Letizia Loffreda Mancinelli mentre, ancora nel 2017, a 110 anni dalla nascita, gli sono stati intitolati i giardini pubblici (con la collocazione di una statua) di Lucrino, una frazione di Pozzuoli, dove l'attore trascorreva le vacanze."}
{"id": "532286", "revid": "15756", "url": "https://it.wikipedia.org/wiki?curid=532286", "title": "Gemma Galgani", "text": "Morta a soli 25 anni, fu beatificata nel 1933 da papa Pio XI e canonizzata da papa Pio XII nel 1940. La sua memoria liturgica \u00e8, universalmente, l'11 aprile, giorno della sua morte, sebbene venga ricordata dall'ordine passionista e dall'arcidiocesi di Lucca il 16 maggio.\nNata Gemma Umberta Maria Galgani nel 1878 a Camigliano frazione del comune di Capannori, rimase orfana della madre a sette anni. Cresciuta con il padre e i fratelli a Lucca, studi\u00f2 presso le Suore Oblate dello Spirito Santo fino al giorno in cui, a causa di un fallimento, la sua famiglia perse ogni avere e si trasfer\u00ec in una povera abitazione in via del Biscione (poi diventata via Santa Gemma Galgani). L\u00ec Gemma Galgani afferm\u00f2 di aver ricevuto le stigmate.\nRifiutata dai monasteri della citt\u00e0, venne adottata dalla ricca famiglia Giannini che le offr\u00ec vitto e alloggio nella propria casa, per circa quattro anni, in via del Seminario a Lucca. L\u00ec Gemma visse gli ultimi anni della sua giovane vita, assistita spiritualmente da monsignor Volpi, suo confessore, e dal passionista Germano Ruoppolo, che in seguito scrisse la sua prima biografia.\nAffetta da tubercolosi, per prevenzione venne allontanata dall'abitazione dei Giannini e condotta in una casa vicina, in via della Rosa, dove mor\u00ec a 25 anni. Dopo la sua morte cominci\u00f2 l'edificazione di un monastero di passioniste a Lucca, come ella aveva ardentemente desiderato e dove riposano le sue spoglie.\nMolta importanza ebbe negli ultimi anni della sua esistenza la vicinanza del passionista Germano Ruoppolo, al secolo Vincenzo, il quale non solo tess\u00e9 un rapporto intimo e intenso con Gemma, che sovente lo appellava \"babbo, babbo mio\", ma ne fu poi unico, energico e persuadente postulatore per la beatificazione, di contro alle riluttanze del Volpi.\nBiografia.\nOrigini e famiglia.\nAntenati.\nSulla sua famiglia abbiamo notizie sin dal 1257, si ricorda difatti come \"custode dei decreti\" un certo Ubaldo Galgani, probabilmente originario di Pescaglia, paese della Media Valle del Serchio, 15\u00a0km a nord di Lucca, dove troneggia un palazzo del Quattrocento circa di propriet\u00e0 dei Galgani. Quel che sappiamo di certo, attestato da un gran numero di documenti, \u00e8 che la famiglia Galgani, in principio formata da uomini d'arme, si distinse per il suo contributo nella scienza medica, un largo numero dei suoi appartenenti era difatti legato al catalogo di medici e chirurghi lucchesi come il nonno di Gemma, il suo bisavolo e il padre stesso.\nCarlo Galgani, il nonno.\nDel nonno Carlo sappiamo che fu medico valente e che, dopo il matrimonio con Margherita Orsini, visse gli anni di giovent\u00f9 con la moglie presso la sua casa a Porcari, in provincia di Lucca, dove nacquero i suoi cinque figli: Carolina, che a Camaiore accolse Gemma dopo la morte del padre; Maurizio, capitano-medico e successore del padre nella direzione di Porcari, che consigli\u00f2 al fratello il nome da dare alla futura santa; Elisa, grazie alla quale possediamo un gran numero di notizie sulla vita della nipote; Enrico, suo padre; ed Elena ricordata con la sorella come \"zie buone, religiose e affezionate\".\nIn quei luoghi, spesso devastati da febbri malariche e colera, Carlo Galgani si prodig\u00f2 nell'assistenza ai malati scrivendo parecchi opuscoli, destinati sia ai dotti sia agli umili, cercando quanto possibile di diffondere le giuste prevenzioni affinch\u00e9 il colera, che nel 1854 stermin\u00f2 la popolazione locale, risparmiasse il maggior numero di vite. Diede un cos\u00ec grande aiuto alla gente di Porcari e dei paesi vicini che esiste una \"Via Galgani\" a lui dedicata.\nI suoi scritti lo ricordano come un cattolico devoto e pio, esperto di latino, dello studio dei classici e della Bibbia, fedele non solo al Papa, sul quale scrisse un'elegia in uno dei suoi opuscoli, ma anche alla sua patria, come dimostrato dal fatto che ordin\u00f2 al figlio Enrico di dare come secondo e terzo nome alla quintogenita Gemma i nomi di Umberta e Pia, in onore di Umberto I che regnava da soli due mesi e di Pio IX morto appena un mese prima della nascita della santa.\nI genitori.\nEnrico Galgani, padre di Gemma, era nativo di Porcari, penultimo figlio di Carlo e Margherita, condusse i suoi studi di Chimica farmaceutica all'Universit\u00e0 di Pisa. Per breve tempo svolse la sua attivit\u00e0 presso la casa del padre ma si trasfer\u00ec presto a Borgo Nuovo, sulla via di Pescia, con la moglie Aurelia Landi di S. Gennaro, sposata il 25 maggio 1868. Della moglie conosciamo la data di nascita, 27 agosto 1846, e il nome dei genitori, Pietro Landi e Maria Anna Francesconi, battezzata con i nomi di Aurelia Benedetta. La loro era una famiglia benestante, possedeva ville e servit\u00f9, i figli vennero tutti educati nelle migliori scuole, i maschi divennero per la maggior parte medici, sulle orme del padre, che a Borgo Nuovo aveva aperto una propria farmacia. Enrico Galgani viene descritto come un uomo pio e devoto, ma debole, non forte di carattere, spesso troppo clemente con i servi e i figli, che amava molto, in particolar modo Gemma e Gino, come la santa stessa ricorda. La sua indole piuttosto mite e la sua ingenuit\u00e0 negli affari gli caus\u00f2 la grave angustia finanziaria che port\u00f2 al lastrico la sua famiglia dopo la morte prematura della moglie.\nI fratelli.\nI coniugi Galgani, in 18 anni di matrimonio, ebbero otto figli, cinque maschi e tre femmine: Carlo, Guido, Ettore, Gino, Tonino, Angelina, Giulietta e Gemma.\nCarlo, il primogenito, nacque a Porcari nella casa dei nonni paterni, il 2 novembre 1869. Sappiamo che mor\u00ec assai piccolo, compianto dal nonno che in suo onore scrisse una lunga preghiera.\nGuido, il secondogenito, nacque a Borgo Nuovo il 30 maggio 1871. Come il padre frequent\u00f2 la facolt\u00e0 di chimica farmaceutica presso l'Universit\u00e0 di Pisa dove consegu\u00ec la laurea. Prostrato dagli anni di estrema povert\u00e0, a seguito del fallimento del padre, riusc\u00ec a trovare un impiego come farmacista presso l'ospedale civile di Lucca, riuscendo cos\u00ec a sostentare, per quanto possibile, i numerosi fratelli. Nel 1899 si sistem\u00f2 economicamente, ottenendo una farmacia a San Giuliano Terme e sposando Assunta Brogi il 26 ottobre dello stesso anno. Gemma ebbe non pochi problemi con il fratello durante gli anni di povert\u00e0, giungendo perfino a essere colpita violentemente su un occhio durante un eccesso di rabbia, mentre il giorno del matrimonio la cognata la cacci\u00f2 dai festeggiamenti per l'abito dimesso con cui vi si era recata. Comunque sia, sappiamo dalle lettere di Gemma che i rapporti con il fratello si acquietarono qualche anno dopo e che parecchie volte ella si rec\u00f2 a visitarli a San Giuliano Terme. Mor\u00ec di cancro al fegato prima che la sorella fosse beatificata.\nEttore, terzogenito, nacque a Borgo Nuovo il 21 marzo 1873. Di lui sappiamo molto poco poich\u00e9, dopo il fallimento paterno, si trasfer\u00ec in Brasile. Nel 1922 spos\u00f2 con rito religioso la donna con la quale aveva contratto soltanto nozze civili e dalla quale aveva avuto due figli. Mor\u00ec nel 1927. Gemma, presso i Giannini, lo ricordava sempre nei pochi momenti in cui parlava della sua famiglia.\nGino, di due anni pi\u00f9 grande di Gemma, fu quello a cui la santa fu senza dubbio pi\u00f9 legata. Nato il 5 giugno 1876 a Borgo Nuovo, veniva denominato lo \"zoppino\" a causa di una deformazione al piede. Divenuto seminarista, frequentava il Seminario Decanale di San Michele in Foro. Mor\u00ec di tisi, come la madre, l'11 settembre 1894 ad appena 18 anni, prima di divenire sacerdote. Per la sorella fu un grave colpo e a stento essa riusc\u00ec a sopravvivergli.\nTonino, sestogenito dopo Gemma, fu il primo a nascere a Lucca il 14 marzo 1880. Anche lui come i fratelli si preparava a studiare per conseguire la laurea in chimica farmaceutica, ma si ammal\u00f2 di tisi; lavor\u00f2 per qualche tempo presso il deposito di prodotti chimici dei Giannini morendo poco tempo dopo, a soli 22 anni il 21 ottobre 1902, un anno prima della sorella.\nAngelina, seconda figlia di casa Galgani, \u00e8 colei che pi\u00f9 di tutti osteggi\u00f2 la sorella. Sono parecchi gli episodi che la vedono oltraggiare, percuotere e deridere Gemma: si narra che un giorno, avendola la futura santa ammonita perch\u00e9 affacciata alla finestra, questa, voltandosi, di scatto la prese per i capelli e solo l'intervento della zia riusc\u00ec a placarla. Un'altra volta essa invit\u00f2 le compagne in casa per deridere la sorella che pregava in estasi nella sua camera. Quando Gemma si stabil\u00ec presso i Giannini anche lei decise di cambiare residenza e trasferirsi presso la famiglia Bocchimpane. Gli altri fratelli, in particolare Guido, la ricordano come irrequieta e dalla condotta non sempre esemplare; perfino il Tribunale ecclesiastico di Pisa, nel 1922, fu costretto a respingere la sua deposizione come dubbia e inutile. Il cardinale Pietro Maffi, uno dei responsabili per il processo di canonizzazione di Gemma, ricorda che Angelina per vivere, cominci\u00f2 a vendere reliquie della sorella, sfruttando la sua fama di santit\u00e0. Mor\u00ec a Lucca l'11 agosto 1953.\nInfanzia.\nGemma Galgani nacque a Borgonuovo, frazione di Capannori, in provincia di Lucca, da Enrico Galgani, farmacista, e Aurelia Landi il 12 marzo 1878 alle ore 18:30, discendente di una delle pi\u00f9 antiche famiglie lucchesi. La casa natale sorge lungo la via Pesciatina a circa 12\u00a0km dalla citt\u00e0. Una piccola lapide ricorda l'evento; la camera dove nacque Gemma \u00e8 stata trasformata in cappella e l'intero edificio in Orfanotrofio.\nIl giorno seguente la nascita fu battezzata da don Pietro Quilici, parroco di San Michele, nella frazione di Camigliano. Nell'archivio parrocchiale si legge:\n\u00abA d\u00ec 13 marzo 1878, Gemma Umberta Pia di Enrico di Carlo Galgani di Porcari, dimorante a Camigliano, e di Aurelia Landi, legittimi coniugi, nacque il 12 del suddetto mese alle ore 6 e 30 pomeridiane; fu battezzata da me sottoscritto, essendo commare Orsola Massei, levatrice di Segromigno, secondo il rito di S. Madre Chiesa\u00bb.\nRiguardo alla scelta del primo nome esiste un interessante aneddoto citato dalla maggior parte dei biografi della santa: il nonno Carlo, come gi\u00e0 detto, volle che la nascitura si chiamasse Umberta Pia, in onore del re appena salito al trono e del papa defunto. Lo zio paterno, Maurizio, aveva scelto invece il primo nome, Gemma, nome che alla madre Aurelia non piacque poich\u00e9, secondo quanto ella sapeva, non esistevano santi in paradiso con tal nome. La signora Galgani si convinse solo dopo l'intervento del parroco, don Olivo Dinelli di Gragnano, che augur\u00f2 alla madre che la figlia davvero potesse divenire santa e coprire cos\u00ec quel posto vuoto in paradiso.\nAppena un mese dopo la nascita, nell'aprile del 1878, i Galgani si trasferirono a Lucca in via de' Borghi, dove qualche anno dopo nacquero Tonino, Angelina e Giulia. Il padre sperava cos\u00ec di ottenere maggior profitto economico nell'acquisto di un negozio farmaceutico e poter facilitare l'istruzione dei figli, non essendovi scuole di prestigio a Capannori.\nNel 1880, a due anni, la piccola Gemma cominci\u00f2 a frequentare l'asilo privato delle sorelle Elena ed Ersilia Vallini, in piazza San Francesco. Esse testimoniarono che la bambina mostr\u00f2 sin dalla prima infanzia una particolare devozione e uno spirito di preghiera assai sviluppato, nonch\u00e9 una mente arguta e sveglia: \u00ab...mostr\u00f2 sviluppato l'uso della ragione ed un'intelligenza precoce, perch\u00e9 potemmo insegnarle subito le orazioni che duravano venticinque minuti senza mai annoiarsi.\u00bb Contemporaneamente alle sorelle Vallini insegnava catechismo a Gemma e al fratello Gino un'amica di famiglia, Isabella Bastiani, mentre la madre e l'educatrice Carlotta Landucci si dedicavano principalmente ad impartirle le prime devozioni, a leggere e a scrivere. Questo fra il 1884 e il 1885. Padre Germano Ruoppolo, suo futuro padre spirituale, scrisse in seguito, su testimonianze autorevoli, che gi\u00e0 a cinque anni la bambina sapeva leggere alla perfezione il breviario per l'ufficio della Madonna e dei defunti.\nLa morte della madre.\nLa salute gi\u00e0 cagionevole di Aurelia Landi peggior\u00f2 decisamente, affetta da tisi fu costretta a rimanere a letto fino alla morte, riuscendo ad alzarsi solo in casi eccezionali. Per i familiari fu un grave colpo poich\u00e9 i figli erano ancora in tenera et\u00e0 e i medici ormai davano per certa la sua morte. Nella sua Autobiografia, scritta per ordine di padre Germano, ella ricordava ancora con vivo dolore quei terribili momenti, dovendo prepararsi al sacramento della Cresima costrinse perfino una suora a farle catechismo presso il capezzale della madre poich\u00e9 non voleva allontanarsi da lei, temendo che morisse da un momento all'altro.\nIl 26 maggio 1885, nella chiesa di San Michele in Foro le venne conferito il sacramento della Cresima da mons. Nicola Ghilardi, arcivescovo di Lucca. Dopo la funzione, avvenuta il marted\u00ec dopo la Pentecoste, mentre la zia Elena partecipava alla messa, Gemma avvert\u00ec per la prima volta nella sua vita quella che in teologia mistica viene denominata Locuzione interiore, una voce interiore:\n\u00abTutto ad un tratto una voce al cuore mi disse: \"Me la vuoi dare a me la mamma?\": \"S\u00ec- risposi- ma se mi prendete anche me\". \"No- mi ripet\u00e9 la solita voce- dammela volentieri la mamma tua. Tu ora devi rimanere con il babbo. Te la condurr\u00f2 in Cielo, sai? Me la dai volentieri?\". Fui costretta a rispondere di s\u00ec.\u00bb.\nPer consiglio dei medici i bambini vennero presto allontanati dalla madre che mor\u00ec il 17 settembre 1886 in via de' Borghi n.68. Gemma si trovava in quei mesi presso la casa degli zii materni, Antonio ed Elena Landi, a San Gennaro (frazione di Capannori). L\u00ec, dove venne condotta dal padre, spaventato che anche lei potesse cadere malata, due mesi dopo la cresima, ricevette la notizia della morte della madre. Sua zia Elena, ricordando il fatto, disse con enfasi drammatica che la bambina in un primo momento non volle credere al fatto, rimanendo a fissarla immobile. Torn\u00f2 in famiglia nel Natale del 1886.\nGli anni scolastici.\nPoco dopo il ritorno a casa, Enrico Galgani decise di far riprendere gli studi alla figlia conducendola dapprima alla scuola delle signorine Mencacci e in seguito a quella Comunale con la maestra Barbara Poli, all'et\u00e0 di 10 e 11 anni.\nIn preparazione alla comunione, al principio del 1887 si rec\u00f2 presso le Suore Oblate dello Spirito Santo, fondate da suor Elena Guerra (beatificata nel 1959), per impararvi il catechismo. Come ella stessa narra nell'Autobiografia, quelli furono mesi di forte impatto spirituale; nel mese di giugno, due settimane prima della comunione, e precisamente a partire dal 6 giugno, partecip\u00f2 al ritiro spirituale nel convento.\nL\u00ec fondamentale fu l'incontro con Camilla Vagliensi, religiosa delle Oblate, che spesso le spiegava un brano del Vangelo e in particolare della Passione di Cristo che colp\u00ec talmente la fanciulla da causarle una forte febbre che la costrinse a letto per un giorno intero. La religiosa mor\u00ec un anno dopo, nel 1888, Gemma difatti non la rivide durante gli studi presso l'Istituto. Durante il ritiro ebbe anche modo di conoscere Monsignor Giovanni Volpi che in seguito divenne suo confessore e guida spirituale.\nPreparatasi spiritualmente all'evento, Gemma descrisse quei momenti come i pi\u00f9 belli della sua vita, era il primo incontro con l'Eucaristia, sacramento al quale rimase sempre legata, tanto che Monsignor Volpi, divenuto suo direttore ordinario, le permise di riceverla tre volte la settimana, cosa non comune all'epoca. La prima comunione di Gemma avvenne il 17 giugno 1887, festa del Sacro Cuore di Ges\u00f9, nella cappella delle Zitine, rinnovata in maniera solenne nella sua parrocchia, San Frediano, il 19 dello stesso mese; una lapide all'ingresso della cappella di Santa Zita lo ricorda.\nNel 1889 cominci\u00f2 a frequentare come studente l'Istituto delle Oblate dove strinse forti rapporti con la religiosa Giulia Sestini che, come suor Camilla prima di lei, cominci\u00f2 ad invitarla all'approfondimento e alla meditazione dei dolori di Cristo durante la sua Passione, impartendole inoltre precetti per migliorare nell'umilt\u00e0 e piccole penitenze. Il loro rapporto rimase saldo anche quando la giovane lasci\u00f2 l'Istituto, pur rivedendosi poche volte. La religiosa stessa testimonia che Gemma, poco prima di morire, chiese di lei, seppur la notizia la raggiunse quando ella era ormai spirata.\nNel corso superiore la giovane Galgani fu anche alunna di suor Elena Guerra, che le insegnava italiano, francese, storia sacra e storia ecclesiastica e che, quando il padre cadde nel fallimento, dispens\u00f2 la Galgani dalla mensile tassa scolastica. La Guerra descrisse in seguito la defunta discepola come \"molto silenziosa e sempre obbediente\". Da quel che ne sappiamo la fondatrice delle Oblate ebbe grande affetto per la giovane, non cos\u00ec due sue consorelle, suor Gesualda Petroni e suor Elisa Pieri, che non solo disprezzavano Gemma e la canzonavano giudicandola ipocrita, ma riuscirono perfino a ottenere che non fosse ammessa in convento, quando ella ne fece richiesta.\nGli anni dolorosi.\nLa morte del fratello Gino.\nDopo la residenza in via de' Borghi, dove si spense Aurelia Landi, la famiglia Galgani si trasfer\u00ec dapprima in via degli Angeli n.5 e in seguito in via Streghi n.6 dove si consum\u00f2 uno degli anni pi\u00f9 dolorosi per la giovane lucchese: l'11 settembre del 1894 mor\u00ec suo fratello Gino, di due anni pi\u00f9 grande. Era seminarista presso San Michele in Foro e si spense a causa della tisi, come la madre, alla giovane et\u00e0 di diciotto anni.\nGemma era a lui molto affezionata, ella stessa lo testimonia nella sua Autobiografia. La morte del fratello segn\u00f2 per lei un profondo crollo, tent\u00f2 di ammalarsi utilizzando i suoi indumenti tanto che, dopo un mese, fu costretta a letto per il contagio. Guarita dopo circa tre mesi ma essendo ancora gravemente indebolita, le venne proibito di partecipare alle lezioni presso le Zitine, che si interruppero cos\u00ec al quarto anno di frequenza. Nonostante tutto ella si impegn\u00f2 a seguire le lezioni presso le scuole religiose serali, dove nell'anno 1893-1894, consegu\u00ec il premio con medaglia d'oro per il suo speciale profitto nel catechismo religioso.\nMorte del padre e crisi finanziaria.\nLa malattia della moglie, medici e medicine troppo costose, unite a prestiti poco accorti condussero ben presto Enrico al fallimento. Egli, assalito dai creditori, aveva gi\u00e0 venduto il cottage di Santa Maria del Giudice nonch\u00e9 una delle case di Lucca, ma tutto ci\u00f2 non bastava, si pass\u00f2 al sequestro dei beni mobili ed immobili, e i Galgani rimasero a dormire in uno stanzone totalmente vuoto avendo gli esecutori chiuso a chiave le camere da letto. Dovendo vivere grazie alla carit\u00e0 dei benefattori, Enrico e i suoi figli si diedero da fare per acquistare il necessario; Gemma in quel periodo cominci\u00f2 a lavorare presso una scuola di taglio, in via Nuova. Allora abitavano in via San Giorgio, una casa non povera ma modesta.\nFu qui che l'11 novembre del 1897 Enrico Galgani si spense, colpito da un cancro alla gola. La situazione finanziaria divenne disperata, i creditori assaltarono l'abitazione del defunto portando via tutto ci\u00f2 che rimaneva ai suoi orfani. Gemma stessa narr\u00f2 in seguito: \u00abMi misero le mani in tasca e mi levarono quei cinque o sei soldi, palanche, che io avevo\u00bb. Inaspettatamente, mentre i membri rimasti della famiglia cominciarono a disperarsi, la giovane rimase fredda e determinata, incoraggiando i fratelli a non arrendersi. Evidentemente il superamento della morte di Gino l'aveva aiutata a crescere interiormente.\nIl giorno dopo la morte del padre, la sorella di questi, Carolina Galgani, moglie di Domenico Lencioni, commerciante di Camaiore, prese in affido l'allora diciannovenne Gemma e la tenne con s\u00e9 poco meno di un anno. Qui, dove ella spesso si recava durante l'infanzia, trascorreva le giornate presso la merceria dello zio con i cugini Rosa e Luigi Bartelloni. Di fronte al negozio dello zio lavorava, in una farmacia, il giovane Romeo Dalle Lucche che, vedendo passare la graziosa Gemma ogni giorno per recarsi alla chiesa di Badia, se ne invagh\u00ec e cerc\u00f2 in tutti i modi di conquistarla avvalendosi dell'aiuto della domestica di famiglia Lencioni, Sandra Balsuani. Gemma, che aveva ormai scelto la vita religiosa, infastidita non solo dalle attenzioni del giovanotto ma soprattutto dalle dicerie del paese, dalle quali si sentiva parecchio contrariata, volle incontrare il suddetto Romeo presso l'orto della zia con una testimone:\n\u00abIl giovane and\u00f2 subito a trovare Gemma nel luogo indicato. Io non assistei al colloquio perch\u00e9 andai dalla zia a raccontare l'accaduto; ma appena fatto questo, mi portai di nuovo nell'orto della Ghivizzona a prendere Gemma. Era gi\u00e0 tutto finito; il giovane era gi\u00e0 tornato in farmacia, e Gemma sempre accompagnata con la Ghivizzona, appena mi vide esclam\u00f2:\" Hai visto se me l'ho levato d'intorno? Son tutta di Ges\u00f9 e il pensiero e affetto \u00e8 tutto, solo e sempre per Lui\".\u00bb\nSorte di certo non migliore tocc\u00f2 al figlio del medico del paese, Girolamo Bertozzi, il quale ricevette di ritorno la lettera che aveva inviato allo zio per chiederla in sposa. Seccata da simili attenzioni, del tutto normali per una giovane della sua et\u00e0, ma di certo odiose per chi voleva dedicarsi alla vita contemplativa d'un convento, Gemma decise di abbandonare Camaiore e tornarsene a Lucca, presso la zia Elisa, povera ma almeno fuori d'ogni pericolo.\nLa grave malattia.\nLa miseria nella quale si trovavano costrinse i Galgani a trasferirsi nella zona popolare di via del Biscione (poi diventata via Santa Gemma Galgani) numero 31. Gi\u00e0 a Camaiore la giovane cominciava ad avvertire dolori lancinanti ai reni che la costringevano a stare curva ma, tornata a Lucca, non aveva alcuna intenzione di farsi visitare dal medico. Fu costretta a farlo solo quando le gambe non la ressero pi\u00f9 e rimasero paralizzate: era affetta da osteite delle vertebre lombari con successivo ascesso freddo agli inguini. Ma le sofferenze non erano terminate, un insopportabile dolore al capo rivel\u00f2 anche un'otite media purulenta acuta con partecipazione della mastoide. Non poteva pi\u00f9 ingerire nulla se non poco brodo o latte, era ormai priva di capelli, costretta a letto, prossima alla morte. Le furono somministrati gli ultimi sacramenti e il viatico ma era ancora cosciente, capiva bene ci\u00f2 che i medici avevano dichiarato ai suoi familiari.\nDurante il periodo d'infermit\u00e0 la giovane lucchese sarebbe entrata in contatto con l'allora defunto e venerabile Gabriele dell'Addolorata, la cui figura l'avrebbe accompagnata per tutta la vita. Fu la maestra Giulia Sestini, che parecchie volte passava a trovarla, a parlarle di lui; fu anch'essa che invit\u00f2 Elisa Galgani a chiedere qualche immagine e reliquia del santo alla signora Cecilia Giannini presso la cui famiglia si era soliti accogliere i sacerdoti passionisti di passaggio. Dalla medesima signora ottenne anche una sua biografia che ella dapprima rifiut\u00f2 di leggere, a causa dei ripetuti mal di testa, ma che in seguito am\u00f2 molto, ammirando le sue virt\u00f9 ed esempi. Questi, come ella narra nella relazione scritta a seguito della guarigione, le sarebbe apparso ripetute volte, pregando con lei che ne avrebbe avvertito la presenza corporea, nonch\u00e9 il calore delle mani e perfino l'alito sul viso.\nGiulia Sestini, in accordo con il confessore di Gemma, Giovanni Volpi, le consiglia di fare una novena a santa Margherita Maria Alacoque (a quel tempo solo beata), novena che la giovane port\u00f2 con fatica a termine, essendone spesso dimentica a causa della malattia e dello scoramento involontario. Mentre si accingeva a recitare la novena ella avvert\u00ec una \"locuzione interiore\" come quella avuta poco prima della morte della madre, che le chiedeva se volesse guarire. Ella rimase indifferente alla richiesta, non sapeva cosa fosse meglio per lei, se guarire o meno; la voce le promise che presto si sarebbe rialzata in salute, cosa che, misteriosamente, avvenne: Gemma si alz\u00f2 da letto guarita, i medici rimasero meravigliati, e le fu ordinato di scrivere una relazione su ci\u00f2 che aveva visto o avvertito in quei giorni.\nCome desiderato, non appena guarita si rec\u00f2 presso il monastero delle Visitandine di Lucca, il 1\u00ba maggio 1899, per un corso di esercizi spirituali, desiderosa di entrare a far parte del loro ordine religioso, in riconoscenza a Margherita Alacoque, che di quell'ordine era membro, per la cui intercessione ella era guarita. L\u00ec per\u00f2 non si trov\u00f2 per nulla a suo agio: indicata dalle monache stesse, nonch\u00e9 da tutta la citt\u00e0, come la \"ragazzina del miracolo\", non aveva neppure la quiete per pregare. Ci\u00f2 nonostante preferiva rimanere l\u00ec piuttosto che tornare a casa, sebbene questa vita fosse da lei ritenuta troppo comoda e poco confacente al suo spirito da penitente. Dovette presto dimenticare quei giorni poich\u00e9 a causa della salute malferma e delle magre finanze della famiglia per assicurarle la dote venne costretta a tornare nel povero tugurio di via del Biscione.\nL'ospitalit\u00e0 dei Giannini.\nPrimi incontri con la famiglia.\nIn preparazione al Giubileo del 1900, per espresso comando di papa Leone XIII, predicarono alla cattedrale di San Martino, dal 25 giugno al 9 luglio 1899 un gruppo di padri Passionisti, che attirarono per tutto il corso degli esercizi spirituali parecchia gente. La Galgani in un primo momento prefer\u00ec recarsi alle prediche del padre Molinari nella chiesetta delle Visitandine, solo in seguito decise di recarvisi e rimase meravigliata nel vedere i suddetti padri vestiti allo stesso modo di San Gabriele dell'Addolorata. Affascinata dalle loro prediche decise di parlare con uno di essi, Ignazio Vacchi, con il quale per\u00f2 non riusc\u00ec ad aprirsi; si rivolse dunque al padre Gaetano Guidi che l'ascolt\u00f2 pi\u00f9 volte con piacere. Fu il medesimo che le permise di fare per la prima volta i tre voti di povert\u00e0, castit\u00e0 e obbedienza, dal 5 luglio all'8 settembre, e di rinnovarli in seguito.\nFu in quel periodo che Gemma conobbe l'anziana Cecilia Giannini, sorella del farmacista Matteo Giannini, con la cui numerosa famiglia (moglie e dodici figli, nonch\u00e9 precettore e tre servitori), ella abitava. Le due si conobbero durante il mese di giugno nella chiesa delle Visitandine, fu l'amica Palmira Valentini a presentarle, la signora Cecilia, che conosceva la giovane come la \"ragazzina del miracolo\" la invit\u00f2 a casa per farsi raccontare l'avvenimento. Rimase parecchio colpita da quella giovane, cos\u00ec riservata e silenziosa, da affezionarsi subito a lei. Il rapporto si intensific\u00f2 solo in seguito grazie allo stesso padre Gaetano che ben conosceva la famiglia Giannini, essendo essi soliti ospitare i Passionisti durante le loro missioni.\nGemma cominci\u00f2 a frequentare casa Giannini, sita in via del Seminario n.6, e tutti, soprattutto i bambini, cominciarono ad affezionarsi a lei, finch\u00e9 la signora Cecilia non chiese alle zie di poterla ospitare stabilmente. Divenne allora per i Giannini un nuovo membro della famiglia, pass\u00f2 con essi gli anni pi\u00f9 significativi della sua breve esistenza, dando esempio di fede cui rimase attratta in modo particolare Eufemia Gemma Giannini. D'altronde i Galgani sopravvissuti erano ormai divisi fra loro, Ettore era partito per l'America, Guido aveva cominciato a lavorare in ospedale mentre gli altri erano sempre pi\u00f9 indeboliti per le infermit\u00e0 che flagellarono fino alla fine la famiglia della santa.\nGli anni in casa Giannini.\nIn quegli anni conobbe padre Germano Ruoppolo, prete di austera vocazione passionista, che diventer\u00e0 sacerdote confessore di Gemma nonch\u00e9 suo padre spirituale. Per ordine di quest'ultimo, Gemma scrive tra il febbraio e il maggio 1901 la sua autobiografia, \"Il quaderno dei miei peccati\".\nIn questo periodo Gemma frequenta assiduamente la chiesa di Santa Maria della Rosa, sita in Lucca in via della Rosa. Essa soleva sedersi sullo scranno adiacente all'ingresso della chiesa, scranno ancora visibile. In questa chiesa Gemma viene ricordata ogni anno nell'anniversario della sua precoce morte.\n\u00c8 di questo periodo, in cui Gemma Galgani dice di lottare contro il demonio che le lascerebbe sul corpo ferite e contusioni, \"Il quaderno dei peccati\": la tradizione vuole che alcune bruciature presenti sulle pagine siano attribuibili al diavolo stesso. Quest'autobiografia era infatti odiata da Satana perch\u00e9 esso vedeva il bene che avrebbe potuto fare alle anime.\nNel 1902 Gemma afferma di essere stata informata da Ges\u00f9, durante un colloquio estatico, della volont\u00e0 dello stesso di fondare un convento in Lucca di suore passioniste, ed ella inizia a dedicare ogni suo sforzo per la fondazione del monastero, che per\u00f2 avverr\u00e0 solo pochi mesi dopo la sua morte.\nIl periodo della Pentecoste del 1902 vide peggiorare la salute di Gemma Galgani. Il 21 settembre 1902 si ammal\u00f2 gravemente di tubercolosi. Nell'agonia Gemma disse di affrontare un'estasi dolorosa la notte del Venerd\u00ec Santo, per poi morire intorno alle 13:30 dell'11 aprile 1903, Sabato Santo. Aveva solo 25 anni.\nIl suo corpo viene rivestito con l'abito Passionista, l'ordine in cui ella avrebbe voluto entrare. Le sue spoglie sono conservate nel monastero delle suore Passioniste di Lucca.\nCulto.\nIl 2 ottobre 1903 San Pio X firma il decreto di fondazione del Monastero Passionista di Lucca; le prime suore arrivano al convento nel 1905.\nNel 1907 padre Germano scrive la prima biografia di Gemma Galgani.\nNel 1917 inizia il processo canonico per il riconoscimento della santit\u00e0 di Gemma Galgani; il 14 maggio 1933 avviene la beatificazione.\nNello stesso giorno, nel piccolo paese di Lappano, in provincia di Cosenza, la piccola Elisa Scarpelli viene guarita da una piaga purulenta al volto (lupus vulgaris, aggravato da adenite ulcerosa), con la sola applicazione di una immaginetta della Beata Gemma.\nDue anni dopo, la sera del 30 maggio 1935, nello stesso paese e nella stessa famiglia, avviene il secondo miracolo, con la guarigione miracolosa e istantanea di Natale Scarpelli, da tempo affetto da una gravissima forma di ulcera varicosa alla gamba.\nIntermediaria nelle due guarigioni miracolose \u00e8 la mistica passionista lappanese Maria Scarpelli (cugina di Elisa, la prima miracolata, e figlia di Natale, il secondo), figlia spirituale di Mons. Eugenio Raffaele Faggiano, che, dopo aver fatto di Gemma il suo esempio di vita ascetico/mistica, s'era adoperata in ogni modo per diffonderne il culto.\nPertanto, Gemma Galgani viene canonizzata il 2 maggio 1940 da Pio XII che la definisce la \"stella\" del suo pontificato. Durante la sua vita, la santa era solita recitare le Tre Ave Maria in onore dell'Immacolata concezione, mettendo le mani sotto alle ginocchia.\nIl culto di Santa Gemma ha dato vita alla Congregazione Missionaria delle Sorelle di Santa Gemma, inserito nella Congregazione passionista.\nEsperienze mistiche.\nAlcune delle esperienze mistiche attribuite dalla tradizione devozionale a Gemma durante le sue estasi:\nSanta Gemma aveva un dubbio: molte volte, durante le presunte apparizioni dell'angelo, temeva che fosse il diavolo sotto l'aspetto di un angelo e per questo motivo si consigli\u00f2 col suo padre spirituale (padre Germano), che le disse: \"Fai cos\u00ec, quando vedi l'angelo, gli sputi, e vedi come reagisce\". Lei, la volta successiva, fece come aveva suggerito padre Germano, e sul pavimento sarebbe apparsa una rosa bianca, con sopra scritte delle lettere dorate che dicevano testualmente \"Per amore tutto si riceve\".\nPadre Germano, tredici giorni dopo la morte di Gemma, fece eseguire un'autopsia: quando aprirono il costato di Gemma, apparve il cuore e quando lo incisero usc\u00ec sangue vivo che scorreva sul tavolo operatorio, con sorpresa di tutti. \u00c8 stata proclamata santa nel 1940 da papa Pio XII in virt\u00f9 delle guarigioni miracolose che le sono state attribuite, e l'autenticit\u00e0 delle sue stigmate \u00e8 stata riconosciuta dalla Chiesa cattolica.\nLe stigmate.\nGemma Galgani scrive nel suo diario di aver vissuto le prime esperienze mistiche nel 1899, dopo aver fatto voto di castit\u00e0.\nL'8 giugno dello stesso anno sulle mani, i piedi e il costato sarebbero comparsi i segni delle stigmate: Gemma diceva di cadere in un'estasi dolorosa ogni gioved\u00ec, iniziando a sanguinare copiosamente fino al sabato mattina, quando le ferite si richiudevano da sole, lasciando solo dei piccoli segni.\nDi tale \"arcano fenomeno\", come fu definito da Pio XII nella bolla di canonizzazione, dubit\u00f2 il suo confessore, mons. Giovanni Volpi, il quale, dopo aver consultato il dottor Pietro Pfanner, ritenne che i \"fenomeni straordinari\" legati alla figura di Gemma Galgani fossero dovuti a isteria. Ma monsignor Volpi, in seguito, riconobbe di aver commesso un errore.\nUNA CONFESSIONE e UNA PREGHIERA.\nIo conobbi di vista Gemma Galgani; pi\u00f9 volte mi trovai accanto a lei nelle lunghe attese al confessionale di monsignor Volpi, ma non m'ispir\u00f2 simpatia. Non la conobbi mai personalmente, n\u00e9 le parlai, perch\u00e9 le nostre famiglie non erano in relazione. Sapevo che era una povera figlia accolta per carit\u00e0 dalla famiglia Giannini, che aveva ricevuto una grazia dalla beata Margherita Maria. Un'amica mi disse un giorno di lei: \u00abE\u2019un pollino freddo. Se si mette qui, sta qui; se si mette l\u00e0, sta l\u00e0\u00bb, e ci\u00f2 non accrebbe le mie simpatie. Un giorno, per caso, la vidi sorridere: l'incanto di quel sorriso mi colp\u00ec; l'ho sempre nella mente e nel cuore. Ecco tutto ci\u00f2 che di lei mi rimase, tutto ci\u00f2 che allora seppi di lei. Chi invece m'ispirava vivissima simpatia erano le due sorelle: Annetta ed Eufemia Giannini. Incontrandoci, pur senza conoscerci, ci facevamo dei saluti amichevoli. Per me, era una gioia quando vedevo spuntar da lontano quel gruppetto, e qualsiasi irritazione, o turbamento interno che provassi, si calmava come per incanto a quell'incontro. Lo attribuivo alla vista di quelle due dolci creature, non alla santa che era con loro. Capisco ora che quella pace era lei, invece, a infonderla in me. Dopo la morte di Gemma, mi parlarono di lei come di una santa, e la notizia mi commosse. Poi le opinioni pi\u00f9 varie vennero a frastornarmi; ma il tracollo lo dette una persona che avrebbe voluto e dovuto farmela amare. Questa, per un cumulo di circostanze, m'ispir\u00f2 tanta contrariet\u00e0 che mi fece provare per Gemma una vera avversione; non credevo pi\u00f9 a nulla di ci\u00f2 che si diceva di lei, e l'avversione era tale da farmi pensare: \u00abE come faccio, se poi la beatificano?\u00bb. Tutto, di lei, mi disturbava, e comunicavo anche ad altri la mia incredulit\u00e0 e avversione. E ci\u00f2 per venticinque anni circa. Da pi\u00f9 parti mi si facevano pressioni perch\u00e9 ne scrivessi la vita, ma la mia risposta era invariabile: \u00abImpossibile, come volare. Come si pu\u00f2 scrivere di chi non si ama e a cui non si crede?\u00bb. Abituata alle estasi sublimi della mia santa madre, Maria Maddalena de' Pazzi, quelle di Gemma mi parevano scialbe e scolorite. Ne sentivo lodare le lettere: aprivo il libro, lo richiudevo: quel modo di scrivere non mi andava. Aprivo la vita, e mi capitava qualcosa che mi dava disgusto. Insomma la mia contrariet\u00e0 per Gemma non cedeva.\nMesi or sono, stretta al muro, e, quasi o senza quasi, costretta a metter mano a questa biografia, mi rivolsi a Gemma e le dissi: \u00abSe vuoi quest'ossequio da me, fatti amare\u00bb. Come per incanto, la mia avversione cedette, cambiandosi in amore ardentissimo, e ci\u00f2 prima ancora di leggerne la vita. Poi mi misi a leggerla, e fin dalle prime pagine la dolce ed eroica figura di Gemma ne balz\u00f2 fuori bella, luminosa, santa. Rimasi stupita di una virt\u00f9 cos\u00ec eroica, cos\u00ec costante, cos\u00ec sublime. Sentii pena di non avere la capacit\u00e0 per trattar Gemma quale contemplativa, con la dottrina dei mistici alla mano, e mi limitai a scrivere queste poche pagine, nelle quali avrei voluto mettere tutto il mio amore per riparare con esse le mie incredulit\u00e0 e contrariet\u00e0 passate: sentite in me o comunicate agli altri. Questo mio istantaneo mutamento di cuore mi port\u00f2 a non pi\u00f9 sopportare e neppure a comprendere i contraddittori di Gemma e a desiderare ardentemente che Dio cambiasse il loro cuore come cambi\u00f2 il mio, e concedesse presto la beatificazione di questa santa creatura. Questa la confessione, questa la relazione di una vera grazia, per comprendere la portata della quale bisognerebbe poter leggere nel mio cuore e averne provato i sentimenti."}
{"id": "532289", "revid": "3115", "url": "https://it.wikipedia.org/wiki?curid=532289", "title": "Controllo elettronico della stabilit\u00e0", "text": "Il controllo elettronico della stabilit\u00e0, in acronimo ESP (dall'inglese \"Electronic Stability Program\"), ESC (\"Electronic Stability Control\"), VDC (\"Vehicle Dynamic Control\"), VSC (\"Vehicle Stability Control\") o DSC (\"Dynamic Stability Control\") \u00e8 un'unit\u00e0 di controllo elettronico o sistema integrato di sicurezza attiva per autoveicoli.\nDescrizione.\nSi tratta di un sistema per il controllo della stabilit\u00e0 dell'automobile, che agisce in fase di sbandata, regolando la potenza del motore e frenando le singole ruote con differente intensit\u00e0 in modo tale da ristabilizzare l'assetto della vettura.\nTale dispositivo \u00e8 efficace nel correggere sia eventuali situazioni di sovrasterzo o sottosterzo, che si possono verificare in caso di errata impostazione di una curva, sia in caso di improvvisa deviazione di traiettoria, evitando lo sbandamento del veicolo.\nDa poco, alcuni veicoli commerciali dispongono dell'Adaptive ESC, capace di modificare il tipo di intervento in base al peso del mezzo e quindi, al carico che al momento viene trasportato. Si tratta di un'evoluzione dell'ESC, basata sui MEMS prodotti da STMicroelectronics, una tecnologia la cui funzione era di fermare la frenata prima di un blocco e slittamento delle ruote.\nDal 2014, in Europa, esordisce l\"'Enhanced Transitional Stability\" (ETS), abbinato a ESC, un sistema predittivo antislittamento che analizza le condizioni di guida e interviene in anticipo rispetto a una potenziale perdita di controllo da parte del guidatore.\nComponenti.\nL'ESC si avvale di alcune informazioni che arrivano dalla vettura stessa in movimento:\nFunzionamento.\nLa centralina interviene sia sull'alimentazione del motore (riducendone la coppia) sia sulle singole pinze freno, correggendo la dinamica della vettura. In particolar modo in caso di sottosterzo i freni intervengono frenando la ruota posteriore interna alla curva, creando un momento meccanico opposto alla sbandata, mentre in caso di sovrasterzo viene frenata la ruota anteriore esterna alla curva, generando sempre un movimento opposto.\nIntegrazioni.\nQuesto sistema \u00e8 generalmente associato ai sistemi di controllo della trazione (TCS) e all'antibloccaggio delle ruote (ABS), essendo di fatto complementari nel mantenimento della stabilit\u00e0 del veicolo nelle varie condizioni di marcia, come nelle frenate pi\u00f9 decise in curva, sul bagnato o fondo a bassa aderenza e in caso di frenata con aderenza diversa sulle ruote.\nNormative.\nL'Unione europea ha deciso di rendere il sistema obbligatorio per gli autoveicoli di nuova omologazione a partire dal 1\u00ba novembre 2011, mentre per i modelli gi\u00e0 in vendita oppure omologati in data antecedente, tale obbligo decorre dal novembre 2014. Da quel momento tutti gli autoveicoli di nuova immatricolazione dovranno in ogni caso disporre di serie del dispositivo.\nA partire dal 1\u00ba gennaio 2013, per altri autoveicoli di nuova omologazione, quali minivan con pi\u00f9 di otto posti a sedere, pullman e autobus, nonch\u00e9 per tutti i veicoli commerciali dal peso superiore alle 3,5 tonnellate, il sistema ESC verr\u00e0 obbligatoriamente corredato da altri ausili alla sicurezza attiva, quali il sistema di frenata automatica (AEB) per prevenire i tamponamenti, e il segnalatore di cambio corsia, onde evitare uscite di strada dovute a un \"colpo di sonno\" del conducente. \nTali sistemi di corredo, sono divenuti obbligatori per tutti i veicoli di nuova immatricolazione a partire dal 1\u00ba gennaio 2015.\nL'ESC era gi\u00e0 obbligatorio da alcuni anni in altri paesi come USA, Canada, Israele e Australia, su tutte le vetture di nuova immatricolazione."}
{"id": "532292", "revid": "339392", "url": "https://it.wikipedia.org/wiki?curid=532292", "title": "Portatore di handicap", "text": ""}
{"id": "532293", "revid": "18379", "url": "https://it.wikipedia.org/wiki?curid=532293", "title": "Gender", "text": ""}
{"id": "532294", "revid": "1924342", "url": "https://it.wikipedia.org/wiki?curid=532294", "title": "Tattoo", "text": "Tattoo \u00e8 il termine inglese per tatuaggio, e viene utilizzato anche per riferirsi a:"}
{"id": "532295", "revid": "228587", "url": "https://it.wikipedia.org/wiki?curid=532295", "title": "Chirality", "text": " \u00e8 un fumetto giapponese del \"mangaka\" Satoshi Urushihara, pubblicato mensilmente tra il 1995 e 1997 dalla casa editrice Gakken e poi raccolto in tre \"tank\u014dbon\". \u00c8 stato pubblicato in italiano dalla Panini Comics tra il 1999 e il 2000 e in seguito riproposto in una nuova ristampa, uscita dal 22 agosto 2013 al 9 gennaio 2014.\nTrama.\nLe vicende di \"Chirality\" si svolgono nell'anno 2022 e vertono intorno a pochi esseri umani, sopravvissuti ad una catastrofe di immani proporzioni. La tecnologia umana, negli anni strettamente precedenti alla narrazione vera e propria, aveva raggiunto un livello tale da garantire la creazione di un sistema senziente, chiamato \"Gaia\" \u2014 il cui compito era quello di controllare l'atmosfera e l'ambiente terrestre \u2014 e di un computer responsabile di vigilare sull'operato di Gaia, chiamato \"Mother Guardian\" (o semplicemente \"Madre\").\nNonostante la presenza della Madre, Gaia impazzisce e questo causa una inclinazione di 12\u00b0 dell'asse terrestre, causando la scomparsa della maggior parte degli esseri umani ed enormi guasti allo stesso Gaia. Per potersi riparare, il sistema senziente diede vita ai GM dei parassiti capaci di insinuarsi nel corpo degli esseri umani sopravvissuti e prenderne il controllo, mutandoli in cyborg. Loro scopo \u00e8 quello di riparare i guasti subiti da Gaia e, al contempo, eliminare gli esseri viventi dal pianeta. Per impedire ci\u00f2 la Madre riusc\u00ec a rendersi indipendente da Gaia, dando inizio al processo di creazione di due guardiani che avrebbero dovuto guidare la Terra verso un nuovo futuro: Adam ed Eve, conosciuta anche con il nome di Carol, acronimo per Chirality Artificial Recombine Of Life.\nIn realt\u00e0, l'intento della madre riusc\u00ec solo in parte, infatti il processo di creazione di Adam non venne completato all'epoca e la madre fu costretta a chiedere a Carol di trovarsi un nuovo partner per poter portare a termine la missione affidatale.\nPer garantirle i mezzi per poter riuscire nell'intento, la dot\u00f2 anche del potere di acquisire le sembianze di un uomo. Infatti, Carol conservava dentro di s\u00e9 i geni di tutte le creature viventi della Terra risultando l'unica che potesse riprogrammare Gaia e porre cos\u00ec fine all'incubo. Per riuscire in tale missione, per\u00f2, aveva bisogno di un partner e Carol scelse l'unica persona ad averle dimostrato compassione e ad aver creduto nella sua umanit\u00e0, nonostante tutto facesse pensare che la stessa Carol non fosse che una vittima infetta dai GM. Tale prescelta, che risponde al nome di Shiori, finir\u00e0 inevitabilmente con il ricambiare i sentimenti di Carol nonostante non sia in grado di spiegare la natura del loro rapporto, ogniqualvolta le viene chiesto.\nCos\u00ec, insieme all'amata Shiori, a Pathy specialista nel trattamento delle infezioni da GM, a Shizuma pilota e giovane dal carattere fortemente istintivo e, per finire, insieme a Vic (VS-01 PPDA), robot incaricato della sua protezione, Carol parte verso l'Antartide dove si trova Gaia, con l'intento di riprogrammarlo e garantire un futuro alla Terra.\nDurante il loro viaggio, i cinque protagonisti dovranno misurarsi - oltre che con i GM creati da Gaia e che diventano sempre pi\u00f9 numerosi con il procedere verso nord - con lo stesso Adam, il cui completamento fu portato a termine da Gaia e che ora si rivela nemico mortale degli esseri umani."}
{"id": "532296", "revid": "122587642", "url": "https://it.wikipedia.org/wiki?curid=532296", "title": "Saltarello", "text": "Il saltarello \u00e8 un ballo tipico delle regioni dell'Italia centrale, in modo particolare del Lazio, delle Marche, dell'Umbria, dell'Abruzzo della Toscana ed in parte del Molise (in queste due ultime regioni il ballo viene detto al femminile \"saltarella\").\nDescrizione.\nSi presenta prevalentemente come danza di coppia, anche se in Emilia, in Romagna e nel Montefeltro \u00e8 chiamata \"saltarello\" una forma di contraddanza a sei persone (tre coppie).\nLa misura \u00e8 generalmente di formula_1 o formula_2, ma, soprattutto in ambito popolare, esistono anche musiche di saltarello in formula_3 e formula_4 \nStoria.\nIl saltarello dovrebbe discendere direttamente dalla \u201csaltatio\u201d, il ballo pi\u00f9 diffuso nella Roma antica, assieme alla danza della \"ballicrepa\" e al ballo cantato della \"corea\".\nLa prima fonte oggi nota di una danza detta \"saltarello\" \u00e8 una trascrizione musicale della met\u00e0 del XIV secolo (conservata oggi al British Museum di Londra). Antonio Cornazzano nel suo trattato sulle danze di corte \"Libro dell'arte del dan\u00e7are\" (1455 prima ed. - 1465 seconda ed.) parla del saltarello come uno dei quattro movimenti fondamentali delle danze rinascimentali aristocratiche (insieme a bassadanza, quaternaria e piva). Solo tra il XVII e XVIII secolo troviamo anche negli ambienti popolari affermarsi nelle regioni centro-settentrionali una danza che reca il nome di saltarello nelle sue numerose varianti fonetiche dialettali. In realt\u00e0 non si tratta di un unico modello di danza, ma il saltarello va inteso - al pari di altre grandi famiglie di danza tradizionale italiana come la furlana, la manfrina, la tarantella, il trescone, ecc. - una grande famiglia etnocoreutica che si esprime con numerose varianti locali.\nOltre alla grande quantit\u00e0 di balli popolari pi\u00f9 o meno conosciuti, \u00e8 opportuno sottolineare come il saltarello sia stato ripreso anche nella musica colta, come ad esempio nell'ultimo movimento della Sinfonia op. 90 \"Italiana\" di Felix Mendelssohn, o nella cantata \"Alba romana\" di Marco Frisina.\nIl saltarello in molte delle suddette aree va estinguendosi nella pratica rituale tradizionale. Negli ultimi decenni un intenso lavoro di documentazione etnografica sta registrando numerosi esempi del ballo (da ricordare gli studi dell'etnocoreologo Giuseppe Michele Gala), tale interessamento ha prodotto anche l'effetto collaterale di rivitalizzazione giovanile di alcuni modelli, con conseguenti trasformazioni e corruzione delle strutture e degli stili coreutici degli anziani.\nMa ancor prima del folk-revival, sin dagli anni '30 del XX secolo numerosi gruppi folkloristici hanno inventato nuove forme coreografate e spettacolari che portano il nome di \"saltarello\", talvolta molto distanti da balli tradizionali. Interessante in tal proposito la versione del saltarello proposta dal gruppo australiano Dead Can Dance negli anni novanta nella seconda traccia dell'album \"Aion\"."}
{"id": "532299", "revid": "767487", "url": "https://it.wikipedia.org/wiki?curid=532299", "title": "Suicidal Tendencies", "text": "I Suicidal Tendencies sono un gruppo musicale punk metal statunitense, formatosi nel 1982 a Venice (California). L'unico componente stabile del gruppo \u00e8 il cantante Mike Muir, che scrive inoltre la maggior parte dei testi.\nStoria del gruppo.\nGli inizi.\nLa loro prima formazione aveva Mike Muir al microfono, i fratelli Mike Dunnigan (chitarra) e Sean Dunnigan (batteria) ed Andrew Evans al basso. Muir, all'epoca studente al Santa Monica College, in origine form\u00f2 i Suicidal Tendencies come una \"party band\" per divertimento, ma con l'aumento della loro notoriet\u00e0 cominci\u00f2 a dedicarvisi a tempo pieno. Evans non rimase a lungo nel gruppo, e fu presto sostituito da Louiche Mayorga.\nI Suicidal Tendencies hanno avuto inizi duri, tanto che nel 1982 la rivista Flipside li boll\u00f2 come \"il peggior gruppo musicale esistente\". Si diceva che alcuni di loro fossero legati a gang locali (specie Crips e Surenos, con la stessa bandana blu di Muir e l'uso costante del numero 13 come prima evidenza), e che ai concerti della band vi fossero episodi di violenza (ad una delle prime esibizioni, un'adolescente fu forse uccisa). Anche il nome del gruppo fu fonte di controversie, anche se Muir ha detto a pi\u00f9 riprese che lui e i suoi compagni non perdonano alcun suicidio. Inoltre, che secondo alcuni provengano da un sobborgo di Los Angeles e non da Venice Beach come comunemente riportato, e che Mike Muir sia cresciuto al college, sono due questioni ampiamente ignorate. In poco tempo acquistarono un folto seguito e cominciarono ad esibirsi in concerti pi\u00f9 importanti.\nNello stesso anno della loro formazione registrarono un demo e collaborarono alla raccolta \"Slamulation\", per la Mystic Records. La canzone incisa era \"I Saw Your Mommy\", poi inserita nel loro debutto omonimo. I fratelli Dunnigan se ne andarono subito dopo queste registrazioni e uno di loro, Mike, si un\u00ec a Tony Alva per la band The Skoundrelz. Al loro posto arrivarono Mike Ball alla chitarra ed Amery Smith alla batteria. Ball se ne and\u00f2 dopo qualche tempo per aggregarsi agli Skoundrelz e lo sostitu\u00ec Grant Estes.\nLe loro controversie attirarono varie etichette discografiche e nel 1983, per la Frontier Records, pubblicarono \"Suicidal Tendencies\". Steve Huey lo ritenne un album \u00abveloce, furioso e divertente... Mike Muir si dimostra un compositore con buona tecnica, in grado di misurarsi con intelligenza ed irriverenza con tematiche tra cui alienazione, depressione e perfino con una politica non conformista\u00bb. Uno dei suoi pezzi era \"Institutionalized\", il cui video fu uno dei primi in campo hardcore punk ad avere successo su MTV; il clip li rese famosi a molti altri fan. La canzone fa parte anche dell'OST di \"Repo Man - Il recuperatore\".\nLe voci sulle loro losche amicizie gli procurarono non pochi problemi. All'epoca gli fu proibito di esibirsi dal vivo a Los Angeles, fino al 1991. Muir fu anche condannato agli arresti domiciliari dai servizi segreti degli Stati Uniti, che lo indussero a cambiare il titolo del brano \"I Shot Reagan\" in \"I Shot the Devil\". Per quattro anni gli fu perfino interdetto di incidere altri dischi. Per questo molti fan pensarono che si fossero sciolti.\nDopo il loro primo album, Estes lasci\u00f2 la band e fu sostituito da Jon Nelson, ex manager dei Neighborhood Watch. Nelson suon\u00f2 con loro a molti concerti, ma senza aiutarli a registrare dischi. Lui e Smith se ne andarono nel 1984 e formarono il complesso The Brood; al loro posto giunsero il chitarrista Rocky George e il batterista R. J. Herrera, due musicisti metal di Venice. La nuova formazione lavor\u00f2 alla raccolta \"Welcome to Venice\", per la Suicidal Records di Muir. Nel 1986 firmarono per la Caroline Records.\nPrimi successi.\nMuir, Mayorga, George ed Herrera registrarono, nel 1987, \"Join the Army\". L'album ricevette critiche contrastanti dai fan di vecchia data, per sonorit\u00e0 pi\u00f9 metal (elemento giunto per mano di Rocky George), mentre si aspettavano vecchie sonorit\u00e0 punk. Da \"Join the Army\" provennero comunque brani importanti come \"War Inside My Head\" e \"Possessed To Skate\" (nel cui video, che doveva essere preludio ad un loro film mai realizzato, apparve Timothy Leary).\nIn seguito i Suicidal affrontarono alcuni cambiamenti di stile. Le influenze metal di Rocky George (che si riflettono anche sul suo songwriting, richiamante a tratti i Mot\u00f6rhead) furono elemento d'interesse per Muir, che sostitu\u00ec Keven Guercio al microfono dei No Mercy, gruppo speed metal locale. Muir volle il loro chitarrista Mike Clark alle corde ritmiche dei Suicidal. Clark contribu\u00ec a molte loro composizioni, che da allora si orientarono verso il thrash. Poi licenzi\u00f2 Mayorga, che aveva tentato invano di mantenere le vecchie sonorit\u00e0 punk, e al suo posto arriv\u00f2 in breve Ric Clayton dei No Mercy. Di questi ultimi divenne bassista Bob Heathcote. Presto dei Suicidal si interess\u00f2 Mark Dodson, noto produttore degli Anthrax, e il gruppo firm\u00f2 per la Epic Records. I cambi di stile e il passaggio in area major deluse i loro vecchi fan, ma i Suicidal iniziarono a raccogliere consensi in ambito heavy metal.\nPer la Epic incisero \"How Will I Laugh Tomorrow When I Can't Even Smile Today\", pubblicato nel 1988. L'album fu quasi del tutto privo di sonorit\u00e0 punk ed hardcore e si orient\u00f2 invece al thrash metal, con canzoni pi\u00f9 complesse ed una maggiore rilievo dato alla sezione strumenti. Tuttavia si tratt\u00f2 di un disco pi\u00f9 melodico rispetto al resto del thrash metal, anche perch\u00e9 il vecchio punk degli esordi non accennava a scomparire. \"Trip at the Brain\" e la title track uscirono come singoli e furono accompagnati da video di successo, che aiutarono il gruppo ad espandere il proprio seguito. Nello stesso anno furono ringraziati dal musicista country Hank Williams Jr., ai CMA Awards. Il figlio di Hank Williams III sembr\u00f2 apprezzare la loro musica.\nCon l'aumento di popolarit\u00e0 e successo mediatico, nel 1989 i Suicidal pubblicarono una raccolta di due EP, \"Controlled By Hatred/Feel Like Shit...D\u00e9j\u00e0 Vu\". Affiancati da Robert Trujillo (futuro bassista dei Metallica, allora chiamato Stymee), l'album conteneva due versioni differenti di \"How Will I Laugh Tomorrow When I Can't Even Smile Today\": quella del video (tagliata per la trasmissione tv e radiofonica) e quella originale. Le altre canzoni provenivano da vecchi EP, a parte \"Just Another Love Song\" e \"Feel Like Shit...Deja Vu\", e vi erano anche covers di No Mercy e Los Cycos. Uno dei suoi singoli \u00e8 \"Waking The Dead\", della durata di 7 minuti e vicina al progressive.\n\"Controlled By Hatred/Feel Like Shit...D\u00e9j\u00e0 Vu\" fu infine premiato come disco d'oro. Fu il primo album della band ad ottenere tale riconoscimento, ma alla band sarebbe andata molto meglio nel decennio successivo.\nLa svolta funk metal e la seconda pausa.\nNel 1990 i Suicidal Tendencies pubblicarono \"Lights Camera Revolution\", primo loro lavoro a renderli famosi in area \"mainstream\". \u00c8 anche considerato il loro lavoro pi\u00f9 riuscito. Vi lavorarono gli stessi di \"Controlled By Hatred/Feel Like Shit...D\u00e9j\u00e0 Vu\" (con Trujillo che si era ripreso il nome di battesimo), e le loro sonorit\u00e0 continuarono ad ampliarsi. Le tracce erano molto pi\u00f9 complesse che in precedenza, e sfociavano a volte nel progressive metal ed altre nel funk (in quest'ultimo caso, grazie al nuovo bassista).\nMolto fortunato commercialmente, il disco conteneva il singolo \"You Can't Bring Me Down\", ispirato dal thrash. Il pezzo ebbe molto successo nelle stazioni radio riservate al rock e sul programma televisivo Headbanger's Ball, e sfid\u00f2 il comitato genitoriale PMRC. Vi erano anche \"Send Me Your Money\", di matrice funk metal e criticato dalle comunit\u00e0 religiose, e la melodica \"Alone\". Tutti e tre i singoli ebbero buon seguito, ed aiutarono \"Lights Camera Revolution\" a ricevere il disco d'oro. Da allora i Suicidal furono tra i pi\u00f9 stimati in ambiente thrash metal, mentre i fan pi\u00f9 legati all'hardcore punk li criticarono come \"venduti\". Oggi \"Lights Camera Revolution\" \u00e8 ampiamente annoverato tra i classici del thrash. Nel 1991 sostennero anche un tour con i Queensr\u00ffche, ritornando a suonare dal vivo a Los Angeles, ed apparvero anche al \"Clash of the Titans\", continuando il loro successo. Accompagnarono anche i Pantera nel loro primo tour statunitense, e lo stesso anno usc\u00ec l'home video \"Lights...Camera...Suicidal!\".\nIspirato da Trujillo, anche Muir cominci\u00f2 all'epoca ad appassionarsi al funk metal. Cos\u00ec I due fondarono insieme un progetto collaterale, gli Infectious Grooves, che musicalmente andava sulla scia di Red Hot Chili Peppers e Primus. Ai due si unirono anche il batterista Stephen Perkins (Jane's Addiction) e il chitarrista Adam Siegel (Excel). Gli Infectious pubblicarono nel 1991 \"The Plague That Makes Your Booty Move...It's the Infectious Grooves\". Cos\u00ec il pubblico dei Suicidal Tendencies si estese ulteriormente, e comprese anche fan dell'alternative rock.\nIn quello stesso anno, Herrera se ne and\u00f2 per divergenze personali con la band, che nel 1992 realizz\u00f2 \"The Art of Rebellion\" insieme al batterista Josh Freese. L'album presentava molte differenze rispetto ai loro primi lavori, e in particolare fu pi\u00f9 melodico ed orecchiabile. L'ispirazione thrash si ridusse, a favore di un alternative metal meno convenzionale e molto contaminato da funk e progressive rock; non mancavano per\u00f2 partiture di chitarra pi\u00f9 tradizionali. Nonostante la svolta sonora, la risposta di fan e critici fu molto lusinghiera e ha reso \"Art of Rebellion\" il loro disco di maggiore successo commerciale.\nIl primo singolo estratto, \"Asleep at the Wheel\", and\u00f2 abbastanza bene e fu poi seguito da hits pi\u00f9 fortunate. La ballata metal \"Nobody Hears\" e soprattutto \"I'll Hate You Better\", ottennero posizioni di spicco nelle classifiche rock. L'album debutt\u00f2 al numero 52 di Billboard (migliori risultati dei Suicidal) e fu premiato negli USA come disco d'oro. Poi iniziarono i loro primi grandi concerti; tali performance dal vivo furono molto stimate. Alla fine dell'anno i Suicidal Tendencies trovarono un sostituto definitivo per Herrera, Jimmy DeGrasso (White Lion, Y&amp;T).\nAll'apice della loro popolarit\u00e0, nel 1993 pubblicarono \"Still Cyco After All These Years\". Il disco consisteva in un rifacimento del loro esordio, con tre brani extra (due canzoni da \"Join the Army\" in versione aggiornata, e la b-side del singolo \"You Can't Bring Me Down\"). Da esso uscirono come singoli \"Institutionalized\" e \"I Saw Your Mommy\", entrambe di successo. Inoltre usc\u00ec un altro album degli Infectious Grooves, \"Sarsippius' Ark\".\nTuttavia, disturbati da fama e successo di vendite ed avendo perso importanza nell'underground, un anno dopo continuarono a svoltare con \"Suicidal for Life\". Nelle intenzioni del gruppo doveva essere il loro disco meno accessibile: infatti quattro canzoni consecutive avevano nei titoli la parola \"fuck\", e le sonorit\u00e0 tornarono ad essere pi\u00f9 aggressive. \"Suicidal for Life\" fu dai critici ritenuto un lavoro deludente, e per molti di loro Muir aveva ridotto le proprie capacit\u00e0 liriche. I fans invece accolsero un po' meglio l'album, bench\u00e9 senza opinioni contrastanti.\n\"Suicidal for Life\" ebbe vendite pi\u00f9 basse rispetto agli altri album dei Suicidal Tendencies. L'unico singolo estratto, \"Love Vs. Loneliness\", fu accompagnato da un video che irrit\u00f2 buona parte del pubblico e ne danneggi\u00f2 la promozione radiofonica.\nTerminato il contratto con la Epic, i Suicidal Tendencies declinarono, e dopo un tour nel 1995 rientrarono in pausa. Muir e Trujillo continuarono intanto a lavorare con gli Infectious Grooves, pubblicando in quell'anno \"Groove Family Cyco\". Alla fine proseguirono anche senza il loro progetto collaterale: Trujillo divenne il bassista di Ozzy Osbourne's band (e poi dei Metallica) e Muir si esib\u00ec come \"Cyco Miko\", con l'uscita di \"Lost My Brain! (Once Again)\". Rocky George form\u00f2 i Samsara e suon\u00f2 nei 40 Cycle Hum e nei Cro-Mags, per poi aggregarsi definitivamente ai Fishbone. Mike Clark si aggreg\u00f2 ai Creeper, mentre Jimmy DeGrasso continu\u00f2 la carriera nei MD.45, progetto collaterale di Dave Mustaine, per poi sostituire Nick Menza nei Megadeth.\nUltimi anni novanta - primi anni 2000.\nApparentemente contro le loro volont\u00e0, nel 1997 usc\u00ec la raccolta di successi \"Prime Cuts\", e nello stesso anno si riunirono. Tuttavia Rocky George, Robert Trujillo e Jimmy DeGrasso non ritornarono nel gruppo, perch\u00e9 impegnati con gli altri loro progetti. Per sostituirli, Muir e Clark chiamarono alla chitarra solista Dean Pleasants (Infectious Grooves), il nuovo bassista Josh Paul e il nuovo batterista Brooks Wackerman (Bad4Good, Infectious Grooves).\nNel 1998 usc\u00ec l'EP \"Six the Hard Way\". Pubblicato per la Suicidal Records, segn\u00f2 il ritorno della band a sonorit\u00e0 hardcore punk e skate punk style (con canzoni di Muir). Ci\u00f2, insieme all'assenza di George e Trujillo, non fu apprezzato dai fan di provenienza metal, mentre quelli punk accolsero caldamente il disco.\nSimile formula fu seguita da \"Freedumb\", pubblicato un anno dopo. Malgrado le polemiche da parte dei critici, il disco fu considerato dai fan come l'album del loro ritorno, con la \"title-track\" e \"We Are a Family\" di buon successo (ma non uscirono mai come singoli).\nNel 2000 i Suicidal Tendencies registrarono \"Free Your Soul and Save My Mind\". Diversamente dal suo predecessore, pi\u00f9 diretto a suoni punk ed hardcore, questo album li vide di nuovo alle prese con le sonorit\u00e0 sperimentate nei primi anni novanta. Canzoni punk si alternavano ad altre thrash, e furono ritenute le pi\u00f9 funky del gruppo. Sia fan che critici lo stimarono, ed altrettanto acclamato fu il singolo \"Pop Songs\".\nIn seguito rientrarono in pausa, e Muir pubblic\u00f2 nel 2001 il suo secondo album solista, \"Schizophrenic Born Again Problem Child\" sotto il nome Cyco Miko. Nel frattempo gli Infectious Grooves, guidati da Muir, registrarono \"Mas Borracho\" (2000).\nIl ritorno, anni 2010.\nPaul e Wackerman hanno lasciato i Suicidal Tendencies durante il loro silenzio, e al loro posto arrivarono i fratelli Bruner (Ron alla batteria e Steve al basso). Nel 2004 cominciarono a circolare le notizie sull'uscita di un nuovo album, fatto finora mai confermato. La band stessa ha annunciato la sua pubblicazione nel 2007. Il gruppo \u00e8 effettivamente tornato in piena attivit\u00e0 nel 2010, con la pubblicazione di nuovi album e il ritorno anche dal vivo sui palchi internazionali. Nel 2021 la loro pagina ufficiale Instagram viene eliminata dagli amministratori a causa del loro nome, pi\u00f9 volte gi\u00e0 oggetto di discussione nel corso degli anni per il suo significato."}
{"id": "532303", "revid": "767487", "url": "https://it.wikipedia.org/wiki?curid=532303", "title": "Nocte Obducta", "text": "I Nocte Obducta sono un gruppo black metal tedesco, di Magonza.\nIl loro nome, in latino, significa \"nell'oscurit\u00e0 della notte\".\nStoria.\nLa band nasce dalle ceneri dei Desihra, un gruppo che calc\u00f2 brevemente le scene musicali dal 1993 al 1995, suonando una miscela di differenti generi di metal. Svanite le motivazioni, la band decider\u00e0 di sciogliersi, lasciando in eredit\u00e0 ai Nocte Obducta alcuni brani composti durante i due anni precedenti.\nLa formazione iniziale dei Nocte Obducta prevedeva il fondatore Marcel alle chitarre e alla voce, Alex alle tastiere e alla voce, Limbach alla batteria e S. Magic M. al basso. In un secondo momento entrarono in formazione Sathonys al basso e Torsten, der Unhold alla voce.\nDopo un'ulteriore cambio di \"line-up\", che vide l'ingresso di Matthias (membro anche degli Agathodaimon) alla batteria al posto di Limbach, finalmente la band incise il primo demo su cassetta nel gennaio del 1998 intitolato \"... doch l\u00e4cheln die blutleeren Lippen/Begr\u00e4bnisverm\u00e4hlung\".La pubblicazione permise ai Nocte Obducta di ottenere un contratto discografico con la GSM (Grind Syndicate Media) e di registrare il loro debut album gi\u00e0 nell'estate dello stesso anno presso i Black Solaris studio di Francoforte. Per\u00f2 il suono non soddisfece per nulla la band, che decise di re-inciderlo dal principio negli stessi studi utilizzati per il demo, gli Steinberger. Prese vita cos\u00ec \"Lethe (Gottverreckte Finsternis)\", album che ottenne subito un ottimo responso da parte del pubblico.\nNell'estate del 1999 Alex lasci\u00f2 la band e venne sostituito dal nuovo tastierista Steffen Emanon. Con questa nuova formazione i Nocte Obducta registrarono nell'agosto del 1999 il loro secondo album (che uscir\u00e0 solo l'anno successivo), quel \"Taverne (In Schatten sch\u00e4biger Spelunken)\" che sar\u00e0 considerato anche a distanza di anni il vero capolavoro della band.\nNel novembre dello stesso anno anche Sathonys decise di lasciare il gruppo, e venne rimpiazzato da Shin. Nonostante questi continui cambi di formazione, con prevedibili conseguenze destabilizzanti sull'equilibrio della band, l'anno successivo i Nocte Obducta scrissero e produssero ben due dischi: \"Schwarzmetall (Ein primitives Zwischenspiel)\" (pubblicato nel 2001) e \"Galgend\u00e4mmerung (Von Nebel, Blut und Totgeburten)\" (pubblicato nel 2002).S. Magic M. lasci\u00f2 la band durante le registrazioni di \"Galgend\u00e4mmerung...\", seguito nell'immediato da Shin. Al termine delle registrazioni sar\u00e0 Flerik a prendere il posto di S. Magic M. e Thomas quello di Shin.\nNel marzo del 2003 i Nocte Obducta firmarono un nuovo contratto con l'etichetta tedesca Supreme Chaos Records ed entrarono nei Maranis Studios per registrare il loro quinto lavoro: \"Stille (Das nagende Schweigen)\", che fu pubblicato nel luglio dello stesso anno su CD e vinile. Nel febbraio del 2004 venne ristampato su vinile anche \"Schwarzmetall...\", per la grande richiesta di tale album ormai irreperibile nell'originaria versione su CD.\nNel marzo del 2004 terminarono le registrazioni del primo dei due capolavori intitolati \"Nektar\". Sempre presso i Maranis Studios la band produsse quindi \"Nektar - Teil I (Zw\u00f6lf Monde, eine Handvoll Tr\u00e4ume)\"; prima parte di un doppio lavoro assolutamente grandioso che terminer\u00e0 nell'aprile del 2005 con la seconda parte \"Nektar -Teil II (Seen, Fl\u00fcsse, Tageb\u00fccher)\". In questi due dischi la band mise in mostra una maturazione artistica e compositiva al di sopra della media, creando due capolavori assoluti di Metal Estremo e Progressivo.\nNel dicembre dello stesso anno usc\u00ec il singolo \"Aschefr\u00fchling\", contenente due tracce: la title-track, che era stata inclusa solo nell'edizione in vinile di \"Stille...\", e una versione rinnovata di \"Vorbei\", altro brano presente nello stesso disco.\nLa band ha annunciato di volersi sciogliere dopo la registrazione, avvenuta tre il 2006 e il 2008, dell'album \"Sequenzen einer Wanderung\", uscito poi appunto nel 2008. Nel 2006 alcuni membri della band hanno fondato i Dinner auf Uranos, progetto post/dark rock, pubblicando l'album \"50 Sommer - 50 Winter\" nel 2010.\nNel 2011, dopo un lungo periodo di assoluto silenzio, i Nocte Obducta si riuniscono senza darne notizia e pubblicano inaspettatamente un nuovo album, chiamato \"Verderbnis (der Schnitter Kratzt an jeder T\u00fcr)\". Come voce principale subentra Alex, accompagnato per\u00f2 anche dalle voci di Flange (addetto anche alle tastiere), Marcel (che si occupa anche di chitarre, basso, keys e produzione), Stefan, Thomas e Torsten.\nLa reunion sembra definitiva con l'annuncio dell'arrivo di \"Umbriel (das Schweigen zwischen den sternen)\", la cui uscita \u00e8 prevista per l'8 marzo 2013."}
{"id": "532310", "revid": "118834", "url": "https://it.wikipedia.org/wiki?curid=532310", "title": "La Boh\u00e8me (Puccini)", "text": ""}
{"id": "532316", "revid": "1782831", "url": "https://it.wikipedia.org/wiki?curid=532316", "title": "Amuro Ray", "text": ", in Italia noto anche come Peter Rei, \u00e8 un personaggio fittizio dell'anime \"Mobile Suit Gundam\" e dei suoi seguiti, \"Mobile Suit Zeta Gundam\" e \"Char's Counterattack\", famoso per essere il pilota del primo Gundam.\nBiografia.\nGiovinezza.\nAmuro Ray \u00e8 il figlio di Tem Ray, capoprogetto del \"Progetto V\" diretto a produrre un prototipo di mobile suit per la Federazione Terrestre per contrastare i mobile suit del Principato di Zeon. All'inizio della serie \"Mobile Suit Gundam\" Amuro ha 15 anni, ed \u00e8 un civile che insieme ai suoi amici Fraw Bow e Hayato Kobayashi vive su una colonia di Side 7, uno dei pochi Side lasciati intatti dalla terribile \"Guerra di un anno\". Amuro \u00e8 uno studente ingegnere, e per hobby ha progettato un robot parlante della forma e dimensioni di una palla da basket (Haro), che diventer\u00e0 in seguito la \"mascotte\" di tutta la metaserie Gundam.\nLa giovinezza di Amuro \u00e8 parzialmente documentata nei fumetti e romanzi e da indicazioni presenti nella serie e nei film. Il manga \"Gundam Origini\" riporta che la sua citt\u00e0 natale era Rosarito, citt\u00e0 della Bassa California, in Messico, dove durante la guerra di un anno ancora risiedeva la madre Kamaria. Secondo quanto riportato nella documentazione del videogioco Amuro \u00e8 nato invece a Prince Rupert, piccola citt\u00e0 a Nord di Vancouver, in Canada.\nAmuro trascorse i suoi primi anni sulla Terra, fino a quando tra il 0075 e il 0079 suo padre venne chiamato dalla \"Earth Federal Space Force\" (le forze spaziali della Federazione Terrestre) per dirigere il \"Progetto V\", un piano di ricerca segreto indirizzato allo sviluppo di armi e mobile suit sotto la copertura della costruzione di una colonia. Sebbene il padre di Amuro desiderasse che anche sua moglie lo accompagnasse nello spazio, questa rifiut\u00f2 per ragioni mai specificate; i romanzi suggeriscono che la madre di Amuro avesse una relazione con un altro uomo e non volesse rimanere con il marito. Inoltre, quando Amuro la incontra nuovamente, viene mostrata una certa animosit\u00e0 tra i due.\nRaggiunte le colonie, Amuro divenne chiuso ed introverso, rimanendo spesso da solo. Sebbene in questo periodo vivesse nelle colonie, suo padre non era mai a casa, e la sua vicina Fraw si autoincaric\u00f2 di prendersi cura di lui. Ci\u00f2 continu\u00f2 per il periodo della Guerra di un anno.\nLa guerra di un anno.\nAmuro si ritrov\u00f2 a pilotare il Gundam quando, durante un'operazione di spionaggio di Zeon questi scoprirono la presenza del RX-78-2 Gundam (progettato dal padre di Amuro) sulla \"Base Bianca\" e attaccarono la colonia. Nella confusione dell'evacuazione Amuro si imbatt\u00e9 nel Gundam adagiato su un rimorchio e nel manuale del Progetto V. Per difendere la colonia entr\u00f2 nella cabina di pilotaggio e grazie alla sua intuizione e al manuale riusc\u00ec ad avviare il Gundam e a sconfiggere due mobile suit Zaku pilotati da due assi di Zeon. Comunque a causa della sua inesperienza rese anche instabile Side 7 portandola vicino alla distruzione.\nPoco dopo questi eventi si guadagn\u00f2 rapidamente l'animosit\u00e0 del comandante Char Aznable, uno dei pi\u00f9 grandi assi dell'esercito di Zeon. Char e Amuro si affrontarono molte volte in battaglia nel corso della guerra, ma \u00e8 con la morte di Lalah Sune che la loro rivalit\u00e0 si trasforma in un feroce odio uno per l'altro. Ognuno dei due incolp\u00f2 l'altro per la morte e la loro rivalit\u00e0 raggiunse il culmine in \"Char's Counterattack\", sebbene altri eventi avessero messo in stasi questa rivalit\u00e0 per molti anni.\nAmuro \u00e8 il primo esempio di pilota newtype nei ranghi della Federazione Terrestre e probabilmente il pi\u00f9 famoso grazie al fatto di aver pilotato il primo Gundam.\n\"Z Gundam\".\nNonostante il fatto di essere stato uno dei pi\u00f9 famosi eroi della guerra di Un Anno, Amuro viene messo praticamente agli arresti domiciliari a causa della sfiducia del governo nei confronti dei Newtype. Pur vivendo in una dimora lussuosa (forse pagata dalle licenze per la vendita dei giocattoli basati sul suo Haro) e ufficialmente libero di venire e andare come preferisce, i suoi servitori sono in realt\u00e0 agenti governativi incaricati di sorvegliare i suoi movimenti. Inoltre Amuro addestra studenti della Cheyenne MS Academy fino al conflitto di Gryps.\nDurante il conflitto di Gryps, Fraw Bow convince Amuro a ritornare in azione. Amuro sfugge ai suoi sorveglianti e si unisce a Karaba, alleato dell'AEUG, conducendo diversi attacchi contro basi terrestri dei Titan. \u00c8 solo dopo gli eventi di \"Mobile Suit Zeta Gundam\" che si riunisce di nuovo ai ranghi della Federazione Terrestre (ora fusa con l'AEUG) e viene promosso a \"Lt. Commander\" (capitano) all'inizio di \"\".\n\"Il contrattacco di Char\".\nDurante la seconda guerra di Neo Zeon viene assegnato alla nave da battaglia \"Ra Cailum\", l'ammiraglia della task force della Federazione al comando di Londo Bell. Amuro pilota inizialmente il RGZ-91 Re-GZ, ma ben presto la Anaheim Electronics gli consegna il RX-93 Nu Gundam, un mobile suit altamente avanzato progettato da Amuro stesso. Si ritiene che il suo rango relativamente basso nella Federazione sia un segno dell'immutata sfiducia del governo nelle sue fedelt\u00e0.\nAl termine della guerra Amuro tenta di usare il suo Gundam per arrestare da solo l'asteroide Axis e impedirgli di collidere con la Terra. Per riuscirci sono per\u00f2 entrambi (lui e Char, del quale Amuro ha catturato la cabina di comando, incastrandola in Axis) costretti a sovraccaricare le loro psicoframe mentre i loro mobile suit bruciavano nell'atmosfera terrestre, terminando cos\u00ec la loro lunga rivalit\u00e0.\nRelazione con Sayla.\nSebbene non venga detto espressamente nella serie, \u00e8 implicito che Amuro sviluppi una stretta relazione con la sua compagna Sayla Mass. Entrambi sono fuoricasta sociali che si sono ritrovati coinvolti nella \"Guerra di un anno\" ed entrambi scoprono di essere \"newtype\". La loro prima interazione significativa avviene quando Amuro salva Sayla dalla cattura durante la battaglia con Ramba Ral e i due vengono successivamente appaiati come piloti di Gundam, dando loro la possibilit\u00e0 di costruire una stretta relazione. Ci\u00f2 conduce ognuno dei due a considerare l'altro come un confidente. Alla fine della serie Amuro e Sayla scoprono di poter comunicare telepaticamente l'uno con l'altra. Quando Amuro e Char combattono ad A Baoa Qu, Sayla urla loro di smettere di combattere, timorosa che uno o l'altro potrebbe restare ucciso.\nNei romanzi il legame romantico tra Amuro e Sayla \u00e8 ancora pi\u00f9 evidente. Poco dopo essere stati assegnati alla Base Bianca, Amuro invita Sayla a cena. I due mangiano e chiacchierano e discutono su cosa significhi essere un Newtype. Successivamente Sayla si reca a tarda ora nella cabina di Amuro e i due fanno l'amore, iniziando cos\u00ec una relazione molto intensa. Quando Amuro viene ucciso dai mobile suit di Char alla fine del romanzo, la sua mente raggiunge per un momento Sayla esprimendole il proprio amore per lei, insieme al rimpianto di non poter trascorrere il resto della sua vita con lei. Sayla ricambia l'affetto. Successivamente Sayla racconta a Char che egli ha ucciso l'uomo che lei amava. Alla fine della guerra Sayla comunica con la coscienza di Amuro e questo le dice di essere sempre con lei."}
{"id": "532320", "revid": "320578", "url": "https://it.wikipedia.org/wiki?curid=532320", "title": "Kurt Wolf", "text": ""}
{"id": "532324", "revid": "767487", "url": "https://it.wikipedia.org/wiki?curid=532324", "title": "Dirty Rotten Imbeciles", "text": "I Dirty Rotten Imbeciles (spesso riconosciuti con l'acronimo di D.R.I.), sono un gruppo punk metal formato nel 1982 a Houston, Texas.\nIl gruppo \u00e8 annoverato tra i principali esponenti del genere, assieme a Suicidal Tendencies, Stormtroopers of Death e Corrosion of Conformity.\nStoria.\nSi formano il 2 giugno 1982 a Houston, in Texas, dalle ceneri del gruppo hardcore Suburbanites. La formazione originale comprende Kurt Brecht alla voce, il fratello Eric Brecht alla batteria, Spike Cassidy alla chitarra e Dennis Johnson al basso, ovvero i Suburbanites con Cassidy alla chitarra al posto del suo compagno di stanza del liceo. Il gruppo inizia a provare a casa dei genitori dei fratelli Brecht, provocando le ire del padre che un giorno li insulta con l'appellativo \u00abbunch of dirty rotten imbeciles\u00bb (\"branco di imbecilli sporchi marci\"). Il gruppo decide cos\u00ec di usare il nome U.S.D.R.I., poi abbreviato in D.R.I. e accompagnato dal caratteristico logo disegnato dal batterista Eric.\nDopo soli due mesi, nel luglio 1982, il gruppo si esibisce nel locale OMNI di Houston. Il 6 e 7 novembre dello stesso anno registrano il loro primo EP da 7\" \"Dirty Rotten EP\" composto di ventidue tracce compresse in diciotto minuti, stampato in sole mille copie. La crescente domanda del pubblico spinge per una versione in 12\" pubblicato nel 1983, intitolato poi \"Dirty Rotten LP\".\nLo stesso anno il gruppo si trasferisce a San Francisco, vivendo nel loro furgone e mangiando alle mense dei poveri tra un concerto e l'altro. Johnson decide di lasciare il gruppo e tornare a casa in Texas, sostituito prima da Sebastion Amok, e, dopo un tour con i Dead Kennedys, da Josh Papp\u00e9.\nNel 1984 pubblicano un altro EP da 7\", \"Violent Pacification\", composto da quattro tracce. Dopo un tour estivo lo stesso anno, il batterista Eric Brecht si sposa, lascia il gruppo e viene sostituito con Felix Griffin. Nello stesso periodo, una delle loro canzoni, \"Snap\" appare in una compilation di beneficenza contro la guerra \"P.E.A.C.E.\" insieme a bands hardcore punk famose come Crass, Dead Kennedys e MDC.\nNel marzo 1985 il gruppo pubblica il loro secondo LP, \"Dealing with It\", durante la registrazione del quale, Papp\u00e9 abbandona temporaneamente il posto, sostituito dal bassista degli Offenders, Mike Offender. Su alcune tracce, tuttavia, le parti di basso verranno registrate dal chitarrista Cassidy. Lo stile dell'album tende verso sonorit\u00e0 metal, pur mantenendo una forte impronta hardcore punk. Il 26 aprile 1986 il gruppo registra il loro concerto all'Olympic Auditorium di Los Angeles, intitolato \"Live at the Olympic\". Nel 2005, il singolo \"Couch Slouch\" verr\u00e0 incluso nella colonna sonora del videogioco \"Tony Hawk's American Wasteland\".\nIl loro terzo album, \"Crossover\", pubblicato nel 1987, conferma la tendenza del gruppo verso uno stile decisamente pi\u00f9 metal, con canzoni pi\u00f9 lunghe e pi\u00f9 complesse. Da qui il titolo dell'album, che in inglese significa \"incrocio\", o \"contaminazione\" di diversi generi, qui appunto di hardcore punk, thrash metal e heavy metal, richiamando ai concerti un pubblico eterogeneo formato da punk, skinheads e metallari. L'album vede il ritorno del bassista Josh Papp\u00e9. Il 27 giugno 1987 il gruppo registra il loro concerto al Ritz di New York, il \"Live at the Ritz\", durante il tour di promozione dell'album.\nNel febbraio 1988 il gruppo torna in studio per registrare il loro quarto album, \"4 of a Kind\", contenente una traccia, \"Suit and Tie Guy\" che verr\u00e0 accompagnata da un video. Nello stesso periodo, \"Dirty Rotten LP\" viene ripubblicato con incluse le tracce dall'EP \"Violent Pacification\". Segue un tour europeo di promozione per l'album, e una volta rientrati negli USA, Papp\u00e9 lascer\u00e0 di nuovo il gruppo dopo aver ricevuto l'offerta di ingaggio dai Gang Green. Verr\u00e0 sostituito da John Menor.\nIl settembre 1988 \u00e8 la volta del quinto album, \"Thrash Zone\", dal quale verranno estratti due singoli accompagnati da relativi video, \"Beneath the Wheel\" e \"Abduction\". Poco dopo, Griffin lascia il gruppo e verr\u00e0 sostituito da Rob Rampy.\nIl sesto album, \"Definition\" vedr\u00e0 al luce nella primavera del 1992, pubblicato dalla Rotten Records e accompagnato dal video del singolo \"Acid Rain\", che verr\u00e0 incluso anche nella popolare serie animata di MTV, \"Beavis and Butthead\". Il tour di promozione, che li vedr\u00e0 suonare a fianco dei Testament, verr\u00e0 immortalato nel loro primo album live ufficiale, \"Live\", registrato il 27 novembre 1994 all'Hollywood Palladium. Subito dopo il tour, Menor lascia il gruppo e verr\u00e0 sostituito da un vecchio amico nonch\u00e9 \"roadie\" del gruppo, Chumly Porter.\nNel 1995 il gruppo pubblica il settimo album, \"Full Speed Ahead\", accompagnato dal video per il singolo \"Syringes in the Sandbox\". Nel 1996 i D.R.I. partono per il tour di promozione in nord America.\nTra il 1996 e il 1997 il gruppo prosegue un lungo tour comprendente anche il sud America e l'Europa. Nel 1999 il gruppo \u00e8 parte, insieme ad altri, del \"Social Chaos Tour\" nordamericano. Nell'agosto dello stesso anno, Porter lascia il gruppo e verr\u00e0 sostituito da Harald Oimoen, altro vecchio amico del gruppo nonch\u00e9 fotografo, tecnico degli strumenti e gestore del merchandising della band. Oimoen \u00e8 stato il fotografo della nascente scena thrash metal di San Francisco, ed in particolare amico intimo dei Metallica, nonch\u00e9 autore di celebri fotografie per gli album di diversi gruppi dell'ambiente, oltre i Metallica per l'album \"Ride the Lightning\" e l'home-video \"Cliff'em All\", anche per gli album \"Hell Awaits\" e \"Decade of Aggression\" degli Slayer, \"Bonded by Blood\" degli Exodus, \"Burn My Eyes\" e \"The More Things Change\" dei Machine Head e altri. Il tour proseguir\u00e0 fino al 2002, anno che celebra il ventesimo anniversario del gruppo nonch\u00e9 l'inizio di una nuova era, che li vede firmare per la Beer City Records con l'accordo di ripubblicare alcuni titoli dal catalogo del gruppo e produrre nuovo materiale tra CD e DVD. Per celebrare il momento, il gruppo intraprende un altro lungo tour che toccher\u00e0 gli USA, il Giappone, l'Europa e il sud America, fino alla fine del 2003.\nIl primo titolo riedito dalla Beer City Records nel 2003 sar\u00e0 il \"Dirty Rotten CD\", che contiene \"Dirty Rotten LP\", l'EP \"Violent Pacification\" insieme con materiale inedito, interviste, registrazioni live dal loro primo concerto in assoluto e materiale video di un loro concerto al CBGB's di New York durante il \"Violent Pacification Tour\" nel 1984.\nIl secondo titolo riedito dalla Beer City Records nel 2003 \u00e8 \"Dealing with It\", un CD contenente l'album originale e materiale inedito, insieme a materiale video e interviste. Dopo un altro lungo tour negli USA e in Europa, il gruppo decide di iniziare a lavorare con la Beer City Recordings al CD e DVD \"Live at CBGB's 1984\", registrato nel 1984 e alla riedizione dell'album \"Crossover\".\nDurante il tour europeo il gruppo mette insieme quattro nuove tracce per il seguito di \"Full Speed Ahead\", anche se a tutt'oggi (2010) non \u00e8 in programma un nuovo album. Nel marzo 2006, a Cassidy viene diagnosticato un cancro al colon, e da questo momento le attivit\u00e0 del gruppo verranno temporaneamente sospese fino all'eventuale recupero del chitarrista. Dopo l'intervento chirurgico e un periodo di chemioterapia, Cassidy sconfigger\u00e0 il tumore e sar\u00e0 pienamente riabilitato a dicembre 2006. Il gruppo ripartir\u00e0 con le prime performance live nell'autunno 2009.\nIl 13 aprile 2010, la Beer City Records ripubblica l'album \"Crossover\" nell'edizione \"Crossover-Millennium Edition\", rimasterizzato su LP e CD dal loro co-produttore e ingegnere del suono dei primi tempi, Bill Metoyer. La versione in CD contiene ulteriori undici tracce di cui cinque tratte dal \"Live at the Ritz\"."}
{"id": "532327", "revid": "7077", "url": "https://it.wikipedia.org/wiki?curid=532327", "title": "Peter Rei", "text": ""}
{"id": "532329", "revid": "367445", "url": "https://it.wikipedia.org/wiki?curid=532329", "title": "Vergine (astrologia)", "text": "La Vergine (\u264d) \u00e8 il sesto dei 12 segni zodiacali dell'astrologia occidentale, situato tra Leone e Bilancia.\nCaratteristiche.\nLa Vergine \u00e8 un segno mobile di terra, governato da Mercurio. Il segno opposto sono i Pesci. Nell'astrologia classica Mercurio era sia domicilio che esaltazione. Nell'astrologia moderna Urano si trova in esaltazione, Nettuno e Giove in esilio e la Luna in caduta. Il colore del segno \u00e8 il marrone.\nI tratti principali delle persone nate sotto questo segno sono la razionalit\u00e0, la metodicit\u00e0 e l'analisi. La loro personalit\u00e0, spesso, non pu\u00f2 prescindere da seriet\u00e0, rigorosit\u00e0, organizzazione, ordine, precisione, perfezionismo e attenzione ai dettagli. Possono risultare infatti meticolose, ossessionate e critiche. Si tratta comunque di persone concrete, affidabili con un forte senso del dovere. Il Sole si pu\u00f2 trovare nel segno della Vergine nel periodo che va, all'incirca, dal 23 agosto al 22 settembre: il periodo esatto varia di anno in anno e per stabilire la sua posizione nei giorni estremi \u00e8 necessario consultare le effemeridi."}
{"id": "532331", "revid": "367445", "url": "https://it.wikipedia.org/wiki?curid=532331", "title": "Leone (astrologia)", "text": "Il Leone (\u264c) \u00e8 il quinto dei 12 segni zodiacali dell'astrologia occidentale, situato tra Cancro e Vergine.\nCaratteristiche.\nIl Leone \u00e8 un segno fisso di fuoco, governato dal Sole. In questo segno la Luna e in esaltazione, Urano e Saturno in esilio, e in caduta troviamo Nettuno. Il segno opposto \u00e8 l'Aquario. Il colore del segno \u00e8 l'oro.\nSecondo la tradizione popolare, le persone nate in questo segno si distinguono per generosit\u00e0 e tenacia. A caratterizzarle sono anche lo spiccato orgoglio e le doti in fatto di amore, oltre alla fiducia in se stesse. Il Sole si pu\u00f2 trovare nel Leone nel periodo che va, all'incirca, dal 23 luglio al 22 agosto: il periodo esatto varia di anno in anno e per stabilire la sua posizione nei giorni estremi \u00e8 necessario consultare le effemeridi."}
{"id": "532332", "revid": "54253", "url": "https://it.wikipedia.org/wiki?curid=532332", "title": "Cancro (astrologia)", "text": "Il Cancro (\u264b) \u00e8 il quarto dei 12 segni zodiacali dell'astrologia occidentale, situato tra Gemelli e Leone.\nCaratteristiche.\nGovernato dalla Luna, il Cancro \u2014 appartenente ai segni d'acqua \u2014 \u00e8 il segno cardinale che d\u00e0 avvio all'estate: posto in coincidenza del solstizio di tale stagione, la sua durata copre infatti i giorni dal 22 giugno al 22 luglio. Il suo colore \u00e8 il bianco. Al Cancro \u00e8 simbolicamente collegata la ritirata del Sole sino al punto pi\u00f9 alto, ricordando il procedere a ritroso del granchio. Con Venere e in esaltazione, Saturno in esilio e Marte in caduta, il Cancro si trova in opposizione al Capricorno (segno cardinale di terra collocato al principio dell'inverno).\nA caratterizzare i nati in tale segno \u00e8 l'attaccamento alla propria casa e famiglia, nonch\u00e9 la protezione della memoria e il romanticismo: diffusi sono inoltre la fedelt\u00e0 nella sfera amorosa, l'animo introverso e la tendenza ad alternare stati di umore differenti (lunaticit\u00e0, collegato all'astro protettore del segno). Per stabilire l'esatta posizione del Sole nel segno nei giorni estremi \u00e8 necessario consultare le effemeridi."}
{"id": "532333", "revid": "1529788", "url": "https://it.wikipedia.org/wiki?curid=532333", "title": "Gemelli (astrologia)", "text": "I Gemelli (\u264a) sono il terzo dei 12 segni zodiacali dell'astrologia occidentale, situato tra Toro e Cancro.\nCaratteristiche.\nI Gemelli sono un segno mobile d'aria, governato da Mercurio. In questo segno Plutone si trova in esaltazione, mentre Giove \u00e8 in esilio e Nettuno \u00e8 in caduta. Nell'astrologia classica non vi era alcun pianeta in esaltazione o in caduta. Il segno opposto \u00e8 il Sagittario.\nIl colore del segno \u00e8 il giallo.\nDei nati in Gemelli sono da menzionare l'apertura mentale e le capacit\u00e0 di comunicazione. Vengono solitamente descritti come persone furbe, sveglie e dalla doppia personalit\u00e0 (in riferimento alla natura, duplice, del segno). Sono inoltre portate al contatto con gli altri, alla curiosit\u00e0 ed al sapere. Altra caratteristica del segno \u00e8 l'adattabilit\u00e0. Il Sole si trova nel segno dei Gemelli nel periodo che va, all'incirca, dal 21 maggio al 21 giugno: il periodo esatto varia di anno in anno, e per stabilire la sua posizione nei giorni estremi \u00e8 necessario consultare le effemeridi."}
{"id": "532335", "revid": "791279", "url": "https://it.wikipedia.org/wiki?curid=532335", "title": "Sagittario (astrologia)", "text": "Il Sagittario (\u2650) \u00e8 il nono dei 12 segni zodiacali dell'astrologia occidentale, situato tra Scorpione e Capricorno.\nCaratteristiche.\nIl Sagittario \u00e8 un segno mobile di fuoco governato da Giove. Anatomicamente corrisponde alle cosce e ai fianchi, mentre il segno opposto sono i Gemelli; il colore del segno \u00e8 l'azzurro.\nIl Sagittario \u00e8 spesso rappresentato come un centauro, essere mitologico met\u00e0 uomo e met\u00e0 cavallo, che sottolinea il dualismo di questo segno, dotato di una parte umana e razionale ma anche di una animale, istintiva e violenta; viene inoltre rappresentato con un arco, le cui frecce simboleggiano la ricerca di cammini nuovi e di una conoscenza superiore. I nati sotto il segno del Sagittario sono dotati di una grande creativit\u00e0, che li spinge ad essere molto attivi e ad evitare l'immobilit\u00e0: il fuoco del segno \u00e8 simile ad una luce che segna la fine dell'autunno e si fa strada nell'inverno.\nLe persone nate sotto questo segno hanno grande energia positiva e risultano entusiaste, leali e intelligenti; l'estroversione, l'espansivit\u00e0 e l'altruismo sono altre caratteristiche facilmente notabili, come lo spirito d'avventura e la propensione all'esplorazione e alla scoperta attraverso i viaggi. Tale energia non ha per\u00f2 a che fare con la gioia: il Sagittario \u00e8 un segno che alterna spesso il suo umore e l'energia che mostra pu\u00f2 essere solo apparente; fa inoltre spesso uso dell'ironia, soprattutto in situazioni drammatiche, per nascondere i suoi malesseri e a differenza degli altri segni di fuoco pu\u00f2 presentare un carattere remissivo e solitario.\nIl Sole si pu\u00f2 trovare nel segno nel periodo che va, all'incirca, dal 22 novembre al 21 dicembre: il periodo esatto varia di anno in anno; per stabilire la sua posizione nei giorni estremi \u00e8 necessario consultare le effemeridi."}
{"id": "532341", "revid": "767487", "url": "https://it.wikipedia.org/wiki?curid=532341", "title": "Sv\u0101min", "text": "Sv\u0101min (devan\u0101gar\u012b: \u0938\u094d\u0935\u093e\u092e\u093f\u0928\u094d; al nominativo singolare: sv\u0101m\u012b, devan\u0101gar\u012b: \u0938\u094d\u0935\u093e\u092e\u0940; diffuso anche nell'adattamento in anglosassone \"swami\") \u00e8 un sostantivo maschile sanscrito che indica un insegnante spirituale, un brahmano particolarmente istruito, un \"pa\u1e47\u1e0dit\", spesso inserito alla fine del suo nome.\nIl termine \"sv\u0101min\" indica nella lingua sanscrita anche un \"signore\", un \"padrone\", un \"sovrano\", un \"re\", un \"principe\", un \"capo di un'armata\", o, in qualit\u00e0 di epiteto, anche un dio come \u015aiva o Vi\u1e63\u1e47u."}
{"id": "532343", "revid": "124119652", "url": "https://it.wikipedia.org/wiki?curid=532343", "title": "Corrosion of Conformity", "text": "I Corrosion of Conformity (conosciuti anche con l'acronimo C.O.C.) sono un gruppo crossover punk metal formato nella Carolina del Nord nel 1983. Sono considerati fra i padri fondatori del crossover thrash, ibrido tra hardcore punk e thrash metal. Mentre le tematiche espresse dai testi dei C.O.C. sono rimaste pressoch\u00e9 inalterate nel corso degli anni (protesta sociale, consapevolezza politica, individualismo, rifiuto della guerra e critica al capitalismo come modello economico), dal punto di vista musicale il passaggio dal brutale crossover thrash dei primi due lavori ad un suono pi\u00f9 tecnico e influenzato dal classico thrash metal avvenne nella seconda met\u00e0 degli anni ottanta ed \u00e8 testimoniato dall'EP \"Technocracy\". Da \"Deliverance\" del 1994, la band diede una netta svolta al proprio stile e si spost\u00f2 verso un sound di sapore pi\u00f9 marcatamente sludge metal.\nStoria.\nOrigini (1983-1987).\nIl gruppo si form\u00f2 a Raleigh nella Carolina del Nord per merito di Mike Dean (basso/voce), Woody Weatherman (chitarra) e Reed Mullin (batteria) nel 1983. Il loro primo album studio, \"Eye for an Eye\", orientato verso l'hardcore punk fu pubblicato nel 1983 da Caroline Records, per poi essere ripubblicato nel 1990. Poco dopo il cantante originario Eycke lasci\u00f2 la band e i C.O.C. non lo sostituirono, e Dean e Mullin si alternarono alla voce nel successivo \"Animosity\". L'album present\u00f2 maggiori influenze thrash metal rispetto al suo predecessore, oltre ad una produzione pi\u00f9 accurata; tuttavia, i testi mantennero la loro aggressivit\u00e0 politica. Nel 1987 i COC ingaggiarono Simon Bob Sinister degli Ugly Americans alla voce. Il primo album con il nuovo vocalist, l'EP \"Technocracy\", usc\u00ec nel 1987 su Combat Records.\nL'abbandono di Dean, la pausa e \"Blind\" (1987-1992).\nMike Dean abbandon\u00f2 la band nel 1987 e Simon Bob Sinister fece lo stesso poco dopo, lasciando il gruppo in una situazione molto instabile che sarebbe durata per un paio di anni e I componenti rimasti si misero alla ricerca di un nuovo cantante. In questo periodo la Caroline Records pubblic\u00f2 alcune vecchie tracce della band con Mike Dean nell'EP \"Six Songs With Mike Singing\".\nDopo una lunga ricerca si trov\u00f2 finalmente una formazione stabile: Karl Agell alla voce, Phil Swisher al basso e Pepper Keenan alla seconda chitarra. Dopo questi innesti, la band si orient\u00f2 definitivamente verso il metal, come \u00e8 testimoniato dall'album del 1991 \"Blind\", definito come \"uno dei pi\u00f9 importanti album heavy metal degli anni '90\". \"Blind\" fu il primo disco della band ad aver un relativo impatto sul mainstream ed il video musicale di \"Vote With A Bullet\" gir\u00f2 per un po' di tempo su MTV.\n\"Deliverance\" e \"Wiseblood\" (1993-1998).\nNel 1993 Agell e Swisher lasciarono la band e formarono i Leadfoot, Dean rientr\u00f2 nella band e Keenan divenne cantante del gruppo. L'anno successivo i COC firmarono con la Columbia Records, e la pubblicazione di \"Deliverance\" segn\u00f2 un definititivo abbandono delle radici hardcore punk e un deciso spostamento verso lo sludge metal, con molte tracce in power chord. L'album entr\u00f2 nella Billboard Hot 200 al numero 155 e nella classifica Heatseekers al numero 5. La band prosegu\u00ec nell'esplorazione del nuovo sound nei successivi \"Wiseblood\", che si piazz\u00f2 al numero 104 della Billboard Hot 200 e \"America's Volume Dealer\", l'album pi\u00f9 commerciale della band, con una produzione pi\u00f9 pulita e un sound generalmente pi\u00f9 melodico. Nel 1994 la traccia \"Big Problems\" fu inclusa nelle colonna sonora del film \"Clerks\".\n\"Deliverance\" ottenne un buon successo, piazzandosi al numero 18 della classifica Heatseekers. Inoltre il singolo \"Albatross\" si piazz\u00f2 al numero 19 della \"Mainstream Modern Rock Tracks\".\n\"Wiseblood\" fu pubblicato nell'ottobre 1996. L'album si piazz\u00f2 al numero 104 della Hot 200 e alla numero due della classifica \"Heatseekers\".\n\"America's Volume Dealer\" e \"In the Arms of God\" (1999-2006).\nPoco dopo la pubblicazione di \"Wiseblood\", la Columbia Records e la band si separarono e i COC firmarono con la Sanctuary Records. La band pubblic\u00f2 nel novembre 2000 il suo primo album con la nuova etichetta, \"America's Volume Dealer\", il cui singolo \"Congratulations Song\" si piazz\u00f2 al numero 24 della \"Mainstream Modern Rock Tracks\". Mullin lasci\u00f2 la band nel 2001. Da allora la band ha cambiato molti batteristi: Jimmy Bower degli Eyehategod, Merritt Partridge, Stanton Moore dei Galactic e Jason Patterson, ex-Cry of Love.\nNell'aprile 2005 i COC pubblicarono \"In the Arms of God\" su Sanctuary Records. L'album present\u00f2 in parte un \"ritorno alle origini\", con una rivisitazione del punk metal delle origini. Il disco fu ben accolto dalla critica e dal pubblico, piazzandosi alla posizione numero 108 della Billboard Hot 200 e al numero 1 della Top Heatseekers. Inoltre fu realizzato un video musicale del singolo \"Stonebreaker\". Il gruppo pass\u00f2 il resto dell'anno a pubblicizzare l'album con tour negli USA e in Canada. Durante questi tour fecero da \"warm-up\" per Mot\u00f6rhead e Disturbed e furono \"headliner\" insieme a Crowbar, Fu Manchu, Alabama Thunderpussy e Danko Jones. Fu anche programmato un tour europeo per il settembre/ottobre 2005 ma esso fu cancellato in seguito alle devastazioni portate dall'Uragano Katrina a New Orleans, dove Keenan viveva. Tuttavia nel gennaio 2006 la band inizi\u00f2 un tour nel Regno Unito da \"headliner\" insieme ai Clutch.\nStoria recente (2007-oggi).\nKeenan ha formato insieme a Philip Anselmo dei Pantera i Down.\nDal marzo 2009 Karl Agell e Reed Mullin hanno iniziato un tour con Jerry Barrett, Scott Little e Jason Browning con il nome di COC-Blind, suonando le canzoni di \"Blind\".\nReed Mullin, Mike Dean e Jason Browning sono al momento in tour con una nuova band chiamata Righteous Fool.\nCollaborazioni/side project.\nI componenti hanno anche collaborato con molti altri artisti: James Hetfield dei Metallica fu voce addizionale nella traccia \"Man or Ash\" di \"Wiseblood\", Warren Haynes di Allman Brothers Band e Gov't Mule ha suonato la slide guitar nella traccia \"Stare Too Long\" di \"America's Volume Dealer\" e Stanton Moore dei Galactic \u00e8 stato batterista nell'album \"In The Arms of God\".\nInoltre Keenan \u00e8 chitarrista del supergruppo metal Down e Dean ha fatto parte del progetto di Dave Grohl PROBOT nel brano \"Access Babylon\".\nStile e influenze.\nIl gruppo ha cambiato pi\u00f9 volte il proprio stile musicale, passando dal crossover thrash degli inizi al thrash metal e poi allo sludge metal negli anni novanta, in una direzione maggiormente commerciale.\nLe influenze principali della band provengono comunque prevalentemente dall'hardcore punk e dal thrash metal: Black Flag, Slayer, Mot\u00f6rhead, Metallica, The Stooges e Black Sabbath. Tra le band influenzate dai COC troviamo invece Crowbar, Eyehategod, Backdraft e Raised Fist."}
{"id": "532350", "revid": "767487", "url": "https://it.wikipedia.org/wiki?curid=532350", "title": "Knoxville Girls", "text": "I Knoxville Girls sono stati un supergruppo noise rock/punk blues newyorkese dalla vita abbastanza breve (1999-2001)."}
{"id": "532351", "revid": "767487", "url": "https://it.wikipedia.org/wiki?curid=532351", "title": "Salvata dal Titanic", "text": "Salvata dal Titanic (\"Saved from the Titanic\") \u00e8 un cortometraggio muto del 1912 diretto da \u00c9tienne Arnaud. \u00c8 il primo film realizzato sul disastro del RMS Titanic insieme a \"Die Katastrophe der Titanic\", prodotto dalla Gaumont.\nProtagonista era l'attrice Dorothy Gibson, la quale era stata realmente passeggera di prima classe assieme alla madre a bordo del Titanic, e sopravvissuta al naufragio. Pochi giorni dopo essere giunta a New York in seguito al naufragio del Titanic, Dorothy inizi\u00f2 le riprese del film, in cui interpretava il ruolo di se stessa.\nTrama.\nMiss Dorothy racconta, attraverso dei flashback, al fidanzato e ai genitori il naufragio della nave e il suo salvataggio.\nProduzione.\nIl film fu prodotto dall'Eclair American. Girato in meno di due settimane in bianco e nero, il film fu uno dei primi ad essere colorati a mano. Due scene furono girate in Kinemacolor: il ritorno di Dorothy dai genitori dopo che era stata ritenuta morta e la scena finale, dove il padre la d\u00e0 in sposa al suo fidanzato. La Gibson gir\u00f2 il film indossando lo stesso abito da sera che aveva addosso la notte del naufragio.\nDistribuzione.\nDistribuito dalla Motion Picture Distributors and Sales Company, il film - un cortometraggio in una bobina - usc\u00ec nelle sale cinematografiche di New York il 14 maggio del 1912 ottenendo un grande successo di pubblico. Nel Regno Unito, il film venne presentato in sala il 25 luglio 1912 con il titolo \"A Survivor of the Titanic\"\nL'unica copia esistente della pellicola che si conosceva \u00e8 andata perduta nell'incendio che distrusse gli Eclair Studios nel 1914 e il film si ritiene perduto."}
{"id": "532381", "revid": "110157", "url": "https://it.wikipedia.org/wiki?curid=532381", "title": "Caroline Records", "text": "La Caroline Records \u00e8 un'etichetta musicale statunitense con filiali a New York e a Londra. Nonostante pubblichi musica indipendente \u00e8 in realt\u00e0 un sotto-marchio del gruppo Universal Music Group, che nel 2012 ha acquistato il gruppo britannico EMI. Nacque nella prima met\u00e0 degli anni settanta come sussidiaria della Virgin Records di Richard Branson ed era inizialmente specializzata in riedizioni a basso costo di album di rock progressivo e jazz.\nL'etichetta pass\u00f2 sotto il controllo della EMI nei primi anni novanta, quando la Virgin fu ceduta da Branson al colosso britannico. Le due branche della Caroline Records, quella americana e quella britannica, fanno parte della Caroline Music, che comprende anche la casa di distribuzione Caroline Distributions, tutte di propriet\u00e0 della EMI prima e della Universal Music Group ora. Sia attualmente che in passato, la Caroline Records ha a sua volta avuto diverse etichette sussidiarie, tra le quali Astralwerks, Gyroscope, Caroline Blue Plate, Rocks the World, Scamp e Passenger."}
{"id": "532382", "revid": "123701459", "url": "https://it.wikipedia.org/wiki?curid=532382", "title": "Sioux Falls Skyforce", "text": "I Sioux Falls Skyforce sono una squadra di pallacanestro di Sioux Falls che milita nella NBA Development League, il campionato professionistico di sviluppo della National Basketball Association.\nStoria della franchigia.\nGli Skyforce iniziarono a giocare nella CBA nel 1989 partecipando a quattro finali per il titolo CBA, e vincendolo nel 1996 e nel 2005.\nA partire dalla stagione 2006-07 gli Skyforce sono passati alla NBA D-League, e proprio al loro primo anno nella Lega, hanno raggiunto la finale, poi persa contro i Dakota Wizards.\nSquadre NBA affiliate.\nSono affiliati alle seguenti squadre NBA: Miami Heat."}
{"id": "532383", "revid": "933835", "url": "https://it.wikipedia.org/wiki?curid=532383", "title": "Statilia Messalina", "text": "Origini familiari.\nPoco si sa della sua famiglia ma Svetonio ci riferisce che era bisnipote del console del 26 a.C. Tito Statilio Tauro. Messalina era inoltre figlia del console del 45 Tito Statilio Tauro Corvino, che fu coinvolto in una congiura contro l'imperatore Claudio nel 46, o di una sua sorella.\nBiografia.\nMessalina si spos\u00f2 in quarte nozze con il nobile Marco Giulio Vestino Attico, console nel 65. Nel 65 il marito fu costretto al suicidio dall'imperatore Nerone, sia perch\u00e9 era accusato di aver partecipato ad una congiura contro di lui, sia perch\u00e9 il Principe ne voleva la moglie. Nello stesso anno mor\u00ec la moglie incinta di Nerone, Poppea Sabina, e quindi l'imperatore spos\u00f2 Messalina l'anno seguente. Il 9 giugno del 68 Statilia and\u00f2 via dal palazzo imperiale e quello stesso giorno Nerone mor\u00ec. In seguito alla morte del marito Statilia rimase a Roma e nel 69 rifiut\u00f2 il fidanzamento dell'imperatore Otone, che regn\u00f2 per soli tre mesi. Le ultime notizie di Messalina si hanno sotto Domiziano, quando la nobildonna era \"una delle regine dei salotti romani\"."}
{"id": "532385", "revid": "767487", "url": "https://it.wikipedia.org/wiki?curid=532385", "title": "Elia Petina", "text": "Appartenente alla \"gens\" Aelia, era figlia del console Sesto Elio Catone e sorella adottiva del potente prefetto del pretorio Lucio Elio Seiano. Aveva sposato Claudio nel 28 d.C. per motivi politici, per volont\u00e0 dell'imperatore Tiberio, che desiderava imparentare il suo protetto Seiano con la famiglia imperiale.\nDal matrimonio nacque una figlia, Claudia Antonia, (30-66), pi\u00f9 tardi forse coinvolta nella congiura contro Nerone del 65, a causa della quale sembra fosse stata messa a morte, (secondo alcune versioni romanzate a causa di un suo rifiuto di sposare l'imperatore).\nClaudio divorzi\u00f2 da Elia Petina nel 31, in seguito alla caduta di Seiano. Dopo la morte di Messalina, pens\u00f2 di risposarla, ma la scelta cadde in seguito sulla nipote Agrippina Minore."}
{"id": "532386", "revid": "22475", "url": "https://it.wikipedia.org/wiki?curid=532386", "title": "Metal Gear (arma)", "text": ""}
{"id": "532388", "revid": "76982617", "url": "https://it.wikipedia.org/wiki?curid=532388", "title": "Luigi Marielli", "text": ""}
{"id": "532389", "revid": "124082435", "url": "https://it.wikipedia.org/wiki?curid=532389", "title": "Vipsania Agrippina", "text": "Origini familiari.\nVipsania Agrippina era figlia del console Marco Vipsanio Agrippa, amico dell'imperatore Augusto, e della prima moglie Pomponia Cecilia Attica; era quindi nipote, da parte materna, di Tito Pomponio Attico, amico di Cicerone, e di Cecilia Pilia, parente di Marco Licinio Crasso.\nBiografia.\nOttaviano e suo padre le organizzarono un matrimonio con Tiberio Claudio Nerone prima del suo primo compleanno. Nel 20 a.C. and\u00f2 in sposa a Tiberio, futuro imperatore romano, con il quale ebbe un figlio, Druso Tiberio Cesare, nato nel 14 a.C.\nDopo la morte di Agrippa nel marzo 12 a.C., Tiberio, contro il suo volere (\"non sine magno angore animi\", Svetonio \"Vita Tiberii\" 7), fu spinto a divorziare da Vipsania per sposare Giulia, figlia di Augusto; Vipsania, che in quel momento era incinta, si disse che perse il figlio in seguito al trauma emotivo.\nNell'11 a.C. Vipsania spos\u00f2 Gaio Asinio Gallo, un senatore, figlio di Gaio Asinio Pollione. Dal matrimonio nacquero sei figli.\nNel 30, sotto istigazione di Tiberio, che odiava Gaio, il Senato dichiar\u00f2 Gallo nemico pubblico, e venne tenuto in una condizione di assoluto isolamento (Dione Cassio 58.3)\nI figli di Agrippina e di Gallo furono:\nVipsania mor\u00ec pacificamente. Fu una delle donne pi\u00f9 eminenti del suo tempo. Tra il 21 e il 23, Druso Giulio Cesare onor\u00f2 la sua memoria con statue, monete e iscrizioni."}
{"id": "532390", "revid": "287204", "url": "https://it.wikipedia.org/wiki?curid=532390", "title": "Oklahoma City Blue", "text": "Gli Oklahoma City Blue sono una squadra di pallacanestro di Oklahoma City che milita nella NBA Development League, il campionato professionistico di sviluppo della National Basketball Association.\nStoria della franchigia.\nFondati nel 2001 ad Asheville come \"Asheville Altitude\", furono tra i membri fondatori della NBA Development League, e con tale nome vinsero le stagioni 2003-04 e 2004-05.\nNel 2005 si trasferirono a Tulsa, assumendo la denominazione di \"Tulsa 66ers\" che richiama la famosa U.S. Route 66. Da allora i risultati sportivi furono assai scarsi, con la squadra mai ammessa ai play-off, fino alla stagione 2009-10, quando raggiunse la finale, poi persa con i Rio Grande Valley Vipers.\nNel luglio del 2008 sono stati acquistati dagli Oklahoma City Thunder.\nNel 2014 si trasferirono a Oklahoma City, assumendo la denominazione attuale.\nSquadre NBA affiliate.\nGli Oklahoma City Blue sono affiliati alle seguenti squadre NBA: gli Oklahoma City Thunder."}
{"id": "532396", "revid": "834", "url": "https://it.wikipedia.org/wiki?curid=532396", "title": "Asheville Altitude", "text": ""}
{"id": "532400", "revid": "287204", "url": "https://it.wikipedia.org/wiki?curid=532400", "title": "Florida Flame", "text": "I Florida Flame furono una squadra di pallacanestro di Roanoke che militava nella NBA Development League, il campionato professionistico di sviluppo della National Basketball Association.\nLa squadra fu una tra i fondatori della NBDL nel 2001 con il nome di North Charleston Lowgators, arrivando in finale ma perdendo contro i Greenville Groove. Nel 2003 cambi\u00f2 nome in Charleston Lowgators.\nL'anno successivo si trasfer\u00ec in Florida, a Fort Myers, cambiando nome in Florida Flame. Si sciolse nel 2006."}
{"id": "532401", "revid": "739714", "url": "https://it.wikipedia.org/wiki?curid=532401", "title": "Eligio di Noyon", "text": " Dalla contrazione del nome francese \u00c9loi nel medioevo in molte citt\u00e0 italiane veniva chiamato semplicemente sant'Alo, sant'Al\u00f2 o anche solo san Lo\nBiografia.\nFiglio di Eucherio e Terrigia, era di umili natali e apprese l'arte dell'oreficeria a Limoges presso il monetiere Abbone.\nSecondo la tradizione, Clotario II gli avrebbe commissionato un trono consegnandogli l'oro necessario per l'opera ed Eligio ne avrebbe realizzati due: fortemente impressionato dalla sua perizia e dalla sua onest\u00e0, il Re lo nomin\u00f2 orafo di corte e maestro della zecca.\nContinu\u00f2 a farsi promotore dell'arte orafa. La leggenda gli attribuisce numerose opere (oggi in gran parte perdute): i vasi sacri e altri arredi per le chiese parigine di Notre Dame e Saint Denis, di \"Saint Loup\" a Noyon, di San Martino a Limoges e per l'abbazia di Chelles.\nSotto il successore di Clotario, Dagoberto I (629 \u2013 639), ricopr\u00ec la carica di tesoriere: fu anche incaricato di alcune delicate missioni diplomatiche (ristabil\u00ec la pace tra i Franchi e i Bretoni convincendo il re Giudicaele a dichiararsi suddito di Dagoberto). Alla corte franca ebbe modo di conoscere numerosi personaggi destinati ad essere proclamati santi, come Sulpizio, Desiderio e Audoeno.\nSi dedic\u00f2 incessantemente ad opere di carit\u00e0 in favore dei poveri e dei malati e finanziando il riscatto dei prigionieri: finanzi\u00f2 la costruzione di numerose chiese e monasteri secondo la regola di San Colombano di Luxeuil, nel 632 fond\u00f2 un monastero a Solignac, a capo del quale pose l'abate Remaclo e nel 633 il monastero femminile di San Marziale di Parigi (che poi divenne il convento di Sant'Eligio), a capo del quale pose la badessa Aurea.\nDopo la morte di Dagoberto I, fu eletto vescovo della diocesi di Tournai e Noyon nel 640 e venne consacrato il 13 maggio 641: si dedic\u00f2 alla conversione dei pagani ancora presenti nella sua vasta diocesi (soprattutto nella parte settentrionale); promosse il culto dei santi di cui rinvenne alcuni corpi (San Quintino, San Luciano di Beauvais) e di cui avrebbe realizzato anche i rispettivi reliquiari.\nIl culto.\nDopo la sua morte, sant'Audoeno redasse la sua biografia; ispirandosi a questa anche Jacopo da Varagine scrisse una sua vita, arricchendola di numerosi episodi desunti da leggende popolari, che inser\u00ec nella \"Legenda Aurea\".\n\u00c8 patrono degli orafi, dei numismatici, dei maniscalchi e dei veterinari; avrebbe miracolosamente riattaccato la zampa ad un cavallo, il santo ebbe grande popolarit\u00e0 nel medioevo; il \"Martirologio Romano\" fissa per la sua memoria liturgica la data del 1\u00ba dicembre.\nOggi, nel giorno della sua festa, in alcune localit\u00e0 francesi si effettua la benedizione dei cavalli. La tradizione si rileva anche in Italia, ad esempio a Sciara, nella citt\u00e0 metropolitana di Palermo e al Casale del Pozzo di Nocera Inferiore in provincia di Salerno il Marted\u00ec in Albis; il suo culto \u00e8 attestato anche a Sansepolcro, in Alta Valle del Tevere, dove trova spazio nella chiesa di Sant'Antonio Abate, sede sia dell'omonima confraternita che della corporazione degli orafi.\nIconografia.\n\u00c8 solitamente raffigurato come vescovo o come orefice, o pi\u00f9 raramente con attributi di entrambi i mestieri. La scena pi\u00f9 caratteristica in cui \u00e8 rappresentato \u00e8 quella in cui ricevette la visita di Ges\u00f9 nella sua bottega, che gli mostr\u00f2 come ferrare miracolosamente un cavallo tagliandogli via la zampa e poi riattaccandola. Altre volte \u00e8 rappresentata la scena dell'\"Onest\u00e0 di sant'Eligio\", in cui il re visita la bottega scoprendo che con il metallo necessaria a un trono \u00e8 riuscito a realizzarne due, oppure il santo \u00e8 ritratto nella sua bottega, quale maestro di zecca, come nel celebre dipinto di Petrus Christus."}
{"id": "532406", "revid": "4711", "url": "https://it.wikipedia.org/wiki?curid=532406", "title": "Charleston Lowgators", "text": ""}
{"id": "532407", "revid": "2108263", "url": "https://it.wikipedia.org/wiki?curid=532407", "title": "Giudicaele", "text": "Origine.\nFiglio di Giutaele, sovrano della Dumnonia (parte della Bretagna). Suo fratello minore era Giudoco, anche lui Santo.\nBiografia.\nAlla morte del padre, Giutaele, nel 607 circa, sul trono gli succedette il fratello minore, Giudoco, e Giudicaele, che era il primogenito si ritir\u00f2 nel monastero di Ga\u00ebl, retto all'epoca dall'abate Mevenno. Ma anche il fratello, nel (615 circa), si ritir\u00f2 in convento, mentre Giudicaele, lasciato il suo convento, succedette a suo fratello.\nCon l'aiuto di Eligio, si adoper\u00f2 per mettere fine al conflitto tra i Franchi e i Bretoni, che avevano occupato parte dell'Armorica.Secondo il cronista, Fredegario, Dagoberto I, che aveva sconfitto i Vasconi, convoc\u00f2 a Clippiacum Giudicaele affinch\u00e9 si riconoscesse vassallo del re dei Franchi. Fredegario inoltre narra che Giudicaele si rec\u00f2 a Clippiacum ma rifiut\u00f2 di sedersi a tavola con Dagoberto, che gli permise di tornare i Bretagna dopo averlo onorato con dei doni.Durante il suo regno, molto probabilmente, Giudicaele, re di Dumnonia, divenne re di tutti i Bretoni.\nSecondo una tradizione, rinunci\u00f2 al trono, verso il 657, in favore di suo figlio e torn\u00f2 a ritirarsi in monastero (forse ancora a Ga\u00ebl), dove concluse i suoi giorni, nel 658 circa.\nDiscendenza.\nNon si conosce n\u00e9 il nome n\u00e9 gli ascendenti della moglie, n\u00e9 quello dei figli.\nCulto.\nLa sua memoria liturgica cade il 17 dicembre."}
{"id": "532408", "revid": "599013", "url": "https://it.wikipedia.org/wiki?curid=532408", "title": "Vito Taccone", "text": "Professionista dal 1961 al 1970, vinse otto tappe al Giro d'Italia, un Giro di Lombardia e altre classiche italiane. Partecip\u00f2 a diverse edizioni dei campionati del mondo e dei campionati italiani di ciclismo su strada. Era soprannominato \"il camoscio d'Abruzzo\" non solo per le sue qualit\u00e0 di scalatore, ma anche per il suo temperamento.\nCarriera.\nEsord\u00ec fra i professionisti nel 1961 e raccolse nella sua carriera importanti risultati agonistici. Al primo anno da \"pro\" vinse il Giro di Lombardia, che percorreva quell'anno il muro di Sormano, mentre nel 1962 giunse quarto nella classifica generale del Giro d'Italia, miglior risultato della sua carriera. Nel 1963 fu nuovamente protagonista della \"corsa rosa\", vincendo complessivamente, appena ventitreenne, ben cinque tappe, di cui quattro consecutive. Nel 1961 e nel 1963, sempre al Giro d'Italia, fece sua la maglia verde del Gran Premio della Montagna.\nPer il suo carattere impulsivo fu spesso al centro di polemiche con altri ciclisti. Durante il Tour de France 1964 fu accusato di aver causato diverse cadute negli arrivi in volata per i suoi scatti scomposti; la tensione con gli altri atleti culmin\u00f2 in una scazzottata con il collega spagnolo Fernando Manzaneque, con annesso commento: \u00abChi mi accusa? Devi essere tu, Fernando Manzaneque, con quei connotati da delatore che ti ritrovi\u00bb. Dopo quell'episodio Taccone rifiut\u00f2 di prendere parte alle successive edizioni della \"Grande Boucle\".\nNel 1965 si aggiudic\u00f2 la prestigiosa Milano-Torino; l'anno dopo, vincendo la prima tappa del Giro d'Italia 1966, indoss\u00f2 la prima maglia rosa di quel Giro, che mantenne per\u00f2 per un solo giorno. Negli stessi anni partecipava regolarmente come commentatore ne \"Il processo alla tappa\" di Sergio Zavoli: di quella trasmissione televisiva divenne uno dei personaggi pi\u00f9 amati. Nel 1968 fu quindi quinto nel campionato mondiale di Imola vinto dall'altro azzurro Vittorio Adorni.\nLasciata l'attivit\u00e0 agonistica al termine della stagione 1970, intraprese varie attivit\u00e0, tra cui quella di imprenditore di liquori, produsse l\"'Amaro Taccone\", rimanendo un personaggio molto popolare nella sua regione d'origine. Fu per due volte candidato alle elezioni locali per il Partito Repubblicano. Poi, nel giugno 2007, quando era titolare di un'azienda di abbigliamento sportivo, fu arrestato con altre undici persone in seguito ad un'inchiesta condotta dalla Guardia di Finanza, con l'accusa di associazione a delinquere finalizzata al commercio di capi di abbigliamento con marchi contraffatti o provenienti da furti. Taccone si era sempre proclamato innocente chiedendo (anche con iniziative clamorose come incatenarsi davanti al tribunale di Avezzano) un processo in tempi brevi.\nMor\u00ec per un infarto nella sua casa di Avezzano il 15 ottobre 2007, all'et\u00e0 di 67 anni. Secondo il figlio Cristiano, il deteriorarsi delle sue condizioni di salute fu accentuato dallo stress subito in conseguenza delle vicende giudiziarie.\nRiconoscimenti.\nIl 18 ottobre 2012 il comune di Avezzano ha dedicato a Vito Taccone una statua in bronzo posta sul valico del monte Salviano. Il monumento, opera dell'artista Bruno Morelli, fu inaugurato alla presenza dei giornalisti Sergio Zavoli, Giorgio Martino e Sergio Neri. La statua venne rubata la notte del 26 giugno 2014. L'opera fu ritrovata gravemente danneggiata pochi giorni dopo.\nNella citt\u00e0 abruzzese il velodromo e la sala stampa dello stadio dei Marsi sono intitolati al ciclista.\nLa bicicletta con la quale vinse il giro di Lombardia 1961 \u00e8 esposta al museo del ciclismo presso il santuario della Madonna del Ghisallo a Magreglio (CO)."}
{"id": "532412", "revid": "486946", "url": "https://it.wikipedia.org/wiki?curid=532412", "title": "Jeeg robot", "text": ""}
{"id": "532414", "revid": "74801", "url": "https://it.wikipedia.org/wiki?curid=532414", "title": "Filippo Longo di Atri", "text": "Ebbe un ruolo determinante nella vita di san Francesco di Assisi e di santa Chiara, dei quali fu molto amico e che consigli\u00f2 affiancandoli nelle pi\u00f9 importanti scelte. \nBiografia.\nNelle \"Vite\" di Ludovico Jacobilli si legge che \"fu cognominato Lungo, per esser di statura lunga, e grande; nel modo che il B. Morico altro suo compagno, e gi\u00e0 anche Crocifero come lui, fu cognominato Piccolo, per esser di statura piccola\".\nFrate Filippo fu il settimo compagno di Francesco (\"Finalmente il loro numero divenne sette con frate Filippo, al quale il Signore aveva toccato e purificato le labbra con il carbone ardente, cos\u00ec che parlava di Dio con mirabile dolcezza\", I Cel. n. 25).\nDotato di grandi capacit\u00e0 oratorie e contemplative e di interpretazione profonda delle sacre scritture, frate Longo, fu determinante nelle pi\u00f9 importanti scelte della comunit\u00e0 francescana.\nGodeva di grande stima da parte del santo d'Assisi e lo accompagnava spesso durante gli incontri con la \"reclusa di San Damiano\", ovvero Santa Chiara.\nQuesta esperienza radic\u00f2 in lui una profonda stima per la santa alla quale dedic\u00f2 devotamente il suo carisma e la sua esperienza cristiana.\nSuccessivamente si impegn\u00f2 di prima persona alla fondazione dei primi conventi delle \"povere dame\". Uno di questi conventi, ancora attivo, si trova ad Atri, citt\u00e0 natale del religioso.\nNel 1219, frate Filippo Longo, su interessamento del cardinal Ugolino, fu eletto primo Confessore, Visitatore, Correttore, e Presidente delle monache di San Damiano, dette poi di Santa Chiara. Tale nomina non fu gradita da San Francesco (\"I miei frati proprio per questo sono chiamati Minori, perch\u00e9 non presumano di diventare maggiori\") che, tornato dalla Terrasanta, destitu\u00ec immediatamente il frate dall'incarico. Dopo la morte di San Francesco, tra gli anni 1228 e 1246, per volont\u00e0 del Papa, Frate Filippo fu chiamato nuovamente a questa carica.\nDopo aver contribuito alla raccolta di materiale sul santo d'Assisi, Filippo Longo si ritir\u00f2 a predicare in Francia, nella regione dell'Alvernia, dove mor\u00ec."}
{"id": "532417", "revid": "767487", "url": "https://it.wikipedia.org/wiki?curid=532417", "title": "Ben Bagley", "text": "Biografia.\nLa famiglia di Bagley, di estrazione piccolo-borghese senza particolari problemi economici, gli assicura un'infanzia tranquilla: il padre \u00e8 impiegato, la madre casalinga e insegnante di pianoforte part-time. Sar\u00e0 proprio la madre a far nascere nel giovane la passione per la popular music statunitense e in particolare per il musical.\nAltro personaggio fondamentale della sua infanzia \u00e8 la nonna che lo porta una volta all'anno con lei in \"pellegrinaggio teatrale\" a New York dove ha la possibilit\u00e0 di vedere il meglio della produzione teatrale di quegli anni.\nAppena finito il college, Ben si trasferisce a New York deciso a lavorare nel mondo dello spettacolo.\nDopo una breve gavetta, a soli 22 anni, in un piccolo teatro off-Broadway produce il suo primo spettacolo: Shoestring Revue, una rivista brillante che ottiene un ottimo successo sia di critica che di pubblico. Il motivo di un tale successo \u00e8 semplice: Ben ha un incredibile istinto teatrale e sa scovare i migliori talenti in circolazione. La maggior parte della canzoni di Shoestring Revue, ad esempio, sono scritte da Sheldon Harnick, Charles Strouse e Lee Adams, future leggende del teatro leggero americano (il primo scriver\u00e0 i testi de \"Il violinista sul tetto\" e \"Fiorello\" mentre Strouse e Adams firmeranno \"Annie\" e \"Bye, Bye Birdie\").\nAnche il cast \u00e8 di livello eccezionale, soprattutto le interpreti femminili, composto da tre sconosciute ragazze destinate a una fulgida carriera teatrale: Dody Goodman, Bea Arthur (futura protagonista di serie cult come \"Maude\" e \"Cuori senza et\u00e0\") e Chita Rivera (che pochi anni dopo far\u00e0 il suo debutto trionfale a Broadway interpretando Anita nel primo allestimento di \"West Side Story\").\nNel 1957 mette in piedi un'altra edizione del Shoestring Revue. Questa volta fra gli autori delle canzoni troviamo Tom Jones e Harvey Schmidt, che pochi anni dopo firmeranno \"Fantasticks\", lo show che ha avuto pi\u00f9 repliche in assoluto nella storia del teatro musicale moderno. Harvey Schmidt rimarr\u00e0 per tutta la vita un amico intimo di Bagley, aiutandolo spesso nel difficile compito di raccogliere fondi per i suoi progetti musicali.\n\"The Littlest Revue\" \u00e8 il titolo della successiva produzione di Bagley. Questa volta vanta fra i suoi autori due nomi affermati: il poeta e paroliere Ogden Nash e il raffinato musicista Vernon Duke. L'ultima grande rivista off-Broadway prodotta da Bagley \u00e8 \"Decline and Fall of the Entire World as Seen Through the Eyes of Cole Porter\": un'opera pi\u00f9 \"intimista\" che racconta la vita di Porter attraverso una raccolta delle sue canzoni meno conosciute, alcune addirittura inedite, il tutto affidato ad una cast eccezionale: Kaye Ballard, Harold Lang, Bobby Short e Tammy Grimes solo per citarne alcuni. Anche se oggi l'idea di raccontare la vita di un compositore attraverso le sue canzoni meno conosciute \u00e8 tutt'altro che originale, Ben fu il primo a realizzare un'opera del genere.\nDurante questi anni Ben conosce il pianista e musicista Arthur Siegel che diventer\u00e0 ben presto uno dei suoi pi\u00f9 stretti collaboratori, oltre che il suo pi\u00f9 caro amico. \u00c8 proprio grazie a Siegel che la carriera di Ben prende una svolta importante: Siegel lo persuade a continuare l'esperimento iniziato con lo show su Porter e a produrre una serie di dischi in cui avverrebbe \"salvato dall'oblio\" le canzoni dei grandi compositori di Broadway. Inizialmente Bagley medita di dedicare un intero disco alle canzoni del suo amico Vernon Duke, ma successivamente decide di optare per una coppia di compositori pi\u00f9 conosciuti: nasce cos\u00ec \"Rodgers &amp; Hart revisted, vol. I\", il primo di una lunga serie di dischi prodotti da Ben.\nCome gi\u00e0 per le riviste, anche per queste produzioni discografiche Bagley opta per un cast di giovani e promettenti cantanti/attori: oltre a Siegel stesso, che suona anche il pianoforte in tutte le canzoni, troviamo Danny Meehan, Dorothy Loudon (futura diva di Broadway) e Charlotte Rae (reduce dal successo del revival di L'opera da tra soldi curato da Marc Blitzstein e futura star della serie televisiva L'albero delle mele). L'ottimo successo di questo strano esperimento discografico permetter\u00e0 a Ben di produrne altri 48, \"rivisitando\" cos\u00ec tutti i pi\u00f9 grandi compositori di Broadway: da Cole Porter a Jerome Kern, da Oscar Hammerstein II a Alan Jay Lerner, passando anche per compositori pi\u00f9 moderni fra cui Jerry Herman e Kender &amp; Ebb.\nUn geniale eccentrico.\nI dischi prodotti da Bagley sono diversi dagli altri \"tributi\" che si possono trovare sul mercato: non sono semplici collezioni di canzoni registrate da famosi interpreti, ma tutto il disco \u00e8 assemblato, orchestrato e registrato come se fosse uno spettacolo, con una canzone di introduzione, un gran finale e una serie di pezzi nel mezzo che sviluppano uno o pi\u00f9 temi, spesso scelti con gusto estremamente bizzarro o camp (in \"Rodgers &amp; Hart Revisited, Vol II\" il leitmotiv che lega le canzoni sono l'amore estremo e il sadomaso).\nLeggendarie sono anche le copertine dei dischi, con i loro bozzetti di elaborati e stravaganti costumi ispirati alle canzoni contenute dei dischi e disegnati dall'amico Harvey Schmidt. Le copertine ritraggono sempre donne, spesso a seno nudo, con un'unica eccezione, fatta per il tributo a Leonard Bernstein in cui il musicista \u00e8 ritratto attorniato da due ragazze (il titolo del disegno \u00e8 alquanto malizioso: Lenny and the Girls).\nSchmidt non \u00e8 stato l'unico ad avere avuto l'onore di realizzare le deliranti copertine per i dischi di Ben. In due occasione Bagley chiese aiuto a un altro suo amico, una stilista francese che risponde al nome di Yves Saint Laurent.\nLa lista degli attori e dei cantanti che hanno lavorato nei dischi di Ben \u00e8 impressionante, molti dei quali gay, lesbiche o bisessuali, come Anthony Perkins, Bobby Short, Richard Chamberlan ed Estelle Parsons. Poi sono da ricordare voci jazz leggendarie come Cab Calloway, Nell Carter e Blossom Dearie, stelle di Hollywood ormai in declino come Gloria DeHaven, Ann Miller, Ellen Burstyn, e icone del camp come Gloria Swanson, Katherine Hepburn, Barbara Cook o Eleine Stritch.\nMa fortemente camp \u00e8 anche il modo in cui Ben realizzava i suoi dischi, assegnando spesso a uomini canzoni scritte per donne e viceversa, oppure producendo curiose orchestrazioni. Un esempio su tutti: per la canzone \"Hunted Heart\", presente nel disco \"Arthur Schwatz Revisited\", ispirandosi al recente successo internazionale della canzone Je t'aime, moi non plus aggiunse in sottofondo gemiti e sospiri che lasciavano poco spazio all'immaginazione.\nInfine, Bagley aggiungeva una serie di note personali, sarcastiche quando non velenose, e decisamente \"politicamente scorrette\", sul retro delle copertine dei suoi LP (poi riprodotte nei libretti delle ristampe in CD). Ad esempio, in \"Cole Porter Revisited, Vol. IV\", scrisse:\nSu Elaine Stritch scrisse:\nCommentando una canzone intitolata \"Rabelais, Boccaccio, de Maupassant and Balzac\" tenne a precisare che:\nAll'inizio degli anni 1990 Bagley fonda una sua etichetta indipendente e ripubblica tutti i suoi dischi su CD, aggiungendo nuove canzoni registrate per l'occasione.\nBagley muore il 21 marzo del 1998. Le cause della morte risultano tuttora incerte: il comunicato ufficiale parla genericamente di \"una lunga malattia\" e di certo soffriva da anni di epatite, ma si sospetta anche che fosse malato di AIDS.\nLa vita privata.\nDella vita privata di Ben Bagley non si sa molto. Anche se spesso si dichiarava bisessuale, ci sono pochi dubbi sul fatto che preferisse la compagnia degli uomini.\nFu per certo amico intimo e probabilmente amante di Montgomery Clift, che pass\u00f2 a casa di Bagley gran parte degli ultimi anni della sua vita.\nBen tent\u00f2 anche di risollevare la carriera di Clift offrendogli di cantare un paio di canzoni per il disco \"George Gershwin revisited\". Ma la cosa sfum\u00f2 perch\u00e9 Bagley aveva a disposizione gli studi di registrazione solo alla mattina e Clift, ormai alcolizzato, non era in grado di lavorare prima dell'una. A sostituirlo fu Anthony Perkins, con il quale, secondo alcune fonti, ebbe anche una breve relazione sentimentale.\nSu Bagley girano diverse leggende a New York, riguardanti la sua incredibile sfrontatezza e la sua invidiabile capacit\u00e0 di convincere la gente a lavorare gratis."}
{"id": "532419", "revid": "17654", "url": "https://it.wikipedia.org/wiki?curid=532419", "title": "Saved from the Titanic", "text": ""}
{"id": "532422", "revid": "1086846", "url": "https://it.wikipedia.org/wiki?curid=532422", "title": "Associazione Sportiva Roma 1967-1968", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1967-1968.\nStagione.\nLa squadra, guidata per il terzo anno da Oronzo Pugliese, ha un inizio scoppiettante spinta dai gol del neo acquisto, prelevato dal , Giuliano Taccola, rivelazione del campionato. Con il passare del tempo, la squadra va via via sgonfiandosi e il gioco eccessivamente offensivo comincia a pesare troppo su una difesa poco solida. Dopo una serie di risultati negativi, la squadra termina il campionato con un decimo posto, stemperando le speranze cresciute nella fase iniziale del torneo.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e con una banda giallorossa obliqua, pantaloncini bianchi e calzettoni bianchi bordati di giallorosso. La terza divisa \u00e8 formata da maglia gialla con collo a V rosso, pantaloncini bianchi, calzettoni rossi bordati di giallo. I portieri usano una maglia nera abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 67/68\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532425", "revid": "1610933", "url": "https://it.wikipedia.org/wiki?curid=532425", "title": "Cornacchia nera", "text": ""}
{"id": "532431", "revid": "729019", "url": "https://it.wikipedia.org/wiki?curid=532431", "title": "Uvira", "text": "Uvira \u00e8 una citt\u00e0 nella Repubblica Democratica del Congo, situata a nord del Lago Tanganica. Ha un grande porto a Kalundu il quale provvede a collegare Kalemie e Kigoma in Tanzania.\nLa citt\u00e0 \u00e8 collegata da strade che portano a Bukavu e anche a Bujumbura, la capitale del Burundi.\nUvira \u00e8 sede di una diocesi cattolica, suffraganea dell'arcidiocesi di Bukavu."}
{"id": "532433", "revid": "1086846", "url": "https://it.wikipedia.org/wiki?curid=532433", "title": "Associazione Sportiva Roma 1966-1967", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1966-1967.\nStagione.\nDurante la stagione i giallorossi ottengono undici vittoria, altrettanti pareggi e dodici sconfitte in campionato, ottenendo solo un decimo posto finale. Nelle coppe non va meglio: in Coppa Italia viene subito eliminata dal , mentre in Coppa delle Alpi si piazza terza.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e con una banda giallorossa obliqua, pantaloncini bianchi e calzettoni bianchi bordati di giallorosso. I portieri hanno tre maglie: una nera, una verde, una nera con colletto a polo giallorosso decorata con una V giallorossa; queste sono abbinate a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 66/67\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532435", "revid": "21880", "url": "https://it.wikipedia.org/wiki?curid=532435", "title": "Corvus corone corone", "text": ""}
{"id": "532445", "revid": "98077", "url": "https://it.wikipedia.org/wiki?curid=532445", "title": "Eremitani", "text": ""}
{"id": "532446", "revid": "729019", "url": "https://it.wikipedia.org/wiki?curid=532446", "title": "Leonardo Ghiraldini", "text": "Biografia.\nNativo di Padova, Ghiraldini crebbe nel cittadino club del , in cui comp\u00ec la trafila fino all'esordio in prima squadra, avvenuto nel 2003.\nNelle due stagioni di campionato in maglia bianconera Ghiraldini fu convocato per la Nazionale Under-21 e per quella a VII, con le quali prese parte ai tornei di categoria.\nPassato al nel 2005 ricevette anche la convocazione di Pierre Berbizier per la Nazionale maggiore.\nL'esordio ufficiale avvenne l'11 giugno 2006 nel test match di Tokyo contro il , vinto dagli azzurri per 52-6.\nInserito nella rosa azzurra alla in Francia, Ghiraldini scese in campo solo contro il .\nIl nuovo C.T. Nick Mallett, subentrato a Berbizier, conferm\u00f2 Ghiraldini e lo impieg\u00f2 in pianta stabile nel Sei Nazioni 2008, oltrech\u00e9 nel successivo \"tour\" estivo in Sudafrica e Argentina, in cui Ghiraldini fu capitano.\nNel campionato 2007-08 giunse il titolo di campione d'Italia con il .\nCon la rinuncia del club lombardo alla massima serie per problemi economici, e la conseguente retrocessione in A2, Ghiraldini fu svincolato e acquistato dal per il campionato 2009-10.\nDopo l'infortunio di Sergio Parisse nel corso dei test match internazionali di autunno 2009, Ghiraldini prese il suo posto come capitano dell' durante il Sei Nazioni 2010.\nConvocato per la in Nuova Zelanda, fu schierato nell'incontro di apertura degli azzurri contro l' e in quello contro gli .\nRimasto in seguito punto fermo della nuova Nazionale sotto il C.T. Jacques Brunel, disput\u00f2 a livello di club con Treviso il nuovo torneo celtico, il Pro12, fino al 2014, anno in cui si trasfer\u00ec in Premiership nelle file del .\nBrunel lo convoc\u00f2 in seguito per la , la sua terza consecutiva.\nNel 2016 pass\u00f2 al con cui si laure\u00f2 campione di Francia nel 2019, anche se dovette saltare tutta la parte finale del campionato a causa di un infortunio al legamento crociato del ginocchio destro occorsogli durante il Sei Nazioni a Roma proprio contro la .\nAlla fine della stagione fu lasciato libero dal Tolosa per scadenza contratto, e recuper\u00f2 in tempo per essere convocato per la sua quarta coppa del mondo nella quale tuttavia non ebbe modo di giocare: dopo tre incontri in cui non fu schierato, World Rugby annull\u00f2 il \"match\" contro la per rischio atmosferico vanificando quindi la possibilit\u00e0 di concedere un'ultima presenza ai giocatori che chiudevano con tale manifestazione la propria attivit\u00e0 internazionale.\nA febbraio 2020 diventa ufficialmente un giocatore dell\u2019Union Bordeaux B\u00e8gles, militando tra le file del club fino al termine della stagione sportiva.\nNel gennaio 2021 annuncia il ritiro dal rugby internazionale all'et\u00e0 di 36 anni con all'attivo 107 \"cap\" in Azzurro di cui 17 da capitano."}
{"id": "532450", "revid": "125468395", "url": "https://it.wikipedia.org/wiki?curid=532450", "title": "Yoshiyuki Tomino", "text": "Biografia.\nInizi\u00f2 la sua carriera nel 1963, subito dopo la laurea, entrando nella Mushi Production di Osamu Tezuka, dove il suo primo lavoro fu di collaborare agli storyboard di \"Astro Boy\". Sempre alla Mushi Productions collabor\u00f2 agli storyboard di \"Heidi\". Pi\u00f9 tardi divenne uno dei membri pi\u00f9 importanti dello studio di animazione Sunrise e ne diresse molti degli anime prodotti negli anni settanta e ottanta, prima di rallentare la sua attivit\u00e0. L'opera per cui \u00e8 probabilmente pi\u00f9 conosciuto \u00e8 \"Mobile Suit Gundam\" (1979) con cui ha dato vita al genere dei \"real robot\".\n molti dei finali delle sue prime opere, tra cui \"Zambot 3\" (1977), \"Ideon\" (1980), \"Seisenshi Dunbine\" (1983) e \"Mobile Suit Z Gundam\" (1985), non sono finali postivi e vedono la morte di quasi tutto il cast di personaggi (protagonisti inclusi). Successivamente si rimise dalla depressione e i suoi lavori successivi, per esempio \"Turn A Gundam\" e \"Brain Powerd\", sono decisamente pi\u00f9 positivi.\nTra le sue opere pi\u00f9 note c'\u00e8 anche Daitarn 3 (1978).\nTomino ha infine spesso scritto anche le parole per le sigle delle sue serie, firmandole con lo pseudonimo . Con lo stesso pseudonimo ha collaborato con artisti come Y\u014dko Kanno, Asei Kobayashi, MIO e Neil Sedaka.\nAnni '70.\nTomino ha fatto il suo debutto alla regia nel 1973 con \"Toriton\": questa serie anime, liberamente ispirata all'omonimo manga di Osamu Tezuka \"Blu Triton\", ha immediatamente mostrato una prospettiva differente rispetto alla tradizionale \"lotta del bene contro il male\". Il personaggio principale Toriton, un bambino poco pi\u00f9 che decenne, \u00e8 l'ultimo superstite dei \"tritoni\", una trib\u00f9 di Atlantide, continente che \u00e8 stato interamente spazzato via dai cattivi \"poseidons\"; si capisce tuttavia abbastanza presto che la storia non \u00e8 dopotutto cos\u00ec manicheisticamente in bianco e nero (da una parte tutti cattivi, dall'altra tutti buoni).\nNel 1975 Tomino ha lavorato a \"Yuusha Raideen\", la sua prima opera di genere mecha e di cui ha diretto gli iniziali 26 episodi; la serie \u00e8 stata famosa e influente per la sua rappresentazione innovativa di un gigantesco robot da combattimento di origini misteriose. Da allora in poi quella stessa idea ha continuato a ispirare molti altri autori tra cui Yutaka Izubuchi col suo \"RahXephon\" dei primi anni 2000.\nMentre molte delle serie dirette da Tomino lungo il corso della sua carriera contenevano un tono ottimista e positivo, in cui la maggior parte dei protagonisti sopravvivono, un certo numero di sue opere durante i primi anni di carriera (1973-1985) contengono un numero significativo di conclusioni di storie in cui i personaggi protagonisti muoiono.\nNel 1977 ha diretto \"Zambot 3\": qui nella puntata finale un gran numero di personaggi si immolano per sconfiggere gli avversari; sacrificano la loro vita per la salvezza del mondo. All'epoca venne soprannominato , per l'alto numero di morti tra i protagonisti delle sue opere.\nNel 1978 crea, scrive e dirige la famosa serie Daitarn 3, che presenta diversi spunti di originalit\u00e0 nel genere mecha/Super Robot.\nNel 1979 scrive la sceneggiatura e dirige \"Mobile Suit Gundam\", opera molto influente nella successiva trasformazione dal genere \"super robot meccanico\" di tipo spaziale a quello ampiamente spiegabile con l'ausilio di meccanismi terrestri (definito genere Real Robot: \"Col suo approccio realistico, Gundam ha cambiato il volto dell'anime mecha\".\nIn un'intervista lo stesso autore discute di quello che stava cercando di realizzare con Gundam: \"Volevo avere una serie di robot pi\u00f9 realistici, a differenza del mecha tradizionale, ove tutto \u00e8 basato su possibilit\u00e0 reali... Il concetto di base \u00e8 stato quello di creare fatti possibili\". M.S. Gundam \u00e8 stata seguita da numerosi sequel e spin-off, diventando una delle opere pi\u00f9 longeve ed influenti, oltre che una delle pi\u00f9 popolari, tanto da essere scelta come numero 1 nella Top100 indetta da TV Asahi nel 2005.\nAnni '80.\nNel 1980 dirige \"Densetsu kyojin Ideon\", seguita da due versioni cinematografiche conclusiva due anni dopo: anche qui si ha un finale quantomai sanguinolento, non solamente con la stragrande maggioranza dei personaggi che muoiono (anche se poi alcuni di loro vengono successivamente riportati in vita in forma spirituale e fatti viaggiare verso un lontano pianeta in cui poter rinascere), ma perfino gli stessi pianeti in cui vivono sia gli eroi che gli antagonisti finiscono per venire completamente distrutti.\nLa serie immediatamente successiva a questa, \"Sent\u014d Meka Xabungle\", conteneva tuttavia dei temi molto pi\u00f9 spensierati ed allegri e con la maggioranza dei personaggi che sopravvivono, questo in netto contrasto con Ideon. Nel 1983 con \"Seisenshi Dunbine\" Tomino torna decisamente alle trame cupe e sanguinose, col finale che vede la morte di un gran numero di personaggi.\nNel 1984 \u00e8 la volta di \"J\u016bsenki L-Gaim\", serie in cui nuovamente gli eroi riescono a sopravvivere. Nel 1985 Tomino dirige il primo sequel di Gundam intitolato \"Mobile Suit Z Gundam\"; questa serie mette ancora una volta in evidenza le predisposizioni da \"killer\" dell'autore, in particolare durante gli ultimi episodi.\nLe serie seguenti della saga di Gundam invece creano un'atmosfera pi\u00f9 ottimista e con una vena anche comica a volte, rispetto ai temi pi\u00f9 cupi delle opere precedenti. Nel 1988 con il film \"\" fornisce una prima conclusione alla saga iniziata nel 1979, nuovamente con la maggioranza dei personaggi che finisce morta ammazzata.\nAnni '90 e 2000.\nTomino avrebbe diretto poi nel 1991 un ulteriore film dedicato a Gundam dal titolo \"Mobile Suit Gundam F91\": qui la trama si svolge trent'anni dopo \"Il contrattacco di Char\" e dirige la saga in una nuova direzione, con un nuovo cast di personaggi. Nel 1993 vede la luce \"Kid\u014d Senshi Victory Gundam\"; qui si torna ad una caratterizzazione della trama che vede la morte d'un gran numero di protagonisti: questa tuttavia doveva essere l'ultima serie in cui ci\u00f2 accadeva.\nNel 1996 ha sceneggiato e diretto l'OAV in tre episodi intitolato \"Garzey no tsubasa\" e nel 1998 \"Brain Powerd\". Nel 1999 ritorna a Gundam con \"Turn A Gundam\" e nel 2002 ha diretto i due film che seguono la serie; nello stesso anno da diretto \"Overman King Gainer\", infine nel 2005 ha diretto i tre film che riassumono gli avvenimenti di \"Mobile Suit Z Gundam\" del 1985.\nIl suo ultimo lavoro \u00e8 stato l'OAV in sei episodi intitolato \"Wings of Rean.\""}
{"id": "532451", "revid": "7077", "url": "https://it.wikipedia.org/wiki?curid=532451", "title": "Tomino Yoshiyuki", "text": ""}
{"id": "532453", "revid": "729019", "url": "https://it.wikipedia.org/wiki?curid=532453", "title": "Fabio Staibano", "text": "Biografia.\nHa iniziato nel Rugby Battipaglia, dove ha giocato fino all'under 17, per poi passare in prestito al Rugby Sannio con cui ha preso parte al campionato Nazionale Under 21. Con la compagine sannita ha perso la finale per lo scudetto. Quindi il passaggio all'Overmach Parma, con cui ha debuttato nel Super 10.\nHa indossato la maglia azzurra per la prima volta l'11 giugno 2006 contro il .\nTornato in Italia, per la stagione 2010-11 e 2011-12 \u00e8 stato ingaggiato dagli Aironi, \"franchise\" italiana in Pro12.\nDopo la cancellazione della licenza per la partecipazione alla Pro12 degli Aironi, Staibano viene ingaggiato dalla squadra inglese London Wasps che milita in Premiership per la stagione 2012-2013. Ritorna in Italia la stagione successiva, per disputare il campionato di Eccellenza con il Petrarca.\nDal 2014 milita a Piacenza nei Rugby Lyons."}
{"id": "532454", "revid": "1305772", "url": "https://it.wikipedia.org/wiki?curid=532454", "title": "Impossible Creatures", "text": "Impossible Creatures \u00e8 un videogioco strategico in tempo reale (RTS) prodotto nel 2003 da Relic Entertainment in collaborazione con Microsoft Game Studios. La caratteristica distintiva del gioco rispetto ad altri RTS consiste nel fatto che il giocatore pu\u00f2 creare eserciti composti da unit\u00e0 personalizzate. Ogni esercito comprende 9 tipi di \"creature\"; ognuna di esse \u00e8 la libera combinazione di due animali scelti da un insieme di 50 specie (75 con tutti i mod ufficiali installati), per un totale di oltre 127.000 combinazioni. Ogni animale (e quindi ogni combinazione) ha un insieme peculiare di caratteristiche (velocit\u00e0, resistenza, tipi di attacco disponibili, e via dicendo). L'ambientazione del gioco \u00e8 una sorta di incrocio fra \"L'isola del dottor Moreau\" e \"Jurassic Park\".\nCome la maggior parte degli RTS, \"Impossible Creatures\" comprende una campagna (una sequenza di partite predefinite che sviluppano una storia) e consente all'utente di impostare liberamente partite sia in multiplayer che contro il computer.\nTrama.\nNel 1937, il dottor Eric Chanikov, in esilio nel suo laboratorio in un arcipelago sperduto nell'oceano, crea la \"tecnologia Sigma\", che consente di creare nuove specie animali combinando coppie di animali di diverse specie.\nRex Chance (vero cognome: Chanikov), un reporter di guerra, va in cerca del padre. Giunto al laboratorio conosce la dottoressa Lucy Willing, l'assistente di suo padre, e scopre che suo padre \u00e8 stato ucciso dal malvagio miliardario Upton Julius, che ha intenzione di usare la tecnologia Sigma per conquistare il mondo insieme ai suoi tirapiedi (Whitey Hooten, Velika la Pette, Dottor Otis Ganglion). Rex e Lucy riescono a sconfiggere i malvagi, scoprendo nel frattempo che Rex \u00e8 dotato di poteri sovrumani, essendo stato lui stesso creato usando la tecnologia Sigma.\nPrima parte: le isole artiche.\nLivello 1: Exile.\nNel filmato introduttivo, Rex Chance riceve una lettera dal padre, il dottor Eric Chanikov (vedi il paragrafo precedente), e si reca sull'isola dove egli \u00e8 tenuto prigioniero, Isla Undisonus, nell'arcipelago (immaginario) di Variatas, al largo della costa cilena. Trova un laboratorio abbandonato, dove scopre a sue spese il potere della Tecnologia Sigma: un branco di \"Wolorpion\" (fusione di lupo e scorpione) lo aggredisce.\nIncontra Upton Julius, che sta per farlo sbranare, ma viene salvato dall'assistente di Chanikov, la dottoressa Lucy Willing, armata di un fucile a dardi sonniferi, che lo porta a bordo di un laboratorio semovente simile a un incrocio tra una locomotiva e un elicottero. \u00c8 l'11 giugno 1937.\n100 miglia pi\u00f9 a sud, una delle eliche del laboratorio si rompe, imponendo un atterraggio di fortuna sulla costa innevata della gelida Isla Exsilium (dal latino: \"esilio\").\nSu quest'isola il giocatore, controllando Rex e il suo fucile a dardi, dovr\u00e0 raccogliere il Dna dei primi quattro animali: il coyote, il puma, la moffetta e l'istrice (quest'ultimo capace di lanciare aculei dalla testa), mentre Lucy provvede a raccogliere il carbone e a costruire le strutture produttrici di elettricit\u00e0 (carbone ed elettricit\u00e0 sono le due risorse del gioco).\nUn altro compito di Rex \u00e8 la \"diplomazia\" con gli indigeni dell'arcipelago: si recher\u00e0 infatti nel villaggio eschimese a nord per venire a sapere che la sua presenza ha causato un violento attacco da parte di alcune creature Sigma, \u00abaffamate di cani da slitta\u00bb.\nUna volta sconfitte le creature con l'aiuto della stessa Tecnologia Sigma, grazie all'aiuto della dottoressa Willing, il laboratorio sar\u00e0 riparato ma per abbandonare l'isola occorre del carburante. Si viene a sapere dagli indigeni che si pu\u00f2 trovare del carburante sull'altra met\u00e0 dell'isola, collegata alla prima durante la notte da un ponte di ghiaccio.\nLivello 2: Renewal.\nIl secondo livello, il cui titolo significa \"rinnovo\" \u00e8 ambientato nello stesso giorno e sulla stessa isola. Tuttavia ora il giocatore ha la possibilit\u00e0 di collezionare altre due creature: il lemming, capace di scavare cunicoli, e il lupo.\nIl nuovo obiettivo di Rex \u00e8 trovare e liberare dalla creature nemiche la cisterna di carburante sull'estremit\u00e0 a nord di Isla Exsilium. A quel punto, scoprir\u00e0 un operaio (\"henchman\") abbandonato che lavorer\u00e0 per lui in cambio di piet\u00e0 da parte sua e porta un barile di benzina al laboratorio.\nDa lui si viene a sapere di uno dei sottoposti di Upton Julius, un ex-baleniere gobbo e dal carattere brutale di nome Whitey Hooten, a cui appartengono le creature affrontate finora, generalmente prodotte secondo criteri di potenza e resistenza.\nIn quel momento il laboratorio si alza in volo e si posa presso la cisterna per salvare l'isola dalle armate di Hooten, e dando a Lucy l'occasione di reperire il progetto di una struttura, il cosiddetto \"amplificatore genetico\" (\"genetic amplifier\"; le traduzioni sono prese dal manuale italiano ufficiale), utilizzato per aumentare le doti (attacco, corazza, velocit\u00e0, ecc.) delle creature.\nLivello 3: Fathers and Sons.\nIl laboratorio cambia di nuovo posizione: il 13 giugno raggiunge un'altra isola artica, Isla Undisonus (\"undisonus\" \u00e8 un aggettivo latino che indica i luoghi dove si ode il rumore delle onde). Qui il giocatore pu\u00f2 trovare creature di una certa stazza come l'ariete, il ghiottone, il grizzly e il bue muschiato. Parallelamente, Lucy trover\u00e0 i progetti di una turbina per produrre pi\u00f9 elettricit\u00e0, il \"generatore\" (\"electrical generator\") e una torre di difesa che ferisce i nemici con scariche di ultrasuoni, la \"torretta sonica\" (\"soundbeam tower\").\nAll'inizio del livello, Rex deve trovare un esploratore eschimese perdutosi nella pianura ghiacciata: questi gli indicher\u00e0 gli avamposti di Hooten. Distrutti questi, Rex ritrover\u00e0 il laboratorio di Chanikov (visto nel filmato introduttivo) e lo esplorer\u00e0, non trovando traccia del padre. Comunque, scoprir\u00e0 dardi a neurotossine (\"neuro toxins\"), estremamente efficaci contro le creature nemiche.\nDopo la distruzione delle tre basi di Hooten, questi riveler\u00e0 a Rex, attraverso una radio nascosta presso il laboratorio di Chanikov, queste parole:\nLivello 4: Ship Wreck.\nIl laboratorio approda l'indomani, 14 giugno, a Isla Glacialis, un'isola montagnosa, piena di valli e canyon e tagliata in due da un imponente ghiacciaio che le d\u00e0 il nome. Qui si trovano tre specie, l'orso polare, l'aragosta, capace di nuotare e di rigenerare lentamente le ferite, e la civetta delle nevi, in grado di volare. Oltre a queste, si trovano anche due strutture che Lucy dovr\u00e0 acquisire: l'\"acquario\" (\"water chamber\"), finalizzato alla produzione di creature marittime, e il \"centro di ricerca\" (\"research clinic\"), utilizzato per aumentare l'efficienza di operai ed edifici in generale.\nFin dall'inizio della missione la base sar\u00e0 sotto attacco: tra le varie creature, Hooten ne invia una dalla potenza terrificante, un misto di orca e orso polare, che emette dalla bocca ultrasuoni che infliggono ai nemici pesanti ferite.\nDopo la distruzione di alcuni avamposti, Whitey Hooten, pazzo di rabbia, si erge in cima ad una montagna durante un filmato e urla insulti sconnessi che provocano una frana: il ghiacciaio crolla e l'armata di Rex e Lucy pu\u00f2 sferrare il colpo finale.\nLa vendetta di Rex Chance si consuma di l\u00ec a poco: la base centrale viene distrutta e la \"Bressau\", la nave incagliata di Whitey Hooten, sprofonda negli abissi trascinando con s\u00e9 il suo proprietario.\nSeconda parte: le isole tropicali.\nLivello 5: Trial by Fire.\nIl 18 giugno il laboratorio, che non pu\u00f2 reggere un viaggio direttamente fino all'isola di Julius, atterra in un'isola di savana, Isla Aduro, dove la fauna cambia radicalmente (vi si trovano la zebra, la giraffa, il babbuino e il camaleonte, capace di rendersi invisibile alla maggior parte dei nemici).\nRex e Lucy incontrano il secondo alleato di Julius, Velika laPette, una donna alta, scheletrica, dallo sguardo altezzoso e dal caratteristico accento francese, a bordo di un piccolo elicottero monoposto.\n\"Aduro\", in latino, significa \"bruciare\": infatti, dopo pochi minuti il laboratorio e un vicino villaggio indigeno sono minacciati da un violento incendio appiccato da Velika. Anche il titolo di questa missione, \"Trial by fire\", significa \"la prova del fuoco\".\nRecatosi al villaggio, Rex ottiene il Dna del pesce arciere, che ha la capacit\u00e0 di lanciare acqua sul terreno: ibridi mezzo-pesce spengono cos\u00ec l'incendio e Rex ottiene dagli indigeni, a titolo di ringraziamento, anche il Dna della libellula.\nDurante la battaglia sull'isola, che termina con la distruzione del laboratorio nemico, Lucy acquisisce i progetti della \"torretta contraerea\" (\"anti-air tower\", una difesa devastante contro i nemici volanti), della \"voliera\" (\"air chamber\", produttrice di unit\u00e0 volanti) e della \"siepe di rovi\" (\"bramble fences\"), un recinto di rovi geneticamente modificati per proteggere le proprie basi.\nLivello 6: Flying Machines.\nIl giorno dopo, 19 giugno, Rex e Lucy stabiliscono la loro nuova base su un'isola vulcanica, Isla Eruptio, coperta per met\u00e0 di roccia nera e per met\u00e0 di savana. Questa tappa ha origine dall'idea di Rex di appropriarsi dei progetti dell'elicottero di Velika, il \"convertiplano\" (\"gyrocopter\").\nIn quest'isola si trovano ben sei specie animali: il cobra, capace di sputare veleno, la iena, la pantera, lo scimpanz\u00e9, che lancia rocce esplosive, e due animali estremamente potenti: il gorilla e il coccodrillo.\nIl livello si divide idealmente in tre parti: nella prima, l'armata di Rex e Lucy raggiunge il cratere vulcanico al centro dell'isola, circondato da laghi e montagne; poi, si incontra un operaio abbandonato, ex-pilota di convertiplani, che in cambio di protezione da Velika offrir\u00e0 a Rex i suoi servigi e riparer\u00e0 il suo velivolo; infine, nella terza, grazie al convertiplano riparato il giocatore pu\u00f2 edificare una base sulla costa sud-occidentale di Isla Eruptio e distruggere l'avamposto di Velika.\nFatto questo, in un filmato Velika abbandoner\u00e0 un operaio sull'isola: \nL'operaio viene catturato e confessa che alcuni degli indigeni sono stati portati sulla successiva isola per esperimenti della Tecnologia Sigma da condursi su di loro.\nLivello 7: A Friend in Need.\nL'isola incontrata il 20 giugno, Isla Ligatio (in latino: legame), a differenza della precedente, \u00e8 coperta di vegetazione e popolata da quattro villaggi indigeni. Ha una forma a C capovolta con larghi banchi di sabbia e un isolotto a sud dove approda il laboratorio.\nAll'inizio della missione, un abitante dell'isola chiede aiuto per la sua gente, intrappolata nella zona del Tempio fra quattro palizzate di bamb\u00f9.\nProvoca poi la fuga della fauna dell'isola, impedendo a Rex di acquisire nuovi Dna finch\u00e9 non avranno riportato i prigionieri a casa. Distrutto il recinto, infatti, il giocatore dovr\u00e0 scortare gli indigeni fino ai loro villaggi, ottenendo come ricompensa i Dna del piranha per il primo villaggio, del pipistrello per il secondo (in grado di vedere grazie al suo sonar naturale aree anche molto lontane), del calabrone per il terzo e della tartaruga per il quarto.\nDurante questo livello, Rex sembra assumere la capacit\u00e0 di rigenerare le ferite.\nLivello 8: The Wicked Sky Witch.\nRex \u00e8 deciso a sconfiggere Velika a tutti i costi, perci\u00f2 dice a Lucy di portarlo dalla sua isola; ma dovr\u00e0 sconfiggere anche Humphery e Bugsy, due suoi alleati; quindi per la prima volta dovr\u00e0 battere tre nemici nella stessa partita.\nBisogna catturare il DNA del rinoceronte, dell'ippopotamo, del ghepardo, del varano di Komodo, dello squalo martello e dell'aquila.\nCome primo compito deve eliminare tutti gli \"scout\" di Velika (sparandogli contro), poi deve distruggere i laboratori di Humphery e Bugsy ed infine quello di Velika che si trova su un albero.\nDopo aver distrutto il laboratorio di Velika, lei salir\u00e0 sul suo convertiplano e, dopo alcuni malfunzionamenti, cadr\u00e0 nel mare vicino e quindi affogher\u00e0 come Whitey Hooten al livello 4.\nTerza parte: le isole desertiche.\nLivello 9: Mouth of the Beast.\nIn questo livello, sebbene il giocatore sia arrivato alle isole desertiche trover\u00e0 ancora il drago di Komodo, il ghepardo ed il rinoceronte. Il laboratorio, dopo essere arrivato su Isla Perculsus, approda su di una piccola isola molto esposta agli attacchi ma che, dopo che Lucy avr\u00e0 finito di riparare il laboratorio e Rex di aver preso i DNA dell'avvoltoio, dello scorpione e della murena, cambier\u00e0 postazione e si sposter\u00e0 a Nord Ovest lasciando la base precedente in balia di alcune creature nemiche. Il giocatore ha quindi un'ampia disponibilit\u00e0 di creature da fondere e potr\u00e0 creare un esercito da mandare a distruggere il laboratorio nemico oppure i quattro generatori elettrici che si trovano sopra dei geyser\nPeculiarit\u00e0 del gioco.\nLa possibilit\u00e0 di creare unit\u00e0 da combattimento combinando i numerosi animali disponibili apre numerose possibilit\u00e0 inedite da un punto di vista strategico. Sfortunatamente, alcune combinazioni risultano essere particolarmente efficaci, contribuendo cos\u00ec a sbilanciare il gioco. Queste combinazioni (per esempio babbuino+capodoglio) sono dette \"abused\" (\"abusate\") nella comunit\u00e0 dei giocatori e generalmente proibite nelle competizioni online.\nAltre versioni.\nDopo la pubblicazione di \"Impossible Creatures\", Relic ha reso disponibili per il download gratuito due espansioni (dette \"mod\"), con nuovi animali e nuove mappe.\nAltre \"mod\" sono state sviluppate successivamente dalla community con l'SDK e i \"companion tools\" pubblicati da Relic:\nGli animali.\nPossibilit\u00e0 di sbloccare altri animali.\nPer Impossible creatures, \u00e8 possibile eseguire dal sito Microsoft del gioco un download gratuito di 10 animali, non presenti nel programma di installazione predefinito del gioco: sono il delfino (\"Dolphin\"), l'aguglia (\"Garfish\"), il cavallo (\"Horse\"), il canguro (\"Kangaroo\"), l'alce (\"Moose\"), il serpente a sonagli (\"Rattlesnake\"), il corvo (\"Raven\"), il facocero (\"Warthog\"), il tricheco (\"Walrus\") e il mammut lanoso (\"Woolly mammooth\").\nAbilit\u00e0 speciali.\nQuasi tutti gli animali di Impossible Creatures, oltre al mero attacco fisico (morsi, pugni, colpi di coda, punture, ecc.) dispongono di abilit\u00e0 speciali tattiche che ne condizionano l'utilizzo in battaglia. Esse sono:\nAbilit\u00e0 innate.\nLa maggior parte delle abilit\u00e0 sono collegate ad una specifica parte del corpo di un animale (ad esempio, il veleno dello scorpione ha sede nella coda, la raffica di aculei dell'istrice nel dorso). Alcune, invece, le cosiddette \"abilit\u00e0 innate\", sono date semplicemente dalla presenza di un certo progenitore e non da una parte del corpo.\nPer esempio: incrociando un cammello con un'aragosta, avendo tutte le membra di aragosta si perder\u00e0 la resistenza del cammello, che ne richiede il busto. Avendo tutte le membra del cammello, si perder\u00e0 l'anti-barriera dell'aragosta ma non la rigenerazione, che sar\u00e0 presente comunque.\nLe abilit\u00e0 innate sono: Branco, Caccia di gruppo, Furia, Immunit\u00e0 e Rigenerazione."}
{"id": "532455", "revid": "287204", "url": "https://it.wikipedia.org/wiki?curid=532455", "title": "Museo archeologico nazionale di Cosa", "text": "Il Museo archeologico nazionale di Cosa si trova ad Ansedonia, nel comune di Orbetello nella maremma toscana. Il museo raccoglie dei reperti rinvenuti nell'area archeologica di Cosa al cui interno si trova.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nIl Museo \u00e8 stato realizzato grazie alla collaborazione fra lo Stato Italiano e l\u2019American Academy in Rome. La lapide marmorea posta all\u2019ingresso del museo ricorda coloro che ne hanno permesso la nascita: la marchesa Rita San Felice, Frank Brown, Giacomo Caputo, Guglielmo Maetzke e Francesco Nicosia.\nLa sua creazione fu di quasi trent\u2019anni successiva alla prima campagna di scavo, avvenuta nel 1948. Al tempo i materiali furono custoditi in un piccolo edificio moderno che si trovava sull\u2019Arce di Cosa, ma F. Brown volle fin da subito realizzare un museo locale, dove esporre e custodire i numerosi reperti rinvenuti. Alla fine degli anni Settanta, dunque, fu costruito un nuovo edificio per il Museo all\u2019interno delle mura romane, sopra la Casa del Tesoro di cui sfrutta fondamenta e pianta. L\u2019insula corrispondente, compresa tra le strade 4, 5, M e N, \u00e8 stata ampiamente indagata e ha permesso di riportare alla luce anche la Casa dello Scheletro e la Casa degli Uccelli. Originariamente dotato di una sola sala, nel 1997 il Museo aggiunse altri due vani, dedicati rispettivamente all\u2019area del porto e alle fasi di frequentazione pi\u00f9 tarda della citt\u00e0 e ad una piccola aula didattica.\nReperti di uso domestico.\nCeramica.\nLarga parte dello spazio espositivo interno al museo \u00e8 dedicato al materiale ceramico suddiviso per classi e aree di provenienza: ceramica a vernice nera, sigillata, ceramica italo- megarese, ceramica a pareti sottili e ceramica comune.\n- La ceramica a vernice nera, proveniente dalle abitazioni della citt\u00e0, comprende vasellame da mensa datato tra il III e il I secolo a.C. Tra i piatti ve n\u2019\u00e8 un esemplare con fondo decorato a rosette impresse a stampo e l\u2019iscrizione graffita \u201cSAL\u201d. Vi sono poi le patere, piatti poco profondi con rialzo ombelicale cavo utilizzati durante libagioni rituali. Infine sono esposte le pissidi.\n- Tra la ceramica sigillata \u00e8 uno skyphos di et\u00e0 giulio-claudia, un vaso di ispirazione greca dotato, in questo caso, di due anse ad anello: presenta una decorazione a tema erculeo: una pelle di leone e una clava all\u2019interno di una cornice di rosette e volute. Di particolare interesse \u00e8 la coppa con sigillo in \"planta pedis\", ovvero a impronta di piede. Il bollo al suo interno reca la firma di Sex. Murrius Festus, il vasaio attivo dal 50 d.C. circa.\n- Altra classe ceramica esposta al Museo di Cosa \u00e8 l\u2019italo-megarese, caratterizzata da coppe emisferiche prive di piede e realizzate a matrice, che trae origine dall\u2019omonima produzione greca, nata a imitazione delle coppe argentee ellenistiche. A questa classe appartiene una coppa, decorata con rosone centrale da cui si diramano foglie di acanto e tralci vegetali, datata tra il II e il I secolo a.C.\n- I vasi potori rientrano nella classe delle pareti sottili ed erano destinati al consumo di\nliquidi. A questi appartengono due esemplari restaurati: il primo presenta un corpo globulare con anse ad anello e una decorazione a diamanti, il secondo, invece, \u00e8 emisferico, decorato a ragnatela e si data al pi\u00f9 tardi all\u2019inizio del regno dell\u2019imperatore Claudio.\n- Infine, l\u2019ultima classe esposta \u00e8 la ceramica comune, di uso quotidiano, tra cui brocche, pentole, olle e piccole anfore. A queste forme si aggiungono una serie di bottiglie fusiformi di varie dimensioni e un tegame dotato di tre piedi, funzionale alla cottura dei pasti direttamente sul fuoco.\nSeparata da quella di epoca romana, vi \u00e8 una sezione dedicata ai materiali pertinenti ai periodi tardoantico e medievale.\nPer la tarda antichit\u00e0 si possono osservare manufatti ceramici che, in questo caso, non provengono da contesti domestici, bens\u00ec dal sacello di Liber Pater. Vi sono numerose lucerne, testimoni di un culto pagano notturno, recipienti per la preparazione e il consumo di cibo, e vasellame rituale. Quest\u2019ultima categoria comprende recipienti crateriformi (\u00e8 possibile che fossero impiegati per la mescita del vino) con superficie decorata da particolari \"appliques\" fittili conformate a serpente.\nTra i reperti medievali, invece, si trovano maioliche arcaiche e ceramica invetriata, datate tra XII e XIV secolo d.C. e rinvenute entro la cisterna del castello sulla Collina Orientale.\nLucerne.\nLe lucerne sono uno degli strumenti pi\u00f9 comuni di epoca romana. Nel corso del tempo, le tre parti principali che compongono questo oggetto \u2013 corpo, ansa, beccuccio \u2013 hanno subito notevoli trasformazioni. Per questo motivo, spesso, hanno un ruolo rilevante nella definizione cronologica dei vari contesti di ritrovamento. Tra quelle esposte, particolarmente interessante \u00e8 l\u2019esemplare con sette beccucci e ansa con presa lunata.\nVetri.\nLa quasi totalit\u00e0 dei manufatti vitrei, rinvenuti in grande quantit\u00e0 durante gli scavi, sono frammentari. Questi materiali risalgono per la maggior parte ad epoca romana (seconda met\u00e0 II sec. a.C.- prima met\u00e0 V sec. d.C.), ma ve ne sono anche di periodo Ellenistico e Medievale. Tra i reperti di epoca romana si trovano vetri di finestre, piccoli oggetti circolari (forse pedine da gioco), parti di gioielli e tessere di mosaico. Spicca per colorismo una coppa emisferica a strisce policrome frammentaria, databile probabilmente al periodo augusteo, realizzata fondendo barrette di vetro colorate poste l'una accanto all'altra a formare un disco. Un altro manufatto di grande importanza, mancante della parte superiore, \u00e8 il \"simpulum\", un tipo di mestolo utilizzato per attingere il vino da contenitori profondi, realizzato in vetro blu e databile al I sec. d.C..\nSono presenti anche altre forme, come unguentari, coppe non decorate e piatti.\nOggetti in osso, avori e bronzi.\nSono numerosi gli strumenti realizzati in osso animale o metallo legati alla vita domestica e alle attivit\u00e0 quotidiane. Si osservano oggetti legati alla cura della persona, soprattutto ad uso femminile, alle attivit\u00e0 domestiche, all\u2019abbigliamento e alla scrittura.\nTra i materiali in osso e avorio si osservano alcuni spilloni o aghi crinali, aghi da cucito, bobine per il filo e stili per la scrittura.\nGli spilloni erano utilizzati per realizzare o sostenere le acconciature femminili. Una lavorazione incompleta pu\u00f2 indicare che lo spillone era utilizzato solo in fase di messa in piega, mentre lavorazioni o decorazioni particolari o le ridotte dimensioni (in modo che l\u2019ago non fosse visibile all\u2019interno dell\u2019acconciatura) possono suggerire una funzione pi\u00f9 prettamente ornamentale.\nAlcuni aghi, in osso e in bronzo, comunemente indicati come aghi da cucito, presentano una cruna o due o pi\u00f9 fori di diverse dimensioni. Vi sono anche fuseruole, rocchetti e pesi da telaio, riferibili all\u2019attivit\u00e0 femminile del cucito, della filatura e della tessitura.\nGli stili, invece, erano utilizzati per la scrittura su tavolette cerate: il corpo presenta una parte pi\u00f9 tozza che va assottigliandosi in un\u2019estremit\u00e0 appuntita.\nAlcuni strumenti potevano essere utilizzati per l\u2019applicazione del trucco. Lo si pu\u00f2 dire di strumenti in osso, tra cui due cucchiai detti \"ligulae\": erano probabilmente destinati al prelievo e alla preparazione del trucco. I cosmetici impiegati erano contenuti in pissidi, cofanetti di cui la piccola figura di Diana che tende l\u2019arco \u2013 qui esposta \u2013 poteva essere parte della decorazione. Inoltre, vi sono alcuni esemplari appartenenti alla decorazione applicata su oggetti domestici lignei e alcuni dadi (\"alea\") da gioco, un passatempo molto comune in epoca romana.\nGli oggetti metallici comprendono utensili e manufatti di uso comune, strumenti chirurgici e da toilette. Non sempre \u00e8 possibile identificare la diversit\u00e0 d\u2019impiego.\nTra le fibule ve n\u2019\u00e8 una del tipo \u201cAucissa\u201d, un tipo molto diffuso e datato tra la fine del I sec. a.C. e la fine del I sec. d.C circa. Quest\u2019ultima \u00e8 particolarmente degna di nota poich\u00e9 fu rinvenuta dagli archeologi nella malta dell\u2019arco di accesso del \"Capitolium\" della citt\u00e0, che risulta cos\u00ec databile alla prima et\u00e0 imperiale.\nVi sono poi elementi di chiavistelli e serrature, cardini e chiavi, maniglie, pinzette, fibbie, bracciali e anelli, sigilli, una \"applique\" a forma di delfino, parte di un incensiere e parti di una bilancia stadera (ad un solo braccio, differente dalla pi\u00f9 comunemente nota bilancia a due piatti, detta \"trutina\" o \"libra\"). Poi ancora, chiodi, borchiette, alcuni campanellini detti tintinnabula, e una lama di strigile.\nDue reperti, che non appartengono ad ambito domestico, sono degni di nota.\nUno \u00e8 un piccolo bronzetto realizzato in fusione, che rappresenta un giovinetto stante, di gusto ellenistico: \u00e8 stato rinvenuto tra il materiale di riempimento dei paramenti delle mura cittadine e fece pensare ad una offerta votiva, per invocare la protezione divina sulle mura stesse. Assieme al bronzetto fu ritrovato anche un castone in ametista con la dea Tyche raffigurata su di esso.\nIl secondo reperto \u00e8 la punta metallica di una \"hasta\", con tracce del piombo fuso usato per infiggerla nel terreno. Questo reperto \u00e8 particolarmente interessante poich\u00e9 testimonia l\u2019usanza commerciale di piantare una hasta nel terreno davanti all\u2019edificio in cui si sarebbe tenuta una vendita pubblica di beni (vendere \u201call\u2019asta\u201d).\nIntonaci dipinti.\nLe pareti interne delle ricche \"domus\" aristocratiche e dei pi\u00f9 importanti edifici pubblici erano spesso decorate con intonaci dipinti. Purtroppo non sempre \u00e8 possibile recuperare questo tipo di decorazione; tuttavia, in alcuni casi, i frammenti di intonaco dipinto raccolti hanno permesso di ricostruire gli schemi decorativi.\nAll\u2019interno del Museo ne sono esposte alcune porzioni, tra cui alcune appartenenti ad un pannello decorato ad uccelli e motivi vegetali su fondo giallo e cornice blu, proveniente dalla Casa degli Uccelli e risalente al periodo augusteo.\nIl pannello pi\u00f9 grande, decorato in Primo stile, presenta una decorazione su pi\u00f9 livelli: la parte centrale \u00e8 organizzata per rettangoli verticali, ad imitazione forse di ortostati marmorei. I colori impiegati sono il rosso, il verde e il giallo. Questo pannello appartiene probabilmente alla decorazione dalla Casa dello Scheletro, in particolare al triclinium della \"domus\". \u00c8 stata proposta una datazione al I secolo a.C.\nReperti scultorei.\nGran parte dello spazio espositivo del Museo \u00e8 dedicato al materiale scultoreo, per la maggior parte proveniente dall\u2019area del Foro e dell\u2019Arce; \u00e8 presente anche un numero consistente di reperti dalla Casa di Diana e dal sacello dedicato al culto, si ipotizza, di Liber Pater. Quest\u2019ultimo, costruito nel IV secolo d.C., reimpieg\u00f2 sculture in marmo tutte precedenti per datazione alla fioritura del santuario. L\u2019ipotesi pi\u00f9 plausibile \u00e8 che si tratti di sculture prelevate dalle rovine delle domus cosane o dalle ville della campagna circostante. Molti di queste sculture, infatti, si adatterebbero meglio ad un contesto domestico rispetto ad uno santuariale o, come nel caso del rilievo con gli attributi di Minerva, ad un contesto bacchico.\nDi seguito la descrizione dei reperti, divisi per categorie, pi\u00f9 significativi esposti al Museo.\nRilievi e mobilio.\nTra i rilievi, quello con rappresentazione di suovetaurilia] \u00e8 particolarmente importante. La lastra, realizzata a bassorilievo, raffigura la processione sacrificale che prevedeva l\u2019uccisione di un maiale, una pecora e un toro. Sono rappresentati due vittimari che procedono verso destra portando un toro sacrificale. Il reperto \u00e8 stato riutilizzato come lapide per una tomba medievale ma in origine \u00e8 verosimile che appartenesse alla sovrastruttura decorativa di un antico edificio di et\u00e0 giulio-claudia, un altare associato ad uno dei templi dell\u2019Arce.\nInteressante \u00e8 anche il pannello con gli attributi di Minerva, proveniente dal sacello di Liber Pater e datato al I secolo d.C. Verosimilmente questo tipo di rilievo doveva fungere da rivestimento architettonico o da elemento decorativo.\nPiccola statuaria.\nTra le erme conservate, tre appartengono alla tipologia con testa barbata di Dioniso, mentre una ci \u00e8 giunta acefala.\n- L\u2019esemplare rinvenuto entro il sacello di Liber Pater \u00e8 particolarmente interessante: si\ntratta di un supporto da tavolino monopode, conformato a erma di Dioniso, realizzato in marmo lunense (I sec. d.C.)\n- Il piccolo busto di erma con testa barbata di Dioniso, in marmo giallo antico, \u00e8 altrettanto interessante poich\u00e9 potrebbe rappresentare un tentativo di restauro antico: l\u2019esemplare \u00e8 attaccato con cemento ad un diverso pilastro, di calcare scuro. La datazione proposta si colloca tra la fine del I secolo a.C. e l\u2019inizio del I secolo d.C.\nSono numerosi i reperti che rientrano nella categoria delle teste, busti e torsi. I pi\u00f9 importanti sono:\n- La Testa di Ercole, in marmo pavonazzetto, proviene dal sacello di Liber Pater e appartiene ad un tipo che risale al IV secolo a.C. (prototipo lisippeo); la realizzazione di questo busto, tuttavia, risale al I sec. d.C.\nDallo stesso contesto provengono anche la Testa di Afrodite e il Busto femminile, interpretato come possibile raffigurazione di Venere.\n- La statuetta di Diana \u00e8 stata rinvenuta all\u2019interno della \"domus\" a cui ha dato il nome, la Casa di Diana. Realizzata in marmo bianco a grana molto fine (forse di origine greca), la figura indossa un chitone segnato da pieghe marcate, arricchito da una pelle di cervo che ricopre la schiena e si poggia sulla spalla sinistra.\nDallo stesso contesto proviene anche una statuetta di cane, che si pensa dovesse accompagnare la figura della dea.\nTra i reperti appartenenti alla piccola statuaria, due sono a figura intera:\n- La statua stante di Dioniso, con piccolo basamento ovale, proviene anch\u2019essa dal sacello di\nLiber Pater; rappresenta Dioniso giovane, con la gamba destra poggiata ad un supporto intorno al quale \u00e8 avvolto un tralcio di vite. Il modellato \u00e8 molto morbido e lo stile con cui \u00e8 resa la figura \u00e8 stato associato a Prassitele.\nSi tratta di un prodotto di alta qualit\u00e0 realizzato a inizio I secolo d.C..\n- La statuetta di Pan con le mani legate dietro alla schiena fu rinvenuta sotto le macerie della Basilica ,crollata a seguito del terremoto del 51 d.C. Lo stile, la posa, il modellato della muscolatura di torso ed arti, cos\u00ec come l\u2019espressivit\u00e0 del volto, si rifanno allo Stile ellenistico, in particolare a quello dell\u2019Asia Minore occidentale (come Pergamo o Rodi). Si tratta di un prodotto romano, probabilmente di I secolo d.C., utilizzato per decorare un ambiente domestico.\nGrande statuaria.\nAllestimento interno\nAll\u2019interno delle sale sono conservati diversi esemplari: una statua maschile acefala seduta e semipanneggiata, modellata sul tipo statuario di Giove Capitolino e risalente al I secolo a.C.; un torso di statua maschile acefala semipanneggiata, identificato con Asclepio e datato al I secolo a.C.; una statua acefala di loricato risalente all\u2019et\u00e0 Flavia; la parte inferiore di una statua maschile, probabilmente un senatore a giudicare dalla tipica scarpa legata alla caviglia, il calceus senatorius; la copia di un ritratto maschile, donato da Giorgio e Gianserio Sanfelice di Monteforte.\nAllestimento esterno\n- La statua di togato, risalente al I secolo d. C, \u00e8 stata ritrovata all\u2019interno della Basilica. La figura \u00e8 stante e con il braccio sinistro doveva muoversi nel gesto dell\u2019adlocutio, probabilmente con in mano un rotolo. Vicino alla gamba destra restano tracce di un elemento ai piedi della figura: doveva trattarsi di uno \"scrinium\", contenitore per i rotoli, oggetto identificativo per una figura pubblica.\n- Statua-ritratto risalente al I secolo d.C. ritrovata durante gli scavi della Basilica di Cosa, accanto alla statua di togato. La figura rappresentata \u00e8 coperta da un pallio drappeggiato in modo complesso e cinto al di sotto del seno.\nEntrambe le statue prese fino ad ora in esame, insieme ad un altro frammento non esposto, compongono un unico gruppo statuario risalente al I secolo d.C. che doveva essere posizionato sul fronte scena dell\"Odeum\" di met\u00e0 I secolo d.C. ricavato nella Basilica. Un\u2019iscrizione riporta che \"L. Titinius Glaucus Lucretianus\" fece realizzare queste statue per dedicarle a Nerone, forse per ottenerne il favore.\nIl gruppo statuario doveva essere formato da tre figure appartenenti alla famiglia imperiale; al centro doveva trovarsi la statua di Claudio divinizzato (frammento non esposto), da un lato Nerone rappresentato come togato e dall\u2019altra parte Agrippina Minore (la figura palliata).\n- Busto ritratto di imperatrice\nDatato al I secolo d. C, \u00e8 stato realizzato in marmo bianco a grana fine. Si presenta molto danneggiato, soprattutto il volto che \u00e8 completamente distrutto; restano invece tracce di parte della capigliatura e delle orecchie. Poich\u00e9 il volto non si \u00e8 conservato, occorre basarsi su ci\u00f2 che rimane della capigliatura per avanzare un\u2019ipotesi di identificazione. La resa di questa, infatti, \u00e8 tipica della acconciature femminili durante i regni di Claudio e Nerone; in particolare, questo tipo di capigliatura si riscontra nei ritratti di Agrippina Minore, con cui \u00e8 stata identificata anche questa scultura.\nDecorazioni dei templi.\nDecorazioni architettoniche.\nL\u2019esposizione delle decorazioni architettoniche dei templi cosani ricalca la posizione originaria dei singoli elementi. Questo tipo di esposizione \u00e8 molto suggestiva e sicuramente funzionale alla percezione di come dovevano mostrarsi agli occhi degli antichi.\nTempio B o della Concordia\nIl Tempio del Foro, fin dalla sua fase originaria (175 a.C. circa), fu dotato di una ricca decorazione architettonica. Tutti i lati del tetto presentavano lastre di rivestimento applicate, con motivo a nastri a croce intervallati a fiori; sui lati lunghi erano sormontate da antefisse con teste di menade e sileno.\nNella parte frontonale, invece, la decorazione era pi\u00f9 ricca, con sime fissate sopra le lastre, e cornici rampanti traforate a coronamento finale. Le sime erano decorate a palmette e con una strigilatura nella parte superiore. Le cornici rampanti, invece, presentavano trafori ogivali circolari, sormontati da una fascia a palmette.\nTra la fine del II secolo a.C. e l\u2019inizio del I secolo a.C. si data una ridecorazione, cui si devono nuove cornici rampanti traforate, con motivi a triskelia (simbolo a tre punte ricurve) e a 8 verticale.\nUna delle pareti del Museo \u00e8 dedicata all\u2019esposizione di parte delle decorazioni della fase originaria.\nTempio di Iuppiter\nLa struttura fu riccamente ornata fin dal principio (240-220 a.C. circa). Lastre di\nrivestimento con doppio \"anthemion\" con palmette e loti, e fascia strigilata erano applicate lungo i lati del tetto; sopra queste, sui i lati lunghi, erano antefisse con teste di Minerva e Ercole. Sulla fronte, invece, le lastre erano sormontate da sime con strigilatura e fascia a motivo floreale, e da cornici rampanti con trafori ogivali e circolari e una fascia a palmette. Le lastre di rivestimento fissate sotto gli spioventi e alla base del frontone, invece, dovevano essere decorate con nastri incrociati alternati a fiori.\nIl restauro datato alla prima met\u00e0 del II secolo a.C. port\u00f2 all\u2019introduzione di nuove antefisse con teste di satiri e di nuove lastre di rivestimento con palmette dritte e capovolte applicate sui lati lunghi.\nAll\u2019architrave, in origine sprovvista di rivestimento, furono fissate lastre con decorazione a palmette addorsate disposte obliquamente e separate da due spirali a S.\nUna parete espositiva \u00e8 dedicata alla fase originaria della decorazione architettonica del tempio.\nCapitolium\nIl tempio, eretto intorno al 150 a.C., presentava una notevole decorazione architettonica in terracotta, che nel corso del tempo sub\u00ec numerosi restauri e rifacimenti (dalla fine del II secolo a.C. fino all\u2019et\u00e0 augustea, e poi di nuovo in et\u00e0 giulio-claudia, adrianea e severiana).\nLa decorazione originale prevedeva lastre di rivestimento lungo il bordo del tetto. Queste erano decorate con palmette dritte e capovolte, e sopra queste, lungo i lati lunghi, erano antefisse con teste di Ercole e Minerva; sulla fronte, invece, erano sormontate da sime strigilate. A coronamento finale del frontone, infine, erano cornici rampanti traforate con motivi centrali a 8 verticale e \"triskelia\", e fascia superiore con palmette e fiori di loto. Sotto gli spioventi erano lastre con palmette dritte e capovolte, dove quelle dritte erano intervallate da teste di satiri e menadi. L\u2019architrave, invece, era rivestita da lastre con palmette addorsate disposte diagonalmente e separate da due spirali a S.\nI restauri datati al 120 a.C. e al 100 a.C. non hanno comportato variazioni ingenti. Modifiche maggiori riguardano, invece, gli interventi datati alla fine del primo quarto del I secolo a.C., quando le sime strigilate furono arricchite da una fascia decorata con patere ombelicate e rosette. Le operazioni della met\u00e0 del I secolo a.C. sono quelle che hanno apportato le novit\u00e0 pi\u00f9 consistenti: antefisse con signora degli animali (potnia theron); cornici rampanti traforate con decorazione ad archetti traforati sormontati da una fascia con motivi a fiamma stilizzata e palmette; lastre di rivestimento con teste di Gorgone.\nSono stati rinvenuti, inoltre, sei tipi diversi di Lastre Campana, che probabilmente andavano a sostituire le lastre di rivestimento mancanti o danneggiate.\nDue pareti espositive sono dedicate alla decorazione dei lati lunghi e del lato frontonale del \"Capitolium\" nella variante di met\u00e0 del I secolo a.C.\nTempio D o di Mater Matuta\nLa struttura, eretta tra il 170 e il 160 a.C., fu riccamente decorata fin dalla sua fase originaria.\nLastre di rivestimento con palmette dritte e capovolte erano affisse ai bordi degli spioventi e sotto di essi, e alla base del frontone. Sopra di esse, sui lati lunghi, erano antefisse con teste di menade e giovane satiro. Nella parte frontonale, invece, sopra le lastre di rivestimento erano fissate sime strigilate; a coronamento finale, vi erano cornici rampanti con serie sovrapposte di cerchietti traforati e una fascia decorata a palmette. L\u2019architrave, invece, doveva essere rivestita da lastre con motivo a palmette addorsate e spirale a S.\nAl primo quarto del I secolo a.C. risalgono alcune modifiche, tra cui alcune riguardanti la cornice rampante traforata, dove compaiono motivi floreali e a svastica.\nUna parete del Museo \u00e8 dedicata alla decorazione architettonica originaria del Tempio. Tra le antefisse esposte, due di esse appartengono alla decorazione del tempio di Iuppiter, avvenuta in concomitanza con la costruzione del Tempio di Mater Matuta.\nDecorazioni scultoree frontonali.\nTra le decorazioni appartenenti al Tempio della Concordia vi \u00e8 una testa di uomo barbato con berretto frigio e una lastra con parte di un carro, forse pertinente ad un fregio.\nDel Tempio di Iuppiter si conserva in particolare il torso acefalo di guerriero corazzato.\nAlla decorazione frontonale del \"Capitolium\" appartengono alcune teste fittili, tra cui due interpretati come quelli di Iuppiter ed Apollo, e alcuni esemplari a grandezza naturale, tra cui parte di un piede femminile con sandalo e un frammento di testa con treccia e diadema di donna (forse Giunone).\nPertinenti al tempio di Mater Matura sono, infine, una testa femminile frammentaria e frammenti del tiaso marino, con mostri e delfini.\nReperti numismatici.\nLe monete esposte ci testimoniano il lunghissimo periodo di utilizzo dell\u2019area del Foro di Cosa, dal momento della sua fondazione al progressivo abbandono.\nNel III secolo a.C., ad alcune colonie di diritto latino fu concesso il diritto di battere moneta propria, secondo prototipi e stili comuni a Roma. Quasi immediatamente dopo la sua fondazione, anche Cosa inaugur\u00f2 la propria zecca (vedi Monetazione di Cosa), come ci \u00e8 testimoniato dalla quartuncia in bronzo (n.2) con testa elmata di Minerva, al dritto, e testa di cavallo, al rovescio; si noti la presenza dell\u2019etnico in caratteri dell\u2019alfabeto latino, COSA e COSANO. All\u2019incirca allo stesso periodo appartiene l\u2019oncia fusa con chicco di grano, sia a dritto che a rovescio (n.31), ma emessa da Roma. Nel 211 a.C. Roma inizi\u00f2 a coniare il denario, (indicato con una X al dritto della moneta), che venne portato a sedici assi nel 118 a.C. Il denario repubblicano esposto (n.18), appartiene a questo periodo cronologico. Il denario repubblicano n.33 \u00e8 un suberato, ovvero coniato in metallo vile come piombo o rame e successivamente argentato, testimonianza di un primo ed ampio utilizzo della falsificazione numismatica in antichit\u00e0.\nLa terza fila di monete esposte fanno tutte parte del sistema monetale imperiale augusteo, basato su aureo, denario e quinario in argento, sesterzio, dupondio, asse, semisse e quadrante (monete in bronzo e oricalco). Per la grande qualit\u00e0 di conservazione, spicca sicuramente il sesterzio dell\u2019imperatore Commodo (n.10), databile al 183 d.C.\nLa quarta ed ultima fila delle monete in esposizione \u00e8 pertinente alla fase tardo imperiale, tra cui un antoniniano di Aureliano (n.72).\nLa moneta pi\u00f9 tarda proveniente dal Foro di Cosa \u00e8 una moneta di Valentiniano II (n.75) databile al 387 d.C.\nMateriale epigrafico.\nEpigrafi.\nA Cosa sono state rinvenute numerose epigrafi, appartenenti a diverse tipologie. Alcune di queste sono esposte al Museo.\nVe ne sono di tipo funerario, in cui le iscrizioni sono di dedica ai propri defunti, tra le quali particolarmente interessante \u00e8 la colonnina in marmo datata al II secolo d.C.: su questa \u00e8 incisa la dedica di Nigrio alla compagna Marcellina e fu reimpiegata come acquasantiera nella Chiesa di San Biagio alla Tagliata.\nTra le epigrafi di tipo sacro, si veda il frammento di una vasca iscritta sul suo orlo. Di particolare importanza \u00e8 un frammento marmoreo trovato nei pressi del Foro, si cui \u00e8 iscritta una dedica da parte di \"Zoe Mater\" a Liber Pater, divinit\u00e0 di origine italica spesso assimilata a Bacco; tale iscrizione potrebbe confermare che il tempio presente nel lato Sud-Est del Foro fosse dedicato a questa divinit\u00e0.\nVi sono, inoltre, epigrafi di carattere pubblico, tra le quali particolarmente significativa \u00e8 la lastra marmorea iscritta datata al 235 d.C., che celebra l\u2019attivit\u00e0 di restauro di un portico del Foro e dell\"Odeum\" voluta dall\u2019imperatore Massimino il Trace e da suo figlio. Di questo esemplare \u00e8 importante il fatto che Cosa sia qui denominata \"res publica\", elemento che pu\u00f2 aiutare a determinare che tipo di realt\u00e0 politica vigesse nel III sec. d.C. dopo il lungo abbandono del sito.\nBolli laterizi.\nI bolli laterizi, in qualit\u00e0 di manufatti inscritti, rientrano in questa categoria. Tuttavia, l\u2019iscrizione in questo caso non ha scopo celebrativo ma prettamente funzionale.\nAll\u2019interno del Museo sono esposti cinque differenti bolli su laterizio:\n- Il primo reca il nome di \"Lucius Titinius Glaucus Lucretianus\", impresario edile\ndell\u2019aristocrazia lunense al tempo di Claudio e di Nerone, che a Cosa sovraintese i restauri\ndel \"Capitolium\", dell\"Odeum\" e della Casa di Diana.\n- Il secondo riporta \"BELBERAC\"; rinvenuto nei pressi del \"Capitolium\", sembra attestato solo a\nCosa.\n- Il terzo presenta l\u2019iscrizione \"GAVI\" ad andamento retrogrado. La \"gens\" Gavia \u00e8 attestata su\ntutto il territorio italico, ma in particolar modo in Etruria. Cicerone menziona un \"P. Gavius\" in relazione a Cosa; potrebbe cos\u00ec trattarsi di un personaggio cosano proprietario di alcune \"figlinae\" locali.\n- Il bollo \"L(ucius) S(estius)\" \u00e8 stato attribuito a \"Lucius Sestius Albinianus Quirinalis\", proprietario della Villa di Settefinestre, designato console da Augusto nel 23 a.C.. Egli era produttore di materiale edile e di vino, come attestano i bolli \u201c\"SEST\"\u201d sulle anfore.\n- Infine l\u2019ultimo bollo riporta \"PRO\"(---) \"CN\"(\"ei\"). \"F\"(--- ) S(ervus) ad andamento retrogrado. Forse si tratta di un servo dal nome \"Pro\"(---) e del suo padrone \"Cneus F\"(---). L\u2019analisi paleografica e l\u2019assenza del \"cognomen\" suggeriscono una datazione di I secolo a.C..\nNecropoli.\nUna piccola sezione \u00e8 dedicata alle necropoli di Cosa. Sono esposte, oltre alle iscrizioni funebri, una tomba alla cappuccina ricostruita, olle cinerarie e reperti da sepolture a pozzetto. La tomba alla cappuccina, risalente al I secolo a.C., presenta una copertura a doppio spiovente realizzata con coppi e tegole. La particolarit\u00e0 riguarda il tipo di corredo, ricco, di tipo aristocratico, ad accompagnamento di una giovane fanciulla deceduta per malnutrizione. Questo apparente controsenso \u00e8 stato risolto dalle analisi condotte sulle ossa della giovane, che, fragili ed erose alle estremit\u00e0, hanno rivelato la presenza di alcuni elementi patogeni, come anemia ed ipoplasia dello smalto dentario: la fanciulla soffriva di una forma di stress nutrizionale o infettivo, e le analisi sul DNA hanno confermato che mor\u00ec per celiachia.\nReperti dal porto di Cosa.\nQuesta sezione comprende strumenti da pesca (pesi da rete, ami), parte della decorazione del tempio del porto e numerose anfore da trasporto, di diverse tipologie.\nIl tempio portuense era probabilmente dedicato a Nettuno/Poseidone e il busto di guerriero in terracotta qui conservato doveva decorarne il frontone, forse inserito in una scena di combattimento.\nLe anfore erano i principali contenitori da trasporto, perci\u00f2 il loro rinvenimento testimonia chiaramente l\u2019attivit\u00e0 commerciale che doveva interessare l\u2019area. Molte tra le anfore esposte appartengono al tipo Dressel 1, il pi\u00f9 comune nel periodo tardo-repubblicano. La sua produzione si colloca tra il II e il I secolo a.C. a Cosa. Questa forma era legata al trasporto di vino.\nTra le anfore vinarie vi sono anche quelle greco-italiche, le italiche (Lamboglia 2), le Dressel 2-4 di produzione italica ed ispanica, le Dressel 6 italiche, le anfore galliche (Gauloise 4).\nVi sono anche anfore per il trasporto di olio: le italiche (Baldacci III) e le Dressel 20 di produzione ispanica.\nInfine, le anfore africane (I, II) destinate al trasporto non solo di olio, ma anche di salse di pesce. Tra quelle rinvenute figurano anche anfore Dressel 28, probabilmente di produzione locale, datate al I secolo a.C.\nBibliografia.\nSTORIA\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016\nREPERTI DI USO DOMESTICO\nCeramica\n- Ceramica a vernice nera\nScott A.R., Cosa: The Black-Glaze Pottery 2, \u00abMemoirs of the American Academy in Rome\u00bb suppl. 5, Ann Arbor 2008\n- Sigillata italica\nMarabini Moevs M.T., Cosa: The Italian Sigillata, \u00abMemoirs of the American Academy in Rome\u00bb suppl. 3, Ann Arbor 2006\n- Ceramica italo-megarese\nMarabini Moevs M.T., Italo-Megarian Ware at Cosa, \u00abMemoirs of the American Academy in Rome\u00bb 34, Ann Arbor 1980, pp. 161-227\n- Ceramica a pareti sottili\nMarabini Moevs M.T., The Roman Thin Walled Pottery: From Cosa (1948-1954), \u00abMemoirs of the American Academy in Rome\u00bb 32, Ann Arbor 1973\n- Ceramica comune\nDyson S.L., Cosa: The Utilitarian Pottery, in \u00abMemoirs of the American Academy in Rome\u00bb 33, Ann Arbor 1976\n- Ceramica tardoantica e medievale\nCollins Clinton J., A late antique shrine of Liber Pater at Cosa, Leiden 1977\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016\nLucerne\nRickman Fitch C., Wynick Goldman N., Cosa: The Lamps, \u00abMemoirs of the American Academy in Rome\u00bb 39, Ann Arbor 1994\nVetri\nGrose D. F., Roman glass of the first century AD. A dated deposit of glass ware from Cosa, Italy, in Annales du 6. Congr\u00e8s international d'\u00e9tude historique du verre : Cologne, 1-7 juillet 1973, 6, Li\u00e8ge 1974, p. 42, n. 23\nGrose D. F., The Hellenistic, Roman, and Medieval Glass from Cosa, in \u00abMemoirs of the American Academy in Rome\u00bb suppl. 12, Ann Arbor 2017\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016\nOggetti in osso, avori e bronzi\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016 \nFragale A., Il gioco nel mondo romano. Sulle tracce di dadi, astragali e noci, in Cannizzaro L., Cesarin G., Fragale A., Zanforlini C., Giochi nell\u2019antichit\u00e0, Udine 2006, p. 10\nFentress E. et al., Cosa V: An Intermittent Town, Excavation 1991-1997, \u00abMemoirs of the American Academy in Rome\u00bb suppl. 2, Ann Arbor 2004\nFrantoni I., Reperti in osso lavorato dal quartiere centrale di Nora, in \u00abLANX\u00bb 13, 2012\nIntonaci dipinti\nBruno V., Scott R. T., Cosa IV. The Houses, \u00abMemoirs of the American Academy in Rome\u00bb 38, Ann Arbor 1993\nREPERTI SCULTOREI\nRilievi e Mobilio\nFentress E. et al., Cosa V: An Intermittent Town, Excavation 1991-1997, \u00abMemoirs of the American Academy in Rome\u00bb suppl. 2, Ann Arbor 2004\nCollins Clinton J., A late antique shrine of Liber Pater at Cosa, Leiden 1977\nPiccola statuaria\nCollins J. The Marble Sculptures from Cosa (1970), University Microfilm International Ann Arbor 1973\nCollins Clinton J., A late antique shrine of Liber Pater at Cosa, Leiden 1977\nCollins Clinton J., Attanasio D., Platania R., Sculptural marbles from Cosa (Tuscany, Italy) and their provenance by EPR and Petrography, \u00abMarmora\u00bb 4, 2009, pp. 19-56\nFentress E. et al., Cosa V: An Intermittent Town, Excavation 1991-1997, \u00abMemoirs of the American Academy in Rome\u00bb suppl. 2, Ann Arbor 2004\nGrande statuaria\nClaridge A., Ancient techniques of making joints in marble statuary, in True M, Podany J, Marble: art historical and scientific perspectives on ancient sculpture, Malibu 1990, pp. 135-162\nCollins J. The Marble Sculptures from Cosa (1970), University Microfilm International Ann Arbor 1973\nCollins J., A Hellenistic Torso from Cosa, \u00abStudies in the History of Art\u00bb 43, 1993, pp. 256-278 \nCollins Clinton J., The Neronian Odeum at Cosa and its sculptural program: a new Julio-Claudian dynastic group, \u00abMemoirs of the American Academy in Rome\u00bb 45, Ann Arbor 2000, pp. 99-130\nCollins Clinton J., Attanasio D., Platania R., Sculptural marbles from Cosa (Tuscany, Italy) and their provenance by EPR and Petrography, \u00abMarmora\u00bb 4, 2009, pp. 19-56\nDECORAZIONI DEI TEMPLI\nBrown F. E., Richardson E. H., Richardson L. jr., Cosa II. The Temples of the Arx, \u00abMemoirs of the American Academy in Rome\u00bb 26, Ann Arbor 1960\nBrown F. E., Richardson E. H., Richardson L. jr., Cosa III. The Buildings of the Forum, \u00abMemoirs of the American Academy in Rome\u00bb 37, Ann Arbor 1993\nREPERTI NUMISMATICI\nAA. VV., Roman Imperial Coinage, London\nButtrey T. W., Cosa: the coins, \u00abMemoirs of the American Academy in Rome\u00bb 34, Ann Arbor 1980\nThomsen R., Early Roman Coinage, Vol. 1, Copenhagen 1957\nMATERIALE EPIGRAFICO\nEpigrafi\nBace E. J.,Cosa: Inscriptions on Stone and Brick-stamps, Ph.D. diss., University of Michigan, 1983 \nCollins-Clinton J., A late antique shrine of Liber Pater at Cosa, Leiden 1977\nFentress E. et al., Cosa V: An Intermittent Town, Excavation 1991-1997, \u00abMemoirs of the American Academy in Rome\u00bb suppl. 2, Ann Arbor 2004\nManacorda D., Considerazioni sull'epigrafia della regione di Cosa, \u00abAthenaeum\u00bb 57 Fasc. I-II, 1979, pp. 73-97\nScott R. T., A new inscription of the Emperor Maximinus at Cosa, \u00abChiron. Mitteilungen der Kommission f\u00fcr Alte Geschichte und Epigraphik des Deutschen Arch\u00e4ologischen Instituts (Band 11)\u00bb, 1981, pp. 309-314\nBolli laterizi\nBace E. J.,Cosa: Inscriptions on Stone and Brick-stamps, Ph.D. diss., University of Michigan, 1983\nGliozzo E., Stamped bricks from the ager cosanus (Orbetello, Grosseto): integrating archaeometry, archaeology, epigraphy and prosopography, in \u00abJournal of Archaeological Science\u00bb 40, 2013, pp. 1042-1058\n- Lucius Titinius Glaucus Lucretianus\nAngeli Bertinelli M. G., Ancora a proposito di L. Titinius Glaucus Lucretianus, in \u00abAthenaeum\u00bb 68, 1990, pp. 541-545\nCiampoltrini G., Patronato senatorio e milizie equestri: Il caso di L. Titinius Glaucus Lucretianus, \u00abAthenaeum\u00bb 67, 1989, pp. 295-296\nFentress E. et al., Cosa V: An Intermittent Town, Excavation 1991-1997, \u00abMemoirs of the American Academy in Rome\u00bb suppl. 2, Ann Arbor 2004\nGregori G. L., In margine alla carriera di L. Titinius Glaucus Lucretianus, in C\u00e9beillac- Gervasoni M (ed.), Les \u00e9lites municipales de l\u2019Italie p\u00e9ninsulaire de la mort de C\u00e9sar \u00e0 la mort de Domitien entre continuit\u00e9 et rupture. Classes sociales dirigeantes et pouvoir central, Roma 2000, pp. 160-175\n- Lucius Sestius\nManacorda D., L\u2019interpretazione della villa. Dai Sestii agli imperatori, in Carandini A. (ed.), Settefinestre. Una villa schiavistica nell\u2019Etruria romana I: la villa nel suo insieme, Modena 1985\nNECROPOLI\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016\nGasbarrini G. et al., Origin of celiac disease: How old are predisposing haplotypes?, \u00abWorld Journal of Gastroenterololy\u00bb 18 (37), 2012\nREPERTI DAL PORTO DI COSA\nPoggesi G., Turchetti M. A.. (a cura di), Cosa Orbetello. Itinerari archeologici, Firenze 2016\nhttp://potsherd.net/atlas/Ware/DR1"}
{"id": "532460", "revid": "148107", "url": "https://it.wikipedia.org/wiki?curid=532460", "title": "Robert Beltran", "text": "\u00c8 diventato famoso per avere interpretato il comandante Chakotay, primo ufficiale della nave stellare USS Voyager nella serie televisiva \"Star Trek - Voyager\". Questo ruolo televisivo, oltre a farlo conoscere in tutto il mondo, gli ha fatto vincere il \u00abNosotros Golden Eagle Award\u00bb nel 1997, premio assegnato al migliore attore di serie televisiva che dia un'immagine positiva dei \"latinos\" degli USA.\nBiografia.\nDiscendente meticcio di amerindi e coloni europei, \u00e8 settimo di dieci figli (ha sette fratelli e due sorelle). Alla scuola superiore pratica molto sport ma \u00e8 solo all'universit\u00e0 al primo anno di giurisprudenza che inizia a dedicarsi seriamente alle produzioni del teatro studentesco e decide di proseguire gli studi in questo campo, cosa che lo aiuter\u00e0 nei suoi ruoli futuri nella carriera di attore.\nConsegue il diploma di laurea in Arte Drammatica all'Universit\u00e0 di Fresno ma d\u00e0 prova del suo talento in alcuni allestimenti teatrali (la sua grande passione) durante gli studi. Dopo l'universit\u00e0, si trasferisce a Los Angeles, e fa il suo esordio nel 1981 nel primo ruolo cinematografico in \"Zoot Suit\" cui seguono altri film per il piccolo e il grande schermo.\n\u00c8 conosciuto soprattutto per il suo ruolo in \"Star Trek - Voyager\", in cui ha il ruolo del saldo e leale ufficiale Chakotay, ex-Maquis promosso al grado di Comandante in seconda della Voyager, nave stellare dispersa nel quadrante Delta. Quando interpretava il Comandante Chakotay in \"Star Trek - Voyager\" ha avuto meno tempo disponibile per il teatro, sua grande passione.\nDopo che la Serie televisiva \"Star Trek - Voyager\" si \u00e8 conclusa nel 2001, Beltran ha recitato nel film per la Televisione Manticore, ed \u00e8 apparso anche in televisione in \"Alien Fire\" scritto da Garfield e Judith Reeves-Stevens, produttori anche della 4\u00aa stagione della serie \"\", penultima in ordine di tempo (2005) della saga di \"Star Trek\".\nHobby.\nAma molto la musica (compresa la musica classica, e suona un po' la chitarra) oltre alla letteratura (biografie e libri storici). Robert Beltran, nonostante un certo numero di ruoli in film e serie tv, preferisce di gran lunga il palcoscenico ai set televisivi e cinematografici. Ha recitato in diversi allestimenti del \"El Teatro Campesino\" di Luis Valdez ed \u00e8 il cofondatore e il co-direttore dell'East Los Angeles Classic Theater Group\",\" e nel 1993, ottiene il ruolo principale in A Touch Of The Poet e nel 1997 mentre era gi\u00e0 impegnato con \"Voyager\", trov\u00f2 il tempo di mettere in scena e di interpretare il ruolo omonimo in \"Amleto\", co-prodotto dal Classic Theater Center Lab.\nAll'inizio degli anni ottanta ha anche partecipato, per il \"California Shakespeare Festival\", a diversi allestimenti, recitando in \"Sogno di una notte di mezza estate\", \"Amleto\" ed \"Enrico IV\".\nRobert Beltran appoggia la \"National Down Syndrome Association\", un'associazione di aiuto per le persone affette dalla sindrome di Down e questo impegno gli sta molto a cuore, visto che suo fratello minore \u00e8 nato appunto con questa caratteristica genetica. Ogni anno organizza a Los Angeles il \"Galaxy Ball\", i cui proventi vanno alla \"Down Syndrome Association of Los Angeles\"."}
{"id": "532464", "revid": "198277", "url": "https://it.wikipedia.org/wiki?curid=532464", "title": "Associazione Sportiva Roma 1965-1966", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1965-1966.\nStagione.\nDopo l'allontanamento di Juan Carlos Lorenzo, sulla panchina giallorossa il nuovo presidente Franco Evangelisti decide di ingaggiare il \"Mago di Turi\": Oronzo Pugliese, allenatore rustico e tenace, grande lavoratore. Nello stesso anno le scarse risorse economiche nelle quali naviga la societ\u00e0, costringono il presidente a cedere molti giocatori, tra i quali il pi\u00f9 illustre \u00e8 \"Picchio\" De Sisti, giovane campione cresciuto nel vivaio giallorosso ed affermatosi come leader del centrocampo della Roma, ceduto alla per 170 milioni pi\u00f9 il cartellino di Benaglia. La vendita del giovane campione, che qualche anno dopo porter\u00e0 lo scudetto a Firenze, crea non pochi malumori alla piazza. Molti tifosi protestano contro la presidenza, ma le esigenze di bilancio sono pi\u00f9 forti delle volont\u00e0 della tifoseria. Comincia in questi anni a caratterizzarsi quella squadra incolore e poco gloriosa definita come la \"Rometta\", appellativo che accompagner\u00e0 la squadra capitolina fino alla fine degli anni 1970. Quest'anno la squadra, nonostante alcune vittorie prestigiose, su tutte quella per 2-0 contro i campioni del mondo dell' di Moratti, si classifica ottava.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e con una banda giallorossa obliqua, pantaloncini bianchi e calzettoni bianchi bordati di giallorosso. I portieri hanno tre maglie: una nera, una verde, una nera con colletto a polo giallorosso decorata con una V giallorossa; queste sono abbinate a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 65/66\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532469", "revid": "198277", "url": "https://it.wikipedia.org/wiki?curid=532469", "title": "Liam Brady", "text": "Caratteristiche tecniche.\nGiocatore.\nRegista mancino, dotato di ottima visione di gioco, compensava qualche carenza in termini di dinamismo con ordinate geometrie e notevole carica agonistica. Oltre a ci\u00f2, era un affidabile rigorista.\nCarriera.\nGiocatore.\nClub.\nArsenal.\nCresciuto calcisticamente dapprima nel e poi nello , venne notato all'et\u00e0 di tredici anni dagli \"scouts\" dell', da cui venne acquistato nel giugno del 1971. La dirigenza dei \"Gunners\" in quegli anni era orientata a una politica di sviluppo del settore giovanile che le consentisse di coltivare in casa le future stelle della prima squadra. Brady trascorse tre anni nel settore giovanile assieme a un gruppo di giocatori \u2013 David O'Leary, Frank Stapleton, Graham Rix, John Matthews e Richie Powling \u2013 che venne promosso in toto in prima squadra.\nIl giorno del suo diciassettesimo compleanno firm\u00f2 il contratto da professionista, seguendo cos\u00ec le orme dei fratelli maggiori Pat (che giocava nel ), Ray (che militava nel ), Frank Jr. (che giocava nello ), nonch\u00e9 dello zio Frank Sr. Il 6 ottobre 1973 fece il suo debutto, subentrando al posto dell'infortunato Jeff Blockley nella gara contro il .\nNel resto della stagione l'allenatore Bertie Mee decise di impiegarlo con parsimonia: \"Chippy\" termin\u00f2 la sua prima stagione con la maglia dei \"Gunners\" con all'attivo 13 presenze. Con la squadra londinese vinse la FA Cup nel 1978-1979, disputando le finali della stessa sia nel 1977-1978, sia nel 1979-1980. Con il club londinese raggiunse inoltre la finale di Coppa delle Coppe nel 1979-1980, perdendola contro gli spagnoli del .\nEsperienze italiane e ritorno in Inghilterra.\nNell'estate del 1980, grazie all'intervento del talent scout Gigi Peronace, divent\u00f2 il primo giocatore straniero acquistato dalla dopo la riapertura del calcio italiano agli stranieri. Con la squadra torinese vinse due scudetti consecutivi, nelle stagioni 1980-1981 e 1981-1982; in quest'ultimo campionato si incaric\u00f2 di tirare il rigore che, all'ultima giornata, diede ai bianconeri la vittoria sul campo del e, di riflesso, il titolo nazionale, pur sapendo di non esser stato confermato in rosa per l'annata successiva.\nChiuso infatti dall'arrivo a Torino di Michel Platini, pass\u00f2 alla . Dopo due buone stagioni a Genova si trasfer\u00ec all' per 3,5 miliardi di lire, e successivamente all' dove partecip\u00f2 alla vittoria di una Coppa Mitropa nel 1986-1987. Il 1\u00ba marzo 1987 ritorn\u00f2 quindi in Inghilterra, dove chiuse la carriera dopo due annate nelle file del .\nNazionale.\nHa vestito per quindici anni la maglia dell', a cavallo degli anni 1970 e 1980, non riuscendo a prender parte con i \"Boys in Green\", in questo lasso di tempo, ad alcuna fase finale delle manifestazioni europee e mondiali.\nAllenatore e dirigente.\nIl 19 giugno 1991 divent\u00f2 l'allenatore del , carica mantenuta fino al 6 ottobre 1993. Il 1\u00ba dicembre dello stesso anno approd\u00f2 sulla panchina del , dove rimase fino al 30 giugno 1995.\nIl 2 luglio 1996 ricopr\u00ec la carica di direttore del settore giovanile dell'Arsenal.\nIl 1\u00ba maggio 2008 divenne l'assistente del commissario tecnico della nazionale irlandese, Giovanni Trapattoni, affiancato nel ruolo dall'altro ex juventino e compagno di squadra Marco Tardelli; si dimise il 30 aprile 2010 per non perdere l'incarico all'Arsenal.\nNel gennaio 2013 l'Arsenal annunci\u00f2 che Brady avrebbe lasciato il ruolo di responsabile del settore giovanile del club nel maggio 2014."}
{"id": "532474", "revid": "1718925", "url": "https://it.wikipedia.org/wiki?curid=532474", "title": "Euro Cristiani", "text": "Biografia.\nAlla fine degli anni sessanta entra nella band di Patrick Samson, il \"Patrick Samson Set\", sostituendo Nigel Pegrum, insieme ai torinesi Guido Guglielminetti al basso e Umberto Tozzi alla chitarra.Nel 1970 trova posto alla Numero Uno come session man, lavorando a numerose incisioni della predetta etichetta discografica; l\u00ec conosce il cantante pugliese Adriano Pappalardo, ed entra nella band di 13 elementi (comprende un'intera sezione fiati) che accompagna il cantante in tourn\u00e9e: alla chitarra ritrova Umberto Tozzi.Entrambi partecipano all'incisione dell'Lp omonimo di Pappalardo, del 1972, ed a quello dell'anno successivo, oltre che in Un essere umano di Oscar Prudente; per il pugliese \u00e8 anche autore di alcune musiche.Nel 1977 suona anche ne \"La casa del serpente\" di Ivano Fossati (con il quale aveva gi\u00e0 collaborato, suonando in un 45 giri di tre anni prima).Pi\u00f9 avanti lo troviamo ad accompagnare Tozzi in studio e dal vivo; per il cantautore torinese scriver\u00e0 il brano \"Sogno CB\".Sar\u00e0 proprio Tozzi a produrre nel 1979 il suo esordio da solista con il singolo \"L'amore \u00e8 quando non c'\u00e8 pi\u00f9\"."}
{"id": "532476", "revid": "1305772", "url": "https://it.wikipedia.org/wiki?curid=532476", "title": "Santa Cunegonda", "text": "Santa Cunegonda \u00e8 il nome di due sante della Chiesa cattolica:"}
{"id": "532479", "revid": "767487", "url": "https://it.wikipedia.org/wiki?curid=532479", "title": "Stanley Clarke", "text": "Biografia.\nStanley Clarke \u00e8 uno fra i bassisti elettrici pi\u00f9 influenti per tutto il periodo jazz-rock e tra i bassisti pi\u00f9 imitati prima dell'avvento di Jaco Pastorius. Dotato di una grande tecnica, virtuoso e versatile, ha speso gran parte della sua carriera fuori dagli ambiti del jazz.\nI suoi riferimenti, come contrabbassista, sono stati maestri dello strumento quali Jimmy Blanton e Oscar Pettiford.\nEsordisce come musicista professionista a New York con jazzisti del calibro di Gil Evans, Art Blakey, Dexter Gordon, Horace Silver e Stan Getz.\nLa svolta nella sua carriera avviene quando si unisce al gruppo Return to Forever guidato dal pianista Chick Corea. I RTF incominciano a suonare musica jazz-rock e Clarke diviene il mago del basso elettrico e il musicista di tendenza del gruppo.\nRiceve svariati riconoscimenti dal pubblico e dalla critica specializzata e nel 1976 incide il fortunato album \"School Days\" con la partecipazione, tra gli altri, dei batteristi Steve Gadd e Billy Cobham e del chitarrista John McLaughlin. All'apice del successo abbandona il jazz e si unisce al gruppo funky di George Duke. Ritorner\u00e0 al jazz, dopo anni di musica commerciale, solo negli ultimi tempi con sporadiche collaborazioni con maestri del jazz tra cui il pianista McCoy Tyner.\nHa recentemente pubblicato un disco insieme ad altri 2 famosi bassisti fusion, Victor Wooten e Marcus Miller, utilizzando il nome S.M.V.. Il titolo dell'album \u00e8 \"Thunder\"."}
{"id": "532484", "revid": "729019", "url": "https://it.wikipedia.org/wiki?curid=532484", "title": "Daisuke \u014chata", "text": "Giocava nel ruolo di ala, e talvolta in quello di centro, con la squadra Kobe Steel Kobelco Steelers nella serie maggiore del campionato giapponese.\nCon la squadra nazionale giapponese ha segnato 69 mete in 58 partite stabilendo il primato mondiale precedentemente detenuto da David Campese. Durante le qualificazioni per la Coppa del Mondo del 2003, nel corso della partita con la squadra di Taiwan ha messo a segno 8 mete."}
{"id": "532485", "revid": "124308038", "url": "https://it.wikipedia.org/wiki?curid=532485", "title": "T\u00fcrkiye Kupas\u0131", "text": "La Coppa di Turchia, ufficialmente \"T\u00fcrkiye Kupas\u0131\", \u00e8 la coppa nazionale di calcio della Turchia. Organizzata dalla Federazione calcistica della Turchia (\"T\u00fcrkiye Futbol Federasyonu\"), si disputa dal 1962. Chiamata dal 1980 al 1993 \"Coppa della Federazione\", dal 2005 \u00e8 sponsorizzata dal gruppo bancario turco \"Fortis\", prendendo pertanto il nome di Fortis T\u00fcrkiye Kupas\u0131.\nFormato.\nAlla coppa prendono parte le 54 squadre militanti nelle prime tre divisioni calcistiche turche nella stagione precedente: le 18 della S\u00fcper Lig (la prima divisione), le 18 della TFF 1. Lig (la seconda divisione) e le 18 della TFF 2. Lig (la terza divisione). \nIl primo turno \u00e8 ad eliminazione diretta: le 36 squadre che nella stagione precedente hanno militato in seconda e in terza divisione si affrontano in gare di sola andata, dalle quali usciranno le qualificate al secondo turno. A queste compagini si aggiungono le 14 squadre che nella stagione precedente della S\u00fcper Lig si sono classificate dal 5\u00ba al 18\u00ba posto. Tali 32 squadre danno vita al secondo turno, anch'esso disputato in gare uniche ad eliminazione diretta. Le 16 vincenti accedono alla terza fase.\n\u00c8 a tal punto che entrano in lizza anche le 4 squadre che nella S\u00fcper Lig dell'anno precedente si sono piazzate nei primi 4 posti. Le 20 squadre in gioco vengono suddivise in 4 gironi da 5 squadre ciascuno: ai sorteggi per la composizione dei gironi, le ultime 4 squadre arrivate sono considerate teste di serie e non possono, quindi, giocare nel medesimo raggruppamento. Ciascun girone prevede gare di sola andata: ciascuna squadra deve comunque disputare 2 partite in casa e 2 fuori. Le prime classificate di ciascun girone accedono alle semifinali, che si articoleranno, invece, su due turni, andata e ritorno. La finale si disputa in gara unica e in campo neutro.\nLa vincitrice della Coppa di Turchia acquisisce il diritto di giocare la Coppa UEFA della stagione successiva. Se, tuttavia, tale squadra ha gi\u00e0 ottenuto la qualificazione ad una coppa europea, il suo diritto viene ceduto alla seconda classificata o, se anch'essa si \u00e8 gi\u00e0 qualificata alle coppe europee, alla squadra classificatasi meglio nella S\u00fcper Lig che tuttavia non ha, per la posizione raggiunta in campionato, maturato alcun diritto di partecipare ad una manifestazione della UEFA. Ci\u00f2 \u00e8 accaduto proprio nell'edizione 2005-2006 della Coppa di Turchia: il , vincitore del trofeo, era gi\u00e0 qualificato alla Coppa UEFA essendo giunto terzo in campionato; al contempo pure il , finalista, era gi\u00e0 qualificato alla UEFA Champions League, essendo giunto secondo in campionato. Per tale motivo, per occupare l'ulteriore posto UEFA per la Turchia \u00e8 stato ripescato il , giunto quarto in campionato, posizione che altrimenti avrebbe costretto il club di Trebisonda a disputare la Coppa Intertoto. A quest'ultimo torneo si \u00e8 invece qualificato il , dopo aver battuto nello spareggio il (le due squadre si erano piazzate entrambe al quinti posto, con 41 punti).\nDal 2006 la vincitrice della Coppa di Turchia affronta la squadra campione nazionale nella Supercoppa di Turchia."}
{"id": "532487", "revid": "7077", "url": "https://it.wikipedia.org/wiki?curid=532487", "title": "Rin logi", "text": ""}
{"id": "532488", "revid": "118981", "url": "https://it.wikipedia.org/wiki?curid=532488", "title": "Bonet", "text": "Il bon\u00e8t (AFI ) \u00e8 un budino di antichissima tradizione, tipico del Piemonte, a base di uova, zucchero, latte, cacao, amaretti secchi e liquore (solitamente rum).\nEtimologia del nome.\nL'etimologia del nome \u00e8 incerta e si sono avvicendate versioni molto diverse. In piemontese il termine \"bon\u00e8t\" indica un cappello o berretto tondeggiante, la cui forma ricorda quella dello stampo a tronco di cono basso in cui viene cotto il budino.\nDi fatto lo stampo di rame in cui si cuocevano i budini e i flan, veniva chiamato \"bon\u00e8t \u00ebd cusin-a\" cio\u00e8 cappello da cucina, berretto del cuoco. Il dolce avrebbe quindi preso il nome dallo stampo. Questa \u00e8 l'interpretazione che viene data dal vocabolario piemontese/italiano di Vittorio di Sant'Albino del 1859.\nUn'altra interpretazione diffusa nelle Langhe, una delle zone di origine, ritiene che il nome richiamasse il cappello perch\u00e9 il dolce veniva servito alla fine del pasto. Come si indossa il cappello da ultimo prima di uscire, cos\u00ec si mangiava il \"bon\u00e8t\" da ultimo prima di terminare il pranzo o la cena: \"a cappello\" di tutto il resto.\nPreparazione e varianti.\nIl \"bon\u00e8t\" viene preparato e cucinato con la medesima tecnica che si usa per i dolci della famiglia delle \"cr\u00e8me caramel\", diffusi in tutta Europa.\nIl \"bon\u00e8t\" tradizionale piemontese, fatto in casa dalle nonne, non era a base di rum, ma di Fernet, perch\u00e9, terminato il pasto, il Fernet serviva per sveltire la digestione.\nSi sbattono insieme a freddo uova, latte, zucchero, amaretti, rum ed eventualmente cacao. Si pone sul fuoco lo stampo in cui il budino andr\u00e0 cotto, vi si versa dentro dello zucchero che si far\u00e0 caramellare coprendo fondo e pareti. Si travasa il composto di latte e uova nello stampo e si cuoce a bagnomaria sino a che si sia rappreso. Si lascia quindi freddare, dal momento che il dolce si gusta rigorosamente freddo.\nLa ricetta pu\u00f2 subire, a seconda delle zone del Piemonte, alcune variazioni. Infatti, si possono aggiungere delle nocciole del tipo \"tonda gentile delle Langhe\", del caff\u00e8 oppure il cognac al posto del rum."}
{"id": "532489", "revid": "1610933", "url": "https://it.wikipedia.org/wiki?curid=532489", "title": "Citello", "text": ""}
{"id": "532491", "revid": "1305887", "url": "https://it.wikipedia.org/wiki?curid=532491", "title": "Sirya (personaggio)", "text": ""}
{"id": "532493", "revid": "22356", "url": "https://it.wikipedia.org/wiki?curid=532493", "title": "Puertasaurus", "text": ""}
{"id": "532495", "revid": "13388", "url": "https://it.wikipedia.org/wiki?curid=532495", "title": "Budini", "text": ""}
{"id": "532496", "revid": "827882", "url": "https://it.wikipedia.org/wiki?curid=532496", "title": "Flan", "text": ""}
{"id": "532497", "revid": "1793900", "url": "https://it.wikipedia.org/wiki?curid=532497", "title": "Lexington (Virginia)", "text": "Lexington \u00e8 una \"independent city\" degli Stati Uniti d'America, nello Stato della Virginia. \u00c8 abitata a partire dal 1777.\nDurante la guerra di secessione americana fu parzialmente bruciata da un incendio."}
{"id": "532507", "revid": "106456", "url": "https://it.wikipedia.org/wiki?curid=532507", "title": "Trist\u00e3o da Cunha", "text": "Biografia.\nFu uno dei principali collaboratori di Afonso di Albuquerque. La sua pi\u00f9 grande scoperta fu quella dell'arcipelago che porta il suo nome nell'Atlantico meridionale. Esplor\u00f2 poi le coste del Madagascar, della Somalia e l'isola di Socotra nell'Oceano Indiano.\nFu nominato primo vicer\u00e9 portoghese in India nel 1504, ma non pot\u00e9 accettare a causa di un cecit\u00e0 temporanea. Nel 1506 fu nominato comandante di una flotta di 15 navi inviata presso la costa orientale dell'Africa e in India. Suo cugino, Afonso de Albuquerque, era a capo di un gruppo di cinque navi appartenenti a questa flotta, gruppo che in seguito si distacc\u00f2. Dal 1514 serv\u00ec come ambasciatore dal re Manuel I del Portogallo presso Papa Leone X. In seguito divenne membro del consiglio privato portoghese. Fu il padre di Nuno da Cunha.\nMor\u00ec nel 1540 e le sue spoglie vennero inumate nella chiesa di Nostra Signora dell'Incarnazione, ad Olhalvo."}
{"id": "532508", "revid": "486946", "url": "https://it.wikipedia.org/wiki?curid=532508", "title": "N.a.f.t.a.", "text": ""}
{"id": "532514", "revid": "125396403", "url": "https://it.wikipedia.org/wiki?curid=532514", "title": "Luciano Ciccaglioni", "text": "Biografia.\nAutodidatta inizia giovanissimo a suonare in diversi gruppi nelle balere romane.\nNel 1966 entra nel complesso di Bobby Solo, mentre l'anno seguente \u00e8 in un gruppo rhythm'n'blues che accompagna Little Tony in un tour mondiale, per entrare poi negli Airedales, il gruppo che accompagna Rocky Roberts; contemporaneamente inizia la carriera di turnista lavorando per compositori quali Armando Trovajoli, Luis Bacalov e Piero Umiliani.\nCollabora anche con i Marc 4, con i quali incide diverse colonne sonore.\nHa collaborato con Francesco De Gregori, Goran Kuzminac, Rita Pavone, Luca Barbarossa, Mario Castelnuovo, Don Backy, Riccardo Fogli, Adriano Pappalardo, Tosca, Ivano Fossati, Eduardo De Crescenzo, Amedeo Minghi, Lucio Dalla, Ivan Graziani, Renzo Arbore, Flavio Giurato, Mia Martini, Patty Pravo, Rino Gaetano, Renato Zero, Claudio Baglioni, Stefano Rosso, suonando anche il mandolino e il banjo.\nCompone anche le musiche per alcune canzoni, tra cui \"Balla Ba\" e \"La Seconda\" di Franco Califano.\nDa qualche anno fa parte della band 'Gli Io stasera mi butto' che si esibisce in giro per i locali d'Italia con un repertorio di classici della black music; altri componenti della band: Stefano Senesi (pianoforte tastiere e cori), Alberto Bartoli (batteria), Massimo Calabrese (basso elettrico e cori), Jonis Bascir (voce solista), Palmiro Dal Brocco (trombone), Mario Caporilli (tromba).\nNel 2010, insieme a numerosi artisti italiani legati alla produzione musicale di Ennio Morricone degli anni '60, partecipa all'album Rome di Danger Mouse e Daniele Luppi, con le voci soliste di Norah Jones e Jack White \u2014 quest'ultimo ex White Stripes.\nUltimamente, le sue principali chitarre sono state:\nDiscografia.\nRoberto Satti e Luciano Ciccaglioni, 1972, \"One Way to California\" (Iller - IL7)"}
{"id": "532515", "revid": "38120", "url": "https://it.wikipedia.org/wiki?curid=532515", "title": "Kira (I Cavalieri dello zodiaco)", "text": ""}
{"id": "532519", "revid": "287204", "url": "https://it.wikipedia.org/wiki?curid=532519", "title": "Guillaume Lekeu", "text": "Vita.\nIl compositore vallone ricevette le prime lezioni di musica dal direttore del conservatorio di musica di Verviers. Nel 1879, i genitori si trasferirono a Poitiers, dove Lekeu frequent\u00f2 il liceo continuando da autodidatta i suoi studi musicali. \u00c8 a Poitiers che compose le sue prime opere, all'et\u00e0 di 15 anni.\nNel 1888 la famiglia si stabil\u00ec a Parigi, dove Lekeu divenne allievo di C\u00e9sar Franck e, alla morte di questo, di Vincent d'Indy.\nNel 1891 arriv\u00f2 secondo al concorso per il \"Prix de Rome belga\" con la cantata \"Andromeda\". Il celebre virtuoso di violino Eug\u00e8ne Ysa\u00ffe gli chiese di comporre una sonata per pianoforte e violino che esegu\u00ec nel marzo 1893, sonata che costituisce l'opera pi\u00f9 nota del compositore. Lekeu \u00e8 morto di tifo, si dice, dopo aver gustato un sorbetto fatto con acqua infetta, all'et\u00e0 di 24 anni, lasciando incompiuto al secondo movimento il quartetto con pianoforte, completato poi da Vincent d'Indy, ed \u00e8 sepolto nel cimitero di Heusy, presso Verviers.\nOpere.\nLekeu ha scritto una cinquantina di composizioni, la maggior parte inedita. L'opera \u00e8 influenzata da C\u00e9sar Franck, Beethoven e Wagner."}
{"id": "532522", "revid": "2039709", "url": "https://it.wikipedia.org/wiki?curid=532522", "title": "Autoctono", "text": "Il termine autoctono (dal greco \"aut\u00f2s\" stesso, e \"chth\u00f2n\" suolo/terra) indica l'appartenenza di qualcosa o qualcuno ad un luogo. Si pu\u00f2 riferire pi\u00f9 specificamente a:"}
{"id": "532523", "revid": "154893", "url": "https://it.wikipedia.org/wiki?curid=532523", "title": "Farmacoforo", "text": "Un farmacoforo, termine definito da Paul Ehrlich nel 1909, \u00e8 la pi\u00f9 piccola unit\u00e0 strutturale della molecola di un farmaco responsabile della sua attivit\u00e0 biologica. \u00c8 costituita da un insieme di gruppi funzionali (detti anche elementi farmacoforici) disposti opportunamente nelle tre dimensioni spaziali che interagiscono specificatamente con un recettore o un bersaglio biologico dando origine a una risposta biologica.\nConcetto di farmacoforo.\nL'analisi delle strutture tridimensionali di numerosi complessi ligando/recettore ha permesso di comprendere a livello molecolare il concetto di farmacoforo.\nLa conoscenza della struttura \"tridimensionale\" del farmacoforo infatti \u00e8 indispensabile per una progettazione razionale dei farmaci, tramite una opportuna modulazione delle propriet\u00e0 steriche ed elettroniche dei gruppi funzionali facenti parte del farmacoforo.\nTalvolta un elemento farmacoforico non stabilisce interazioni nel sito di legame, ma risulta comunque essenziale.\nAd esempio pu\u00f2 stabilizzare l'isomero conformazionale o tautomerico riconosciuto dall'enzima.\nI gruppi farmacofori possono anche essere generati al computer per utilizzarli nella tecnica del Drug design o nel Virtual screening. In questo frangente i farmacofori possono essere distinti in farmacofori di prima e seconda generazione.\nNel primo caso (prima generazione) il farmacoforo \u00e8 descritto da atomi, distanze e angoli tra questi.\nNella seconda generazione il modello \u00e8 descritto anche da un punto di vista chimico-fisico; ogni gruppo viene individuato da una sfera di colore diverso in base alle sue propriet\u00e0 chimico-fisiche."}
{"id": "532525", "revid": "76963", "url": "https://it.wikipedia.org/wiki?curid=532525", "title": "Nuno da Cunha", "text": "Biografia.\nNuno da Cunha era il figlio di Antonia Pais e di Trist\u00e3o da Cunha, il famoso navigatore portoghese, ammiraglio e ambasciatore presso papa Leone X. Nuno da Cunha mostr\u00f2 il suo coraggio nelle battaglie di Oja e Brava, e nell'assedio di Panane, sotto il vicer\u00e9 Francisco de Almeida. Nominato da Jo\u00e3o III nono governatore dei possedimenti portoghesi in India, serv\u00ec nel ruolo dal 1528 al 1538. I fratelli di Nuno, Pero Vaz da Cunha e Sim\u00e3o da Cunha, avrebbero dovuto servire sotto il suo governatorato come secondo e terzo in comando, rispettivamente. Tuttavia, essi morirono durante il viaggio, e Nuno si trov\u00f2 costretto a fare affidamento sulle locali reti clientelistiche di Goa durante il suo lungo mandato\nNel 1529, Nuno invi\u00f2 una spedizione che saccheggi\u00f2 e mise a ferro e fuoco la citt\u00e0 di Damao sul Mar Arabico alla foce del fiume Damao, circa 100 miglia a nord di Mumbai, nello stato musulmano del Gujarat. Le forze sotto il suo controllo espugnarono Baxay (ora Vasai), allora sotto il dominio del sovrano musulmano del Gujarat, Bahadur Shah, il 20 gennaio 1533. L'anno successivo, la citt\u00e0, ribattezzata Bassein, divenne la capitale della provincia portoghese del Nord, e si inizi\u00f2 la costruzione della grande cittadella di basalto nero, ancora in piedi, (poi completata nel 1548). Costretto a tornare in Portogallo a causa di intrighi di corte (fu accusato di concussione), naufrag\u00f2 su un vascello a Capo di Buona Speranza e mor\u00ec.\nSi un\u00ec in matrimonio una prima volta con Maria da Cunha, e una seconda volta con Isabel da Silveira. La fonte principale per la biografia di Nuno da Cunha \u00e8 lo storico portoghese Jo\u00e3o de Barros (1496-1570), noto per la raccolta di biografie dei portoghesi nei territori d'oltremare.\nL'opera, piena di dettagli, si intitola \"Asia de Ioam de Barros, dos fectos que os Portuguezes fizeram no descobrimento e conquista dos mares e terras do Oriente\". Nuno da Cunha fu anche autore di alcune poesie raccolte nel \"Cancioneiro de Resende\"."}
{"id": "532527", "revid": "38120", "url": "https://it.wikipedia.org/wiki?curid=532527", "title": "Lemuri (personaggio)", "text": ""}
{"id": "532531", "revid": "14002", "url": "https://it.wikipedia.org/wiki?curid=532531", "title": "Arcidiocesi di Boiano-Campobasso", "text": ""}
{"id": "532533", "revid": "1498", "url": "https://it.wikipedia.org/wiki?curid=532533", "title": "128-bit", "text": ""}
{"id": "532534", "revid": "1543377", "url": "https://it.wikipedia.org/wiki?curid=532534", "title": "Terry Funk", "text": "Figlio di Dory Funk e fratello di Dory Jr., entrambi wrestler, nel corso della sua carriera ha lottato in molte delle pi\u00f9 importanti federazioni del mondo, tra cui la All Japan Pro Wrestling, la Extreme Championship Wrestling, la World Championship Wrestling e la World Wrestling Federation/Entertainment. Funk \u00e8 inoltre una leggenda del wrestling soprattutto nel genere \"Hardcore\".\nCarriera.\nNational Wrestling Alliance (1965-1985).\nFunk inizi\u00f2 la sua carriera nel wrestling nel 1965, lavorando insieme a suo padre Dory Funk Sr. nella National Wrestling Alliance in Texas. Lui e il fratello, Dory Funk Jr., riscossero ben presto ottimi riscontri di pubblico diventando lottatori quotati alla fine del decennio. Nel 1975, Terry sconfisse Jack Brisco per il titolo NWA World Heavyweight Championship. Inizi\u00f2 quindi un regno titolato di 14 mesi che termin\u00f2 a Toronto quando Funk venne sconfitto da Harley Race.\nWorld Wrestling Federation (1985-1986).\nTerry Funk debutt\u00f2 nella World Wrestling Federation nel 1985. Nel suo primo incontro non solo sconfisse Aldo Marino, ma assal\u00ec anche l'annunciatore Mel Phillips. Quindi Funk pass\u00f2 a far coppia con suo fratello Dory (chiamato \"Hoss\" Funk) e Jimmy Jack Funk (Jesse Barr), nella storyline anche lui un altro dei fratelli Funk. Il loro manager era Jimmy Hart. All'epoca, Terry ebbe una violenta rivalit\u00e0 con Junkyard Dog che port\u00f2 a un match tra Terry Funk &amp; Hoss Funk e la coppia Tito Santana &amp; Junkyard Dog a WrestleMania 2. Poi ebbe una rivalit\u00e0 per il titolo mondiale contro Hulk Hogan e il feud fin\u00ec in un violentissimo match, perso da Funk nonostante egli avesse colpito Hogan prima con una poltrona e una trave, poi con un Texas Piledriver sui dei gradoni seguito da un altro su un tavolo dei commentatori.\nRitorno in NWA (1989-1994).\nNel 1989, Funk ritorn\u00f2 in NWA e si un\u00ec alla J-Tex Corporation. Inizi\u00f2 un feud con Ric Flair, che aveva battuto Ricky Steamboat a \"WrestleWar\" vincendo la cintura di NWA World Heavyweight Champion poco tempo prima. Funk, che era uno dei tre giudici del main event, sfid\u00f2 Flair a un match titolato. Flair rifiut\u00f2, affermando che Funk \"passava troppo tempo a Hollywood\" invece di concentrarsi sul wrestling. Funk allora assal\u00ec Flair colpendolo con un piledriver effettuato sul tavolo a bordo ring. La mossa mise fuori gioco il campione fino a \"Great American Bash\". Flair vinse il match, ma subito dopo venne aggredito da Gary Hart e The Great Muta. Sting corse in aiuto di Flair e i due si scontrarono con Funk &amp; Muta verso la fine dello show. Funk si infortun\u00f2 nella contesa, ma torn\u00f2 per continuare il suo feud con Ric Flair. I due allora lottarono in un \"I Quit\" Match a ', perso da Funk. Un momento cruciale del feud si ebbe quando Funk cerc\u00f2 di soffocare Flair in diretta televisiva con una busta di plastica dopo che quest'ultimo e Sting avevano sconfitto Muta &amp; Dick Slater a '. Dopo la sconfitta a \"Clash of Champions\" contro Flair, Terry strinse la mano al campione, e venne attaccato dal gruppo di Gary Hart. Dopo una breve parentesi come commentatore, Funk lasci\u00f2 nuovamente la federazione.\nWorld Championship Wrestling (1994).\nNel 1994, Funk riapparve nella World Championship Wrestling come membro della stable heel \"Stud Stable\" capeggiata da Col. Robert Parker. Insieme a Bunkhouse Buck, Arn Anderson &amp; Meng, la stable focalizz\u00f2 la propria attenzione su avversari quali Dusty e Dustin Rhodes, ma anche Nasty Boys, feud che culmin\u00f2 in un War Games match svoltosi a \"Fall Brawl\".\nExtreme Championship Wrestling (1994\u20131997).\nNel 1994 debutta in ECW dove rimarr\u00e0 fino al 1997, diventando uno dei punti cardine della federazione.\nNella seconda parte della sua carriera, Funk modific\u00f2 il proprio stile di combattimento passando da un tradizionale stile di combattimento del sud degli Stati Uniti ad uno stile pi\u00f9 violento ispirato all'hardcore wrestling. Nel 1994, dopo un'apparizione speciale con Tully Blanchard nella World Championship Wrestling a \"Slamboree\", Funk promise di aiutare l'emergente Eastern Championship Wrestling (in seguito rinominata Extreme Championship Wrestling) portando il suo talento e la sua esperienza nella federazione, appena staccatasi dall'NWA. Il 16 luglio, Terry &amp; Dory Funk persero un Barbed Wire Match contro i Public Enemy. In ECW Funk ebbe svariati feud con wrestler come Cactus Jack, Shane Douglas, The Sandman, Sabu, e Tommy Dreamer.\nIl 20 agosto 1995, la IWA Japan tenne un torneo King of the Death Match a Kawasaki, in Giappone. Nel famigerato torneo in questione, Funk lott\u00f2 in tre match di estrema violenza che inclusero scale, puntine da disegno, e filo spinato. Nella finale, egli perse contro Cactus Jack, in un pericolosissimo incontro \"Exploding Ring, C4 Explosive, Barbed Wire Match\".\nInoltre Funk elev\u00f2 l'ECW facendo da trascinatore del primo pay-per-view della federazione, \"Barely Legal\" svoltosi il 13 aprile 1997, e vincendo il titolo ECW Championship battendo Raven. Quella stessa serata, prima di vincere la cintura, Funk sconfisse The Sandman e Stevie Richards in un Triple Threat match, che gli garant\u00ec il match per il titolo contro Raven. Successivamente venne sconfitto da Sabu in un Barbed Wire Match a \"Born to Be Wired\" perdendo il titolo. Per il particolare match erano state appositamente sostituite le normali corde del ring con del filo spinato. Nel settembre dello stesso anno, si tenne lo show \"WrestleFest - 50 Years of Funk\" celebrativo della carriera di Terry e di suo fratello Dory. Terry perse contro Bret Hart nel main event della serata. Tuttavia, prima del match, il proprietario dell'ECW Paul Heyman introdusse Terry con la cintura ECW alla vita, proclamandolo \"campione mondiale ECW a vita\" per l'enorme contributo dato alla federazione. Ricevuto il titolo onorifico, Funk dichiara di volersi ritirare dall'attivit\u00e0 di lottatore a causa degli innumerevoli infortuni rimediati in carriera.\nWorld Wrestling Federation (1998).\nIl ritiro dal ring di Funk dura per\u00f2 solo tre mesi in quanto ricomincia a combattere nel circuito indipendente. Poco tempo dopo, torna in WWF. All'inizio del 1998 combatte come Chainsaw Charlie con la gimmick di un pazzo tagliaboschi ispirato a Leatherface, personaggio del film \"Non aprite quella porta\". Dapprima ha un feud con Mick Foley, ma in seguito inizia a combattere in coppia con lui. Il duo si scontra con i New Age Outlaws a \"WrestleMania XIV\", in un match con in palio il World Tag Team Championship in un Dumpster Match. Funk &amp; Foley riescono a vincere le cinture di campioni di coppia. I titoli furono rimessi in palio la sera successiva a \"Raw\" in uno Steel Cage Match a causa di una irregolarit\u00e0 riscontrata nell'incontro della sera precedente. Gli Outlaws riconquistarono le cinture. Chainsaw Charlie ebbe quindi un Falls Count Anywhere Match con l'ex partner Foley, che lo sconfisse.\nLasci\u00f2 la WWF in estate quando Foley assunse la gimmick di Mankind in un feud con The Undertaker. In questo periodo Funk annunci\u00f2 nuovamente il suo ritiro, ma solo per breve tempo. L'ultimo match in WWF ebbe luogo in un incontro di coppia a \"Fully Loaded\", dove in coppia con Bradshaw lott\u00f2 contro Scorpio &amp; Faarooq.\nRitorno in ECW e WCW (1998\u20132000).\nTorna in WCW dopo questo match dove rimane fino al 2000. Funk, tuttavia, si ammala ed annuncia per l'ennesima volta il suo ritiro dai combattimenti.\nTorna a combattere nella World Championship Wrestling nel 2000, vincendo la cintura WCW Hardcore Championship per tre volte (record imbattuto della compagnia) e il titolo WCW United States Heavyweight Championship per la seconda volta in carriera. Diventa inoltre Commissioner e, per breve tempo leader della stable Old Age Outlaws che ha un feud con l'nWo.\nCircuito indipendente (2002-2017).\nDal 2002 al 2004, lott\u00f2 regolarmente nella Ring of Honor e nella Major League Wrestling. Ebbe diversi scontri con CM Punk, gli Extreme Horsemen (Steve Corino, C.W. Anderson, Justin Credible &amp; Simon Diamond) in match a stipulazione speciale molto violenti come No Ropes Barbed Wire Death Match, e 5 vs 5 WarGames Match. Nel novembre 2004, lott\u00f2 nella federazione inglese FWA partecipando allo show annuale \"British Uprising\". In squadra con Paul Burchill e Paul Travell, con manager \"The Twisted Genius\" Dean Ayass, affront\u00f2 The Triad, con manager Greg Lambert, in un 6-Men Tag Team Match. Il team di Funk prevalse davanti a un pubblico di duemila persone al Coventry Skydome.\nIl 18 febbraio 2004, ha lottato nella TNA dove lui e Raven sconfissero Julio Dinero &amp; CM Punk.\nNel 2005, Funk ricevette l'offerta da parte della World Wrestling Entertainment di partecipare alla prima edizione dello show speciale di reunion della ECW denominato \"One Night Stand\", ma egli rifiut\u00f2 preferendo lo show \"Hardcore Homecoming\" prodotto da Shane Douglas, dove perse un Three-Way Barbed Wire Match con Sabu.\nIl 15 ottobre 2011, viene sconfitto dall'amico di vecchia data e prot\u00e9g\u00e9 Tommy Dreamer all'evento AWE \"Night of Legends\". In una intervista post-match rilasciata il giorno dopo dichiara di ritenere questo il suo ultimo match.\nIl 12 gennaio 2013, Funk annuncia ufficialmente il suo ennesimo ritiro dal ring all'et\u00e0 di 68 anni, tuttavia, pochi mesi dopo torner\u00e0 a combattere ancora.\nIl 27 ottobre 2013 torna a lottare nella All Japan Pro Wrestling, in coppia con Dory in un tag team match, scontrandosi con Masanobu Fuchi e Osamu Nishimura in una contesa terminata in pareggio per limite di tempo dopo venti minuti.\nIl 17 settembre 2016, Funk annuncia nuovamente il suo ritiro allo show \"House of Hardcore 17\".\nTorna sul ring il 22 settembre 2017, nella federazione Big Time Wrestling dove insieme ai The Rock 'n' Roll Express in un six-man tag team match, sconfigge Doug Gilbert, Jerry Lawler e Brian Christopher (figlio di Lawler) per squalifica.\nApparizioni sporadiche in WWE (2006-2009; 2016).\nNel 2006 torna in WWE come parte della rinata ECW, e al ppv \"ECW One Night Stand\" lotta con Tommy Dreamer perdendo contro Edge e Mick Foley in uno dei match pi\u00f9 violenti e sanguinosi di sempre. A met\u00e0 dell'incontro, Foley infortuna l'occhio sinistro di Funk colpendolo con del filo spinato, e Funk viene portato nel backstage. Egli ritorna a sorpresa a combattere nel match con una benda insanguinata sull'occhio per colpire Foley con una spranga di legno incendiata con attorcigliato sopra del filo spinato.\nDurante la puntata del 16 febbraio 2009 di \"Raw\", viene annunciata introduzione nella WWE Hall of Fame di Terry e Dory Funk Jr. I due sono stati introdotti da Dusty Rhodes.\nNella puntata di \"Raw\" del 21 marzo 2016 compare in un breve segmento donando a Dean Ambrose una motosega per il suo match a \"WrestleMania 32\" contro Brock Lesnar. La motosega era un riferimento alla sua precedente gimmick di Chainsaw Charlie.\nVita privata.\nIl 7 luglio 2021 l'amico e collega Don Muraco, nel corso di una puntata del suo podcast, ha rivelato che Funk da diverso tempo \u00e8 affetto da demenza, aggravata dalla morte della moglie, e che vive in una struttura dedicata.\nTitoli e riconoscimenti.\nAll Japan Pro Wrestling\nExtreme Championship Wrestling\nJim Crockett Promotions/World Championship Wrestling\nNational Wrestling Alliance\nUnited States Wrestling Association\nWorld Wrestling Federation/Entertainment\nPro Wrestling Illustrated\nProfessional Wrestling Hall of Fame and Museum"}
{"id": "532535", "revid": "38120", "url": "https://it.wikipedia.org/wiki?curid=532535", "title": "Crisaore (I Cavalieri dello zodiaco)", "text": ""}
{"id": "532539", "revid": "14002", "url": "https://it.wikipedia.org/wiki?curid=532539", "title": "Diocesi di Boiano-Campobasso", "text": ""}
{"id": "532543", "revid": "1275164", "url": "https://it.wikipedia.org/wiki?curid=532543", "title": "High Dynamic Range", "text": ""}
{"id": "532545", "revid": "1714743", "url": "https://it.wikipedia.org/wiki?curid=532545", "title": "Renato II di Lorena", "text": "Biografia.\nNato ad Angers, era figlio di Federico II di Vaud\u00e9mont e di Iolanda d'Angi\u00f2\nRenato trascorse la sua giovinezza alla corte del nonno Renato d'Angi\u00f2, tra Angers e la Provenza, ma studi\u00f2 anche a Firenze, da Giorgio Antonio Vespucci. Subentr\u00f2 al padre nel 1470 per il Vaud\u00e9mont ed eredit\u00f2 poi da suo zio, agli inizi del 1473, le cariche di capitano d'Angers e di siniscalco e governatore d'Angi\u00f2.\nNel 1473 succedette a suo cugino, il duca Nicola I di Lorena, e si trov\u00f2 a governare un ducato coinvolto nelle mire espansionistiche di Luigi XI di Francia e di Carlo il Temerario. Dapprima prefer\u00ec il sovrano borgognone, ma quando quest'ultimo cominci\u00f2 ad installare guarnigioni in Lorena, Renato fraternizz\u00f2 segretamente con il monarca francese (9 luglio 1474) e denunci\u00f2 la sua alleanza con il ducato di Borgogna (1475). Carlo il Temerario invase il ducato e Renato dovette abbandonare Nancy (11 gennaio 1476). Il duca lorenese riprese la citt\u00e0 il 5 ottobre dello stesso anno ed and\u00f2 in Svizzera per ottenere rinforzi, che furono determinanti per la sconfitta finale del duca di Borgogna nella Battaglia di Nancy (5 gennaio 1477).\nIn seguito Renato entr\u00f2 in disaccordo con Luigi XI, in quanto quest'ultimo aveva messo le mani sull'intera eredit\u00e0 del nonno Renato I nel 1481, lasciandogli soltanto il Ducato di Bar.\nScese in Italia e sconfisse il duca di Ferrara nella Battaglia di Adria, essendo alleato ai veneziani.\nNel 1485 prese parte alla prima fase della cosiddetta guerra folle, ma si ritir\u00f2 prudentemente dalla coalizione dei principi sin dalla pace di Bourges nello stesso anno.\nNel 1488 i sudditi del re di Napoli si ribellarono ed offrirono la corona a Renato, il quale organizz\u00f2 una spedizione per prendere possesso del regno, ma il re Carlo VIII di Francia glielo imped\u00ec, volendo lui stesso conquistare il regno partenopeo.\nRenato si ammal\u00f2 nel corso di una battuta di caccia a Fains e mor\u00ec il 10 dicembre 1508.\nMatrimoni e discendenza.\nRenato spos\u00f2 dapprima ad Angers, il 9 settembre 1471 Giovanna d'Harcourt, contessa di Tancarville (\u2020 1488), figlia di Guglielmo d'Harcourt, conte di Tancarville, visconte di Melun, e di Iolanda di Laval. Quando nel 1485 divenne evidente che ella non poteva avere figli, il duca la ripudi\u00f2.\nEgli si rispos\u00f2 a Orl\u00e9ans il 1\u00ba settembre 1485 con Filippina di Gheldria (1467 \u2013 1547), dalla quale ebbe:"}
{"id": "532546", "revid": "1543377", "url": "https://it.wikipedia.org/wiki?curid=532546", "title": "Multi-purpose vehicle", "text": "Un Multi-purpose Vehicle (spesso abbreviato MPV) \u00e8 un tipo di configurazione di carrozzeria nato all'inizio degli anni duemila e consistente in un incrocio tra una carrozzeria di tipo monovolume e una di tipo familiare, al fine di aumentare sia l'abitabilit\u00e0 interna sia la capacit\u00e0 di carico.\nSebbene il termine sia recente, il concetto che racchiude ha una storia ben pi\u00f9 lunga che ha portato le berline e utilitarie, sin da met\u00e0 degli anni cinquanta a mutarsi in monovolumi. Nei paesi di lingua inglese e tedesca sono infatti definiti semplicemente \"minivan\" (monovolumi).\nContesto.\nCome il nome suggerisce, \"Veicolo per molteplici scopi\" (o \"tutto in uno\"), s'identificano come MPV diverse tipologie di vetture adatte a diversi tipi di utilizzo. Il termine MPV infatti racchiude veicoli gi\u00e0 identificati con termini pi\u00f9 specifici, come le multispazio, dove vi \u00e8 una ricerca dei volumi volta a massimizzare la capacit\u00e0 di carico merci senza sacrificare eccessivamente l'abitabilit\u00e0 dei passeggeri.\nNel 2005, quasi in contemporanea escono due vetture denominate MPV molto particolari: la Fiat Croma e la Mercedes Classe R; lo scopo di queste vetture era il massimo comfort in viaggio, quindi la ricerca dei volumi era tutta concentrata nel massimizzare l'abilit\u00e0 interna senza sacrificare lo spazio per i bagagli. Questa tendenza ad aumentare sia l'abitabilit\u00e0 sia la capacit\u00e0 di carico \u00e8 proprio l'unione dei concetti delle due tipologie di carrozzeria che una MPV racchiude senza i compromessi dell'una o dell'altra (la wagon aumenta il carico semplicemente allungando il volume posteriore, senza aumentare l'abitabilit\u00e0, viceversa la monovolume aumenta l'abitabilit\u00e0 ma non si concentra sulla capacit\u00e0 di carico). Per raggiungere lo scopo, la volumetria di una MPV non viene solamente incrementata intervenendo sulla lunghezza del veicolo come avviene per le station wagon, ma si punta prevalentemente sull'aumento dell'altezza e, in misura minore, in larghezza; nel 1998 esce una vettura che della larghezza ne fa il suo forte, la Fiat Multipla, in grado di ospitare 6 passeggeri in sole due file e in meno di quattro metri di lunghezza, che ottiene anche un discreto successo nel mercato italiano, meno nel resto d'Europa.\nSebbene il termine si sia ricavato una propria individualit\u00e0 negli anni duemila, col passare del tempo viene a perdersi per essere sostituito con terminologie pi\u00f9 specifiche, venendo ormai usato come sinonimo di monovolume, anche a causa dell'enorme espansione di autovetture dalle forme ibride che hanno reso sempre meno marcati i confini fra un tipo di carrozzeria e l'altro.\nNegli Stati Uniti d'America il termine \u00e8 perlopi\u00f9 identificato come automobile tuttofare votata alla praticit\u00e0, quindi tra le sue prerogative di abitabilit\u00e0 e capacit\u00e0 di carico elevata, aggiunge anche la guida rialzata e l'abilit\u00e0 in diversi tipi di terreno; questa concezione di veicolo in Europa \u00e8 conosciuta come Crossover SUV.\nOltre a questi termini riferiti al campo automobilistico volto al trasporto passeggeri, \"multi-purpose vehicle\" \u00e8 genericamente usato per identificare un veicolo volto a soddisfare pi\u00f9 scopi, o veicolo tuttofare."}
{"id": "532548", "revid": "71155", "url": "https://it.wikipedia.org/wiki?curid=532548", "title": "Petit-Breton", "text": ""}
{"id": "532558", "revid": "38120", "url": "https://it.wikipedia.org/wiki?curid=532558", "title": "Cavallo del Mare", "text": ""}
{"id": "532559", "revid": "38120", "url": "https://it.wikipedia.org/wiki?curid=532559", "title": "Baian di Sea Horse", "text": ""}
{"id": "532562", "revid": "1793900", "url": "https://it.wikipedia.org/wiki?curid=532562", "title": "Baian", "text": "Fu \"khan\" dal 565 al 602. Sotto di lui gli Avari raggiunsero la massima potenza."}
{"id": "532563", "revid": "38120", "url": "https://it.wikipedia.org/wiki?curid=532563", "title": "Abadir di Kraken", "text": ""}
{"id": "532565", "revid": "38120", "url": "https://it.wikipedia.org/wiki?curid=532565", "title": "Isaac di Kraken", "text": ""}
{"id": "532569", "revid": "38120", "url": "https://it.wikipedia.org/wiki?curid=532569", "title": "Kaysa di Lymnades", "text": ""}
{"id": "532573", "revid": "38120", "url": "https://it.wikipedia.org/wiki?curid=532573", "title": "Lymnades", "text": ""}
{"id": "532575", "revid": "38120", "url": "https://it.wikipedia.org/wiki?curid=532575", "title": "Kaysa", "text": ""}
{"id": "532577", "revid": "2056951", "url": "https://it.wikipedia.org/wiki?curid=532577", "title": "Monti di Palermo", "text": "I monti di Palermo sono il gruppo di montagne che si estendono intorno al capoluogo siciliano.\nSi tratta di un segmento della catena siciliana delimitato, rispettivamente ad oriente e ad occidente, dai corsi d'acqua dei fiumi Eleuterio e Jato, sfocianti entrambi nel Mar Tirreno, mentre a sud digradano nelle colline dell'Alta Valle del Belice.\nOrografia.\nI Monti di Palermo si trovano nello spartiacque siciliano del Vallo di Mazara, crinale montano che separa il versante tirrenico a nord da quello del Mar di Sicilia a sud: corrisponde ad un tratto di circa 25 km, curvato a forma di ferro di cavallo, che va dall'altopiano di Contrada Lupotto a nord-ovest di Ficuzza, a quello di Contrada Percianotta, a sud-est di San Cipirello.\nDallo spartiacque dell'Alto Belice Corleonese, dominato dal monte Pizzuta di 1.333 metri s.l.m., la catena si sviluppa in diverse direzioni: una catena di monti al limite meridionale si allunga per circa 19 km dalle gole dell'Eleuterio, presso Marineo ad est, ai paesi di San Cipirello e San Giuseppe Jato, posti ai piedi dell'estremit\u00e0 occidentale. Essa chiude in pratica la base della ferro di cavallo, comprendendo un vasto altopiano nel cui interno si raccolgono le acque del bacino del Belice Destro, che formano il lago artificiale di Piana degli Albanesi. Ad est il massiccio giunge sino al vicino corso dell'Eleuterio, mentre a nord-est si affaccia sulla Conca d'Oro di Palermo, giungendo ad est fino alla costa del Tirreno.\nMaggiore importanza (per l'estensione e per l'elevazione) ha il prolungamento ad ovest, che inizia da Portella della Paglia e si innalza nel rilievo fra l'alto Oreto e l'alto Jato, che ad occidente prosegue fino alla pianura di Partinico. A nord la catena piega per dar vita ai monti di Monreale che si allungano a nord nel Monte Billiemi, che giungono fino al mare fra Sferracavallo e Isola delle Femmine, ed estendendosi a nord-ovest nei Monti di Carini, che giungono sino a Punta Raisi, e nei Monti di Terrasini che terminano a Capo Rama, presso il Golfo di Castellammare.\nI Monti di Billiemi con i Monti di Monreale delimitano ad ovest la Conca d'Oro, in cui a nord trovano sede due rilievi del tutto isolati fra mare e pianura: il Monte Pellegrino e il Monte Gallo.\nGeologia.\nDal punto di vista strutturale ed idrostrutturale i Monti costituiscono i bacini d'alimentazione degli acquiferi di diverse piane costiere, tra cui la Piana di Palermo. In questi sono state riconosciute tre unit\u00e0 tettoniche imeresi (Unit\u00e0 Belmonte Mezzagno/Pizzo Mirabella, Unit\u00e0 Monte Gradara, Unit\u00e0 Monte Saraceno/Monte Cuccio) sovrascorse su altrettante unit\u00e0 tettoniche panormidi (Unit\u00e0 Monte Pecoraio/Pizzo Vuturo/Monte Pellegrino, Unit\u00e0 Monte Palmeto/Monte Castellaccio, Unit\u00e0 Monte Gallo).\nLa loro struttura \u00e8 formata da unit\u00e0 tettoniche sovrascorse, derivate dalla deformazione miocenica dei depositi calcareo dolomitici (Piattaforma Carbonatica Panormide) e carbonatico silico clastici (Bacino Imerese). Le osservazioni sul terreno mostrano le unit\u00e0 Imeresi soprastanti alle unit\u00e0 Panormidi. La prima fase tettonica miocenica, con pieghe NordOvest-SudEst e vergenza a SudOvest, ha determinato l'originaria costruzione dell'edificio tettonico. Una seconda fase tettonica, medio-pliocenica, ha generato le pieghe con vergenza NE-SW, localmente con direzione ENE-WSW.\nQuesta seconda fase ha riattivato preesistenti piani di discontinuit\u00e0 creando un sistema di faglie fuori sequenza con principale direzione E-W. La tettonica pleistocenica ha provocato la separazione delle strutturale ha progressivamente ribassate verso il Mar Tirreno. Nella Piana di Palermo, i depositi Pleistocenici (calcareniti e/o sabbie argillose e silt oltre 150 metri di spessore) coprono le unit\u00e0 Imeresi sovrascorse sulle Panormidi."}
{"id": "532579", "revid": "1305772", "url": "https://it.wikipedia.org/wiki?curid=532579", "title": "Isaac", "text": ""}
{"id": "532580", "revid": "38120", "url": "https://it.wikipedia.org/wiki?curid=532580", "title": "Sorrento di Siren", "text": ""}
{"id": "532583", "revid": "198277", "url": "https://it.wikipedia.org/wiki?curid=532583", "title": "Associazione Sportiva Roma 1964-1965", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1964-1965.\nStagione.\nLa stagione si svolge sotto la guida di Juan Carlos Lorenzo, ex tecnico della , giunto nella societ\u00e0 giallorossa tra le molte polemiche dei tifosi che poco gradiscono il passato del neo allenatore. Complice anche il grave infortunio incorso a Manfredini, la squadra fa una stagione anonima e finisce al nono posto.\nMaglie.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e sbarra giallorossa, pantaloncini neri e calzettoni bianchi bordati di giallorosso. I portieri hanno una divisa costituita da maglia grigia con colletto a polo abbinata a calzoncini neri e calzettoni rossi bordati di giallo. Tutte le divise presentano la coccarda della Coppa Italia cucita sul petto.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 64/65\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532587", "revid": "228587", "url": "https://it.wikipedia.org/wiki?curid=532587", "title": "Siren", "text": ""}
{"id": "532588", "revid": "72129", "url": "https://it.wikipedia.org/wiki?curid=532588", "title": "Triveneto", "text": ""}
{"id": "532589", "revid": "1305772", "url": "https://it.wikipedia.org/wiki?curid=532589", "title": "Kyra", "text": ""}
{"id": "532592", "revid": "38120", "url": "https://it.wikipedia.org/wiki?curid=532592", "title": "Kira di Scilla", "text": ""}
{"id": "532600", "revid": "14806", "url": "https://it.wikipedia.org/wiki?curid=532600", "title": "Peloritani", "text": ""}
{"id": "532601", "revid": "38120", "url": "https://it.wikipedia.org/wiki?curid=532601", "title": "Kira di Scylla", "text": ""}
{"id": "532602", "revid": "68105", "url": "https://it.wikipedia.org/wiki?curid=532602", "title": "Idheap", "text": ""}
{"id": "532605", "revid": "173219", "url": "https://it.wikipedia.org/wiki?curid=532605", "title": "Gilberto di Clare, V conte di Gloucester", "text": "Nel 1215 Gilberto e il padre, due dei baroni che garantirono la Magna Carta, sostennero Luigi VIII di Francia nella Prima guerra dei baroni, combattendo a Lincoln.\nFu fatto prigioniero nel 1217 dal leggendario Guglielmo il Maresciallo, del quale pi\u00f9 tardi spos\u00f2 la figlia Isabella.\nNel 1223 accompagn\u00f2 il proprio cognato, il conte di Pembroke, in una spedizione nel Galles. Nel 1225 fu presente alla conferma della \"Great Charter\" di Enrico III d'Inghilterra. Nel 1228 condusse un esercito contro i Gallesi, catturando Morgan Gam che fu rilasciato l'anno successivo.\nSi un\u00ec ad una spedizione in Bretagna, ma mor\u00ec, in quel ducato, sulla via del ritorno per Penrose, il suo corpo fu riportato a casa, a Tewkesbury, attraverso Plymouth e Cranbourgh.\nLa sua vedova, Isabel, spos\u00f2 pi\u00f9 tardi Riccardo di Cornovaglia."}
{"id": "532606", "revid": "292162", "url": "https://it.wikipedia.org/wiki?curid=532606", "title": "Monti Peloritani", "text": "I monti Peloritani (\"a Co\u1e0d\u1e0da\" in dialetto messinese, ovvero 'il colle') sono una catena montuosa della Sicilia nordorientale che ricade nella citt\u00e0 metropolitana di Messina. Insieme ai Nebrodi (sempre nella citt\u00e0 metropolitana di Messina) e alle Madonie (nella citt\u00e0 metropolitana di Palermo) fanno parte dell'Appennino siculo.\nGeografia.\nSi estende per circa 65\u00a0km da Capo Peloro ai Monti Nebrodi, incastonata tra l'Etna a sud-ovest e lo Stretto di Messina a est. Le sue propaggini vanno digradando nella valle del fiume Alcantara, che sfocia a sud di Giardini Naxos. Ad ovest i Peloritani, in corrispondenza di Rocca Novara e Montagna Grande, si raccordano con la catena dei Nebrodi, a Nord ed a Est sono delimitati dal Mar Tirreno e dal Mar Ionio dove sfociano numerose fiumare che nascono nel gruppo montuoso. Sono percorsi da Nord a Sud da un'antica stradina, la Dorsale peloritana, che si sviluppa quasi tutta sulla linea di cresta della catena montuosa.\nMorfologia.\nLa morfologia \u00e8 caratterizzata da una lunga serie di picchi, crinali e burroni. Dalla linea stretta di cresta, con altitudine media di 800\u20131000\u00a0m, scendono a valle diversi corsi d'acqua in gole profonde, che nel tratto medio-inferiore si aprono in ampie fiumare piene di detriti.\nLe rocce pi\u00f9 diffuse, di antica formazione, sono in parte di origine magmatica ed in parte metamorfica. Prevalgono stratificazioni di scisti del Laurenziano, graniti, filladi, gneiss. \u00c8 diffusa la presenza di suolo di origine arenaria, facilmente disgregabile ed asportabile dall'impeto delle acque. Particolarissime formazioni rocciose i megaliti dell'Argimusco.\nOrografia.\nLe cime pi\u00f9 elevate della catena sono:\nAmbiente.\nFlora.\nDelle antiche foreste di quercia, leccio, sughero e probabilmente anche di faggio, pino e castagno, attualmente rimangono solo poche formazioni che occupano all'incirca tremila ettari. Le degradazioni successive, causate principalmente dall'uomo e dagli incendi, hanno determinato il passaggio alla macchia, poi alla macchia degradata, alla gariga ed infine ad una vera e propria steppa. Solo nelle zone pi\u00f9 impervie, e quindi economicamente svantaggiose per l'uomo, si sono conservati piccoli nuclei di bosco naturale di roverella e di leccio o di macchia mediterranea con predominanza di erica, cisto, corbezzolo e ginestra. L'azione di rimboschimento, intrapresa gi\u00e0 dal 1873 dal Consorzio per il Rimboschimento e successivamente dal 1920 dal Demanio Forestale dei Peloritani, ha infine creato pinete di pino domestico (\"Pinus pinea\"), Pino marittimo (\"Pinus pinaster\"), Pino d'Aleppo (\"Pinus halepensis\") e boschi di Castagno, Leccio e Roverella.\nLe aree boschive del Demanio Forestale sono cos\u00ec divise:"}
{"id": "532614", "revid": "4175", "url": "https://it.wikipedia.org/wiki?curid=532614", "title": "Rugby Rovigo 2005-2006", "text": ""}
{"id": "532616", "revid": "38120", "url": "https://it.wikipedia.org/wiki?curid=532616", "title": "Io di Scilla", "text": ""}
{"id": "532617", "revid": "38120", "url": "https://it.wikipedia.org/wiki?curid=532617", "title": "Io di Scylla", "text": ""}
{"id": "532623", "revid": "38120", "url": "https://it.wikipedia.org/wiki?curid=532623", "title": "Krisaore", "text": ""}
{"id": "532624", "revid": "38120", "url": "https://it.wikipedia.org/wiki?curid=532624", "title": "Krisaor", "text": ""}
{"id": "532625", "revid": "38120", "url": "https://it.wikipedia.org/wiki?curid=532625", "title": "Crisaor", "text": ""}
{"id": "532627", "revid": "38120", "url": "https://it.wikipedia.org/wiki?curid=532627", "title": "Chrisaor", "text": ""}
{"id": "532630", "revid": "38120", "url": "https://it.wikipedia.org/wiki?curid=532630", "title": "Chrysaor", "text": ""}
{"id": "532631", "revid": "290948", "url": "https://it.wikipedia.org/wiki?curid=532631", "title": "Superficie di Boy", "text": "La superficie di Boy \u00e8 un'immersione del piano proiettivo reale in uno spazio tridimensionale. \u00c8 una variet\u00e0 non orientabile scoperta nel 1901 da Werner Boy. Al 1981 risale il primo studio analitico della superficie di Boy con . La superficie Boy \u00e8 discussa (ed illustrata) nel \"Le Topologicon\" di Jean-Pierre Petit.\nLa superficie di Boy pu\u00f2 essere ottenuta come trasformazione geometrica tridimensionale e ciclica di una sfera, senza formazione di una singolarit\u00e0, . Tale trasformazione consiste nel , mentre questa si muove lungo una traiettoria elicoidale chiusa. Un altro modo pi\u00f9 semplice \u00e8 l'unione di ogni punto della sfera con il suo antipodale, cio\u00e8 con il punto che occupa la posizione diametralmente opposta nella sfera. Da questa costruzione si vede che tale superficie \u00e8 composta da una faccia, uno spigolo e un vertice, ed ha quindi caratteristica di Eulero uguale a formula_1.\nLa superficie di Boy ha una curva di autointersezione a forma di elica con tre pale che si incontrano in un punto triplo, il fatto che tale curva sia regolare assicura che la superficie stessa rappresenti una immersione regolare del piano proiettivo reale nello spazio affine tridimensionale.\nIl rivestimento a due fogli di una superficie di Boy \u00e8 l'immersione di una sfera.\nUn cubo di Boy \u00e8 un solido a 28 vertici, 43 spigoli, 16 facce da cui si ottiene ancora la caratteristica formula_2.\nSimmetria.\nLa superficie di Boy presenta una simmetria rotazionale a 3 campi. Ci\u00f2 significa che essa ha un asse di simmetria discreta rotazionale: una rotazione di 120\u00b0 intorno a questo asse lascer\u00e0 esattamente invariata la superficie. La superficie di Boy pu\u00f2 essere divisa in tre parti perfettamente congruenti.\nParametrizzazione.\nLa superficie di Boy pu\u00f2 essere parametrizzata in vari modi. Una via di parametrizzazione, scoperta da Rob Kusner e Robert Briant, \u00e8 la seguente: sia dato un numero complesso formula_3 con modulo minore o uguale a formula_1 e sia:\ncos\u00ec che\ndove formula_7, formula_8, e formula_9 sono le coordinate cartesiane di un punto generico della superficie di Boy. \nSe invertiamo questa parametrizzazione centrandola sul punto triplo, otteniamo una superficie minima con tre punti di fine (che si possono vedere come \"punti all'infinito\"). Questo significata che la parametrizzazione di Bryant-Kusner \u00e8 \"ottima\" perch\u00e9 \u00e8 l'immersione \"meno piegata\" di un piano proiettivo nello spazio tridimensionale.\nRelazione della superficie di Boy col piano proiettivo reale.\nSia formula_10la parametrizzazione di una superficie di Boy, secondo Bryant-Kusner. Allora\nCi\u00f2 illustra la condizione sul parametro in cui formula_12: se formula_13 allora formula_14 in cui formula_15 \u00e8 il complesso coniugato di formula_3. Le cose si fanno leggermente pi\u00f9 complicate se formula_17 In questo caso, abbiamo formula_18 Ci\u00f2 significa che per formula_19 il punto della superficie di Boy \u00e8 ottenuto da due valori del parametro: formula_20 In altre parole, la superficie di Boy \u00e8 stata parametrizzata a partire da una disco tale che sono equivalenti tra loro una coppia di punti diametralmente opposti e situati sul perimetro del disco. Ci\u00f2 mostra che la superficie di Boy \u00e8 un'immagine del piano proiettivo reale formula_21 tramite una funzione liscia, vale a dire una immersione del piano proiettivo reale dentro lo spazio euclideo."}
{"id": "532632", "revid": "38120", "url": "https://it.wikipedia.org/wiki?curid=532632", "title": "Krishna di Crisaore", "text": ""}
{"id": "532637", "revid": "180559", "url": "https://it.wikipedia.org/wiki?curid=532637", "title": "Jos\u00e9 Anastacio da Cunha", "text": " \nBiografia.\nDal 1773 insegn\u00f2 matematica all'Universit\u00e0 di Coimbra. La sua opera \"La voce della ragione\" (\"A v\u00f3z da raz\u00e0o\") fu condannata dal Vaticano nel 1778. Di conseguenza egli fu accusato di eresia e trascorse molti anni nelle carceri dell'Inquisizione.\nIn carcere egli scrisse \"Principios Mathematicos\", una vasta esposizione, costituita di 21 parti, della matematica nella quale riusc\u00ec ad essere notevolmente rigoroso. Buona parte dell'opera \u00e8 dedicata al calcolo infinitesimale, e in essa sono anticipati alcuni dei concetti che saranno trattati sistematicamente da Cauchy."}
{"id": "532641", "revid": "599013", "url": "https://it.wikipedia.org/wiki?curid=532641", "title": "Jos\u00e9 Anast\u00e1cio da Cunha", "text": ""}
{"id": "532643", "revid": "6923", "url": "https://it.wikipedia.org/wiki?curid=532643", "title": "Fiat Penny", "text": ""}
{"id": "532645", "revid": "1305772", "url": "https://it.wikipedia.org/wiki?curid=532645", "title": "Jason Mewes", "text": "Biografia.\n\u00c8 particolarmente noto per l'interpretazione di Jay nella famosa coppia Jay &amp; Silent Bob insieme a Kevin Smith (Silent Bob). \u00c8 diventato famoso grazie al personaggio del logorroico, volgare e strafatto Jay interpretato per la prima volta nel 1994 in \"Clerks - Commessi\" e nei successivi film del regista/attore Kevin Smith, suo amico d'infanzia. I due condividono la passione per i fumetti, e ne collezionano gli action figure. Ha lavorato nel negozio \"Jay and Silent Bob's Secret Stash\" che lo stesso Smith ha aperto nella natia Red Bank. \u00c8 apparso in quasi tutti i film di Smith, ad eccezione di \"Jersey Girl\".\nVita privata.\nSi \u00e8 diplomato presso l'Henry Hudson Regional ad Highlands, New Jersey, nel 1992. Ha avuto problemi di droga: nel marzo del 1999 \u00e8 stato arrestato a Keansburg, nel New Jersey, per possesso di eroina. Per aver infranto la libert\u00e0 vigilata venne emesso un mandato d'arresto nei suoi confronti nel 2001. Nell'aprile del 2003 si arrese e si dichiar\u00f2 colpevole. Gli venne ordinato di entrare in riabilitazione e che, se avesse di nuovo violato la libert\u00e0 vigilata, avrebbe rischiato fino a cinque anni di carcere. Durante un'intervista radiofonica a WJFK 106,7 dichiar\u00f2 di aver fatto un accordo con Kevin Smith: se fosse rimasto sobrio, avrebbero fatto \"Clerks II\" (cosa che effettivamente avvenne).\n\u00c8 sposato con Jordan Monsanto dal 30 gennaio 2009."}
{"id": "532646", "revid": "18397", "url": "https://it.wikipedia.org/wiki?curid=532646", "title": "Out Of Step", "text": ""}
{"id": "532647", "revid": "767487", "url": "https://it.wikipedia.org/wiki?curid=532647", "title": "...and the Beat Goes On!", "text": "...and the Beat Goes On! \u00e8 il primo album del gruppo degli Scooter, pubblicato nel 1995.\nInformazioni aggiuntive.\nLa copertina \u00e8 stata disegnata da Marc Schilkowski.\nL'album \u00e8 stato pubblicato da Edition Loop! Dance Constructions e da Hanse Chappell tranne per le tracce 5, 6, 7, 11 che sono state pubblicate da R\u00fcckbank Musikverlage.\nLa registrazione \u00e8 avvenuta a The Ambience Studio, in Germania, ma \u00e8 stato masterizzato alla Bass-Factory, a Londra (Inghilterra)."}
{"id": "532653", "revid": "4047469", "url": "https://it.wikipedia.org/wiki?curid=532653", "title": "Cosne-sur-Loire", "text": ""}
{"id": "532654", "revid": "767487", "url": "https://it.wikipedia.org/wiki?curid=532654", "title": "Hope Sandoval", "text": "Biografia.\nEsordi con Opal e Mazzy Star.\nNata a Los Angeles in una famiglia di origine messicana, esordisce ventenne nel 1986 nel duo folk dei Going Home con l'amica Sylvia Gomez, che riscuote un discreto successo nei club californiani. In seguito a questa esperienza, nel 1987, Hope entra a far parte degli Opal dopo l'uscita dal gruppo di Kendra Smith. Con il gruppo incide l'album \"She Hangs Brightly\", che per\u00f2 uscir\u00e0 a nome Mazzy Star nel 1990. Con i Mazzy Star Hope realizza altri due album: \"So Tonight That I Might See\" del 1993 e \"Among My Swan\" del 1996.\nHope Sandoval &amp; Warm Inventions.\nMomentaneamente abbandonato il progetto Mazzy Star, forma una nuova band, chiamata Hope Sandoval &amp; the Warm Inventions, di cui fa parte anche il batterista dei My Bloody Valentine Colm \u00d3 C\u00edos\u00f3ig, con cui pubblica nel 2000 l'EP \"At the Doorway Again\", anticipatore dell'album \"Bavarian Fruit Bread\" (Rough Trade, 2001), album che mette in risalto le doti canore e compositive della cantante, attraverso brani come \"Suzanne\" o \"Feeling of Gaze\". Al disco collabora anche William Reid (The Jesus and Mary Chain) che scrive \"Drop\".\nCollabora anche con altri artisti, tra cui: Air, Death in Vegas, Vetiver, The Chemical Brothers, The Twilight Singers, Le Volume Coubre, Richard X, Bert Jansch, The Jesus and Mary Chain e Massive Attack. Il 29 settembre 2009, a 8 anni di distanza da \"Bavarian Fruit Bread\", esce \"Through the Devil Softly\". Il disco, registrato tra la Carolina del Nord e l'Irlanda, riprende il discorso intrapreso col precedente album. Nel 2010 partecipa all'album \"Heligoland\" del collettivo inglese dei Massive Attack offrendo la voce per la traccia \"Paradise Circus\".\nRitorno dei Mazzy Star.\nNel 2011 riforma i Mazzy Star, con cui pubblica un singolo e due anni dopo un nuovo album \"Seasons of Your Day\". Il disco, registrato in California e Norvegia, \u00e8 prodotto dalla stessa Sandoval e da David Roback. Nel 2016 ritorna con i Warm Inventions con cui realizza il nuovo album \"Until the Hunter\"."}
{"id": "532665", "revid": "103869901", "url": "https://it.wikipedia.org/wiki?curid=532665", "title": "Parole intrecciate", "text": "Le parole intrecciate, conosciute anche come crucipuzzle, sono un gioco enigmistico che consiste nel cercare delle parole, generalmente attinenti ad un tema e presenti in una lista, in un insieme di lettere. Le lettere eventualmente restanti formano una parola nascosta (chiave) della quale \u00e8 fornita la definizione.\nLe parole da cercare, generalmente riguardanti un argomento specifico, possono essere in verticale, in orizzontale e in diagonale, sia da sinistra verso destra che da destra verso sinistra, nonch\u00e9 dall'alto o dal basso.\nVarianti.\nParole intrecciate illustrate.\nIn questa variante non vi \u00e8 una lista di parole ma un insieme di immagini che raffigurano le parole da cercare.\nParole intrecciate da completare.\nAl posto di alcune lettere sono raffigurati dei quadrati. Per risolvere il crucipuzzle bisogna inserire dentro i quadrati le lettere per completare le parole."}
{"id": "532667", "revid": "63727", "url": "https://it.wikipedia.org/wiki?curid=532667", "title": "Peugeot 201", "text": "La 201 era un'autovettura di fascia medio-bassa prodotta tra il 1929 ed il 1937 dalla Casa francese Peugeot.\nProfilo e caratteristiche.\nLa 201 inaugur\u00f2 la ben nota serie di numerazione dei suoi modelli, che prevedeva tre cifre con lo zero al centro. La 201 fu il primo modello a fregiarsi di questa caratteristica e fu innanzitutto questa la sua importanza storica.\nUn altro fatto coincidente con la nascita della \"201\" fu l'avvio di quel processo di razionalizzazione della gamma Peugeot secondo il criterio dettato proprio dalle tre cifre della sigla dei modelli che di l\u00ec a pochi anni sarebbero nati: la prima cifra stava ad indicare la fascia di mercato della vettura, mentre la terza indicava la generazione del modello occupante quella fascia di mercato.\nLa sua robustezza, la relativa semplicit\u00e0 della sua meccanica e non ultima la sua economia di esercizio unita ad un prezzo concorrenziale, furono tutti fattori che permisero alla Casa francese di affrontare a testa alta la grave crisi economica dei primi anni trenta, conseguente al crollo di Wall Street nell'ottobre del 1929.\nGenesi del modello.\nLa storia della \"201\" fu piuttosto complessa e travagliata, ed ebbe inizio poco dopo la fine della prima guerra mondiale, per volere dell'allora vertice dell'azienda, Robert Peugeot, che desider\u00f2 ridare lustro alla gamma con un nuovo modello economico in grado di permettere alla Casa di Sochaux di affrontare il difficile periodo post-bellico, con l'inflazione galoppante.\nL'idea fu quella di trasferire alla Peugeot i principi della produzione di massa ideati da Henry Ford, principi gi\u00e0 portati in Francia da Andr\u00e9 Citro\u00ebn, che esord\u00ec con la sua azienda omonima proprio sfruttando la produzione su catena di montaggio. Ma le cose non furono facili: le banche negarono sistematicamente alla Peugeot il prestito necessario per cominciare ad investire nel nuovo progetto. Per scavalcare il problema, ci si rivolse ad una delle prime societ\u00e0 finanziarie della storia, quella di Lucien Rosengart, il quale accett\u00f2 la richiesta di Robert Peugeot, anche se il tasso di interesse applicato fu decisamente superiore a quello imposto dalle banche.\nIl progetto pot\u00e9 essere cos\u00ec avviato e nel 1927 si giunse all'inizio dei lavori di traslazione dalla carta alla lamiera, cio\u00e8 dello sviluppo concreto del progetto. Ma pochi mesi dopo, altre difficolt\u00e0 economiche rivelarono la natura ambigua di Rosengart che cominci\u00f2 a non rispettare pi\u00f9 i termini del contratto. Tutto si risolse con la risoluzione del contratto stesso e l'allontanamento di Rosengart, mentre a tappare le falle economiche della Casa intervenne la Banca Oustric, grazie alla quale tutte le pendenze della Casa francese poterono essere risanate, anche se a prezzo di strascichi legali non indifferenti dovuti agli altrettanto ambigui affari della Banca Oustric.\nTorniamo indietro di alcuni anni, e precisamente fino al 1924, dopo un lungo periodo di contrasti e lotte intestine in seno alla famiglia Peugeot, contrasti motivati dalle numerose divergenze riguardanti l'impostazione da dare alla gamma modelli e quindi inerenti anche la direzione che la Casa di Sochaux avrebbe dovuto prendere in seguito. Per porre fine a tali contrasti e riequilibrare quindi le sorti della Peugeot, all'interno dell'azienda giunsero tre nuovi personaggi: Jean-Pierre Peugeot, Edouard Arnaud e Maurice Jordan. Questi tra personaggi avrebbero dato di l\u00ec a poco un impulso decisivo per ristabilizzare l'andamento della Casa del Leone Rampante, decisivo anche per affrontare e superare i tempi bui che di l\u00ec a pochi anni sarebbero apparsi all'orizzonte.\nUno dei primi significativi passi che i tre nuovi manager si trovarono a dover affrontare fu proprio quello auspicato da Robert Peugeot, ossia quello relativo alla progettazione e realizzazione di una nuova vettura di classe medio-bassa, destinata a porsi un gradino pi\u00f9 in alto rispetto alla Type 172, ma che in ogni caso rappresentasse la base della futura gamma Peugeot, visto che negli anni successivi la popolare cyclecar francese, ma anche la successiva gamma di vetture da 5CV di potenza fiscale, sarebbero state pensionate. Oltre che dei nuovi collaboratori, Robert Peugeot aveva bisogno anche di un nuovo stabilimento pi\u00f9 moderno, in grado di accogliere numerose linee di montaggio: per questo avvi\u00f2 il progetto destinato all'ingrandimento ed al rinnovamento del vecchio impianto di Sochaux. Contemporaneamente i pi\u00f9 stretti collaboratori di Peugeot vennero inviati negli Stati Uniti per apprendere da vicino le tecniche della produzione su catena di montaggio. Dopo alcuni inconvenienti, come alcune abbondanti nevicate ed il crollo di una struttura per alcuni difetti di costruzione, il nuovo stabilimento giunse comunque ad essere terminato entro le scadenze previste.\nLe specifiche di economia, sia relativamente ai costi di esercizio, sia relativamente al prezzo di listino, vennero rispettate dotando la vettura solo di freni all'avantreno e usufruendo di attrezzature per l'assemblaggio molto pi\u00f9 moderne rispetto a quelle previste, per esempio, per la stessa \"Quadrilette\". Il risultato fu quello di abbattere drasticamente il numero di ore necessarie per assemblare ogni singolo esemplare (dalle 1.500 ore previste per una \"Quadrilette\" alle 500 previste per una \"201\"), con ovvie ripercussioni positive sul prezzo al pubblico.\nPresentata al Salone di Parigi nell'autunno del 1929, proprio all'alba della Grande depressione economica, la \"201\" cominci\u00f2 per\u00f2 ad essere prodotta gi\u00e0 dal mese di luglio dello stesso anno.\nDesign e meccanica.\nEsternamente, la \"201\" presentava linee tipiche della fine degli anni venti, molto semplici e squadrate, specialmente nella versione con carrozzeria berlina. Il frontale era dominato dal grande radiatore a sviluppo verticale dove campeggiava lo stemma della Casa di Sochaux. Lateralmente, il cofano motore possedeva una serie di fitte feritoie per il raffreddamento del propulsore, mentre sempre lungo la fiancata era possibile notare le portiere incernierate sul montante centrale (tranne che nella versione cabriolet, la quale possedeva due sole porte. In coda erano presenti sia un vano bagagli esterno, sia l'alloggiamento della ruota di scorta, fissata proprio sopra il vano bagagli.\nMeccanicamente, la \"201\" nasceva su un telaio da 2.45 metri di passo, anche se poco tempo dopo l'avvio della commercializzazione, tale misura sarebbe cresciuta di 2\u00a0cm. Le sospensioni furono ad assale rigido su entrambi gli assi, con avantreno a balestra trasversale e retrotreno a balestre cantilever oblique. L'impianto frenante prevedeva invece tamburi solo all'avantreno, azionati mediante cavo.\nIl motore era il 4 cilindri della serie SE, qui al suo primo stadio evolutivo: con una cilindrata di 1122 cm\u00b3, la potenza massima raggiungeva 23 CV a 3500 giri/min, consentendo alla vettura di arrivare ad una velocit\u00e0 di punta di 80\u00a0km/h. Il cambio era manuale a 3 marce.\nEvoluzione.\nDisponibile inizialmente in tre varianti di carrozzeria, berlina, cabriolet e torpedo, la 201 riscosse un buon successo commerciale, grazie all'ampia disponibilit\u00e0 della gamma, al prezzo relativamente contenuto, all'affidabilit\u00e0 ed ai bassi costi d'esercizio. Si calcola che il 1\u00ba marzo del 1930 gli ordini erano gi\u00e0 saliti a 5.000.\nLe prime variazioni di rilievo alla gamma si ebbero all'inizio del 1931, quando la \"201\" divenne disponibile anche in altre tre nuove varianti di carrozzeria: coup\u00e9, torpedo commerciale e berlina commerciale. Nel frattempo, la crisi economica divampava, costringendo la Peugeot ad adottare anche altri sistemi per non cadere in stallo. Tra questi la pubblicit\u00e0 data dall'introduzione della \"201\" nel mondo delle competizioni: a questo scopo, la piccola vettura fu equipaggiata con un motore da 994\u00a0cm\u00b3 progettato dalla Bugatti, qui alla sua seconda cooperazione di rilievo con Peugeot (la prima fu quella di vent'anni prima, sfociata con il lancio di un'altra piccola Peugeot, la Beb\u00e9).\nIl risultato fu la 201 X, una vettura prodotta in una ventina di esemplari che per\u00f2 non ottenne risultati di rilievo ed anzi, fu la vettura al volante della quale il pilota Andr\u00e9 Boillot trover\u00e0 la morte, il 5 giugno 1932. Alla fine del 1931, la gamma ricevette un ulteriore ampliamento con l'arrivo di tre nuove versioni: la prima novit\u00e0 fu rappresentata dalla 201 T, una versione predisposta per il trasporto merci. Questa variante era caratterizzata dal telaio a passo allungato di ben 44\u00a0cm (da 2,47 a 2,91\u00a0m, per la precisione), e dal cofano motore a feritoie orizzontali anzich\u00e9 verticali.\nA causa della maggiori dimensioni, il peso a vuoto aument\u00f2 mediamente di circa 160\u00a0kg e la velocit\u00e0 massima diminuiva a soli 60\u00a0km/h. Le \"201 T\" furono prodotte in svariate varianti di carrozzeria, tutte orientate al trasporto merci. La seconda novit\u00e0 fu la 201 C, prima vettura al mondo dotata di avantreno a ruote indipendenti. La 201 C (dove C stava per confort), vide crescere leggermente anche le proprie dimensioni per via del passo aumentato di 6\u00a0cm rispetto alle \"201\" normali. Un'altra caratteristica della \"201 C\", anche se di minor entit\u00e0, fu il cofano motore a feritoie orizzontali, come nella \"Limousine 201 T\". La \"201C\" fu proposta in cinque varianti di carrozzeria: (berlina, coach, coach decappottabile, roadster, cabriolet). La terza novit\u00e0 di quella fine del 1931 fu la 201 E (o 201 Rapide), con prestazioni leggermente migliori date da un lieve alleggerimento del corpo vettura.\nAltre novit\u00e0 di rilievo si ebbero nel 1932: a luglio arriv\u00f2 infatti anche la 201 L con carrozzeria familiare e, nello stesso anno, arrivarono anche le 201 S e 201 CS, due modelli da gara con un piccolo motore da 1.1 litri in grado di sviluppare 30 CV, che, per l'epoca, erano un buon risultato su un motore di quella cilindrata. Alla fine dello stesso anno, al Salone di Parigi, la \"201 C\" venne proposta fino a fine solo in versione berlina. In seguito verr\u00e0 sostituita dalla 201 B, presentata anch'essa a Parigi nel 1932. Quest'ultima fu destinata a sostituire anche la \"201\" normale, in vendita ormai dalla fine del 1929, e che fu quindi tolta di produzione e la gamma del modello di base della Casa francese risult\u00f2 cos\u00ec molto pi\u00f9 sfoltita. In pratica, fu ormai solo la \"201 B\" a rappresentare la base della gamma della Casa di Sochaux. Essa era disponibile in due misure di passo (2.47 e 2.53\u00a0m) e caratterizzata da un cofano motore con prese d'aria laterali apribili, oltre che da un nuovo telaio di tipo \"bloctube\", con longheroni e traverse di tipo tubolare. L'avantreno rimase a ruote indipendenti. La gamma carrozzerie prevedeva la berlina e la commerciale (con passo lungo, denominate anche 201 BL) e la coup\u00e9 (con passo corto, denominata anche 201 BC). la \"201 B\" fu commercializzata a partire dal gennaio 1933 e fino al mese di agosto dello stesso anno.\nNell'autunno del 1933, invece, vi furono solo modifiche di dettaglio, anche se piuttosto visibili per la \"201\": in generale, si pu\u00f2 dire che le \"201\" presentate in quel periodo mostravano una timida tendenza verso quelle forme aerodinamiche che avrebbero caratterizzato la produzione Peugeot (e non solo) della seconda met\u00e0 del decennio. Altre differenze con le precedenti \"201\" stavano nella calandra ridisegnata e leggermente inclinata e nelle nuove prese d'aria orizzontali lungo i lati del cofano motore. Tecnicamente, le nuove \"201\", denominate 201 BR, erano caratterizzate dalla presenza dei supporti motore elastici, una soluzione nata per contrastare le analoghe soluzioni proposte poco tempo prima dalle due rivali di spicco, la Citro\u00ebn e la Renault. La \"201 BR\" era disponibile in due varianti di carrozzeria per turismo, pi\u00f9 tre destinate all'uso commerciale. Si ebbero cos\u00ec la versione berlina (BR3) e la coach (BR4), ma anche la coach commerciale e due varianti furgonate.\nL'ispirazione aerodinamica si fece pi\u00f9 evidente al Salone di Parigi del 1934, quando venne presentata la \"201 D\", destinata a sostituire la \"201 BR\" e caratterizzata da una coda molto profilata e dal frontale con i due fari ravvicinati alla base della calandra. Tecnicamente si assistette allo storico avvicendamento tra il motore \"SE\" da 1.1 litri al nuovo motore \"SER2\" da 1307\u00a0cm\u00b3 e 28\u00a0CV di potenza massima. Fu proposta in una sola variante di carrozzeria, coach a due porte.\nNel frattempo, il modello Peugeot di taglia immediatamente superiore, la 301, stava avviandosi verso il pensionamento. Per questo motivo, la \"201\" gradualmente si avvicin\u00f2 al ruolo occupato dalla \"301\" stessa, per non lasciare troppo distacco tra la \"201\" con motore da 1.1 litri e la futura \"media\" Peugeot, la 302, con motore da 1.8 litri.\nE fu sempre quello appena illustrato il motivo per cui nell'autunno del 1936, in concomitanza con il lancio della \"302\", venne introdotta la 201 M, n\u00e9 pi\u00f9 n\u00e9 meno una \"301\", della quale fu ripreso anche il motore da 1465\u00a0cm\u00b3 e 35 CV. Fu l'ultima \"201\" prodotta, ormai non pi\u00f9 di fascia medio-bassa: la sua produzione si arrest\u00f2 nel settembre 1937, dopodich\u00e9, per quasi vent'anni, non vi furono pi\u00f9 Peugeot con motore da 1.5 litri. L'erede naturale della \"201\" fu la 202, con la quale si torn\u00f2 al motore da 1.1 litri.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma \"201\". I prezzi riportati sono in franchi francesi e si riferiscono al livello di allestimento meno costoso ed al momento del debutto nel mercato di casa."}
{"id": "532669", "revid": "18361", "url": "https://it.wikipedia.org/wiki?curid=532669", "title": "Crucipuzzle", "text": ""}
{"id": "532670", "revid": "380654", "url": "https://it.wikipedia.org/wiki?curid=532670", "title": "WWE Cruiserweight Championship (1991-2007)", "text": "Il WWE Cruiserweight Championship \u00e8 stato un titolo di wrestling di propriet\u00e0 della World Championship Wrestling e, in seguito, della World Wrestling Federation/Entertainment. Esso era riservato soltanto ai lottatori il cui peso era al di sotto dei 95\u00a0kg.\nIl titolo non va confuso con l'NXT Cruiserweight Championship, creato il 14 settembre 2016 come premio per il vincitore del Cruiserweight Classic, e che fino al 2 ottobre 2019 era noto come WWE Cruiserweight Championship, ritirato poi il 4 gennaio 2022. Nonostante abbiano avuto lo stesso nome, i due titoli sono considerati diversi e pertanto non condividono la stessa storia.\nStoria.\nInizialmente il titolo apparteneva alla World Championship Wrestling e venne creato per sostituire il WCW Light Heavyweight Championship. Introdotto nella puntata di \"Nitro\" del 20 marzo 1996 col nome WCW Cruiserweight Championship, fu conquistato per la prima volta da Shinjir\u014d Otani che batt\u00e9 Wild Pegasus nella finale del torneo per l'assegnazione del titolo. L'ultimo campione, prima del fallimento della WCW, fu Shane Helms, che continu\u00f2 a difendere il titolo nella World Wrestling Federation nonostante portasse ancora il nome WCW Cruiserweight Championship. Il 18 novembre 2001 il titolo venne rinominato WWF Cruiserweight Championship, e dal 25 marzo 2002, divenne un'esclusiva del roster di \"SmackDown!\". Il 5 maggio 2002, infine, il titolo cambi\u00f2 nome definitivamente in WWE Cruiserweight Championship. L'ultimo campione fu Hornswoggle, prima che il titolo venisse prima reso vacante e poi ritirato il 25 settembre 2007.\nCome precedentemente detto, il titolo \u00e8 diverso dal'NXT Cruiserweight Championship, che \u00e8 stato assegnato il 14 settembre 2016 al vincitore del torneo Cruiserweight Classic (quando ancora era noto come WWE Cruiserweight Championship) e poi ritirato il 4 gennaio 2022. Infatti, anche se i due titoli hanno avuto per tre anni lo stesso nome non condividono la stessa storia (come nel caso del Raw Women's Championship quand'era noto nel 2016 come WWE Women's Championship e dunque diverso dalla precedente e omonima versione).\nRegni.\nIl campione inaugurale fu Brian Pillman. Il titolo \u00e8 stato reso vacante sei volte e ci sono stati in totale quaranta diversi campioni ufficiali, con Gregory Helms che detiene il record per il regno pi\u00f9 lungo di sempre con 385 giorni, mentre Psychosis detiene il record per il regno pi\u00f9 breve, avendo detenuto il titolo per un'ora. Rey Mysterio detiene il record per il maggior numero di regni con 8 (5 in WCW e 3 in WWE). Il campione pi\u00f9 anziano \u00e8 Chavo Classic, che ha vinto il titolo all'et\u00e0 di 55 anni, mentre Hornswoggle \u00e8 il campione pi\u00f9 giovane avendo vinto il titolo a 21 anni. Tre donne hanno detenuto inoltre il titolo: Madusa e Daffney, entrambe in WCW, mentre Jacqueline \u00e8 stata l'unica donna ad aver vinto il titolo nella sua versione WWE. Billy Kidman e Tajiri, inoltre, sono gli unici due wrestler ad aver detenuto il titolo nelle sue tre precedenti versioni (come WCW/WWF/WWE Cruiserweight Championship).\nCintura.\nQuando il titolo era chiamato WCW Light Heavyweight Championship la cintura era di cuoio nero e la placca centrale dorata, con un planisfero azzurro al centro e con la scritta \"Light Heavyweight Championship\", mentre in alto, in rosso, vi era il logo della WCW. Quando il titolo cambi\u00f2 nome, divenendo il WCW Cruiserweight Championship, cambi\u00f2 anche design, presentando sempre un planisfero azzurro al centro ma stavolta aveva la scritta \"World Cruiserweight Wrestling Championship\" (con la scritta in rosso Cruiserweight nel mezzo). Con l'acquisto della WCW da parte della World Wrestling Federation il titolo, rinominato appunto WWF Cruiserweight Championship, mantenne il suo precedente design. Quando invece la World Wrestling Federation divenne la World Wrestling Entertainment, il titolo cambi\u00f2 design per l'ultima volta: la placca centrale, sempre dorata, presentava i contorni seghettati in alto e in basso e aveva la scritta \"Cruiserweight Champion\".\nCambi di roster.\nLa lista che segue indica le date in cui il titolo \u00e8 diventato esclusivo di uno dei tre differenti \"roster\"."}
{"id": "532673", "revid": "33597", "url": "https://it.wikipedia.org/wiki?curid=532673", "title": "Tagliare la T", "text": ""}
{"id": "532679", "revid": "339392", "url": "https://it.wikipedia.org/wiki?curid=532679", "title": "Carestia delle patate in Irlanda", "text": ""}
{"id": "532685", "revid": "125916904", "url": "https://it.wikipedia.org/wiki?curid=532685", "title": "Suzuki SX4", "text": "La Suzuki SX4 \u00e8 una autovettura prodotta dalla casa automobilistica giapponese Suzuki a partire dal 2006.\nIl contesto.\nIl progetto che diede alla luce la SX4 e la gemella Fiat Sedici part\u00ec nei primi anni 2000 quando la General Motors (azionista del marchio Suzuki) entr\u00f2 in joint-venture con il gruppo Fiat per la produzione di autovetture sul mercato europeo. Partendo da un telaio di base inedito, sviluppato a partire dalla piattaforma della Swift quarta serie, e che potesse sfruttare come architettura meccanica il motore posizionato trasversalmente nella zona anteriore in grado di trasferire la potenza principalmente alle ruote motrici anteriori, i tecnici Suzuki hanno realizzato una sorta di Sport Utility Vehicle compatto che potesse colmare il vuoto lasciato dalla precedente Suzuki Liana. Lunga poco pi\u00f9 di 4,1 metri il nome SX4 risulta un tributo all'omonima autovettura con carrozzeria crossover prodotta dalla AMC (il modello Eagle SX/4) la cui denominazione \u00e8 stata ceduta dalla Chrysler (proprietaria del marchio AMC).\nIl design della SX4 fu curato da Giorgetto Giugiaro per il centro stile Italdesign; tra i particolari i fari anteriori che seguono il family feeling introdotto dalla quarta serie di Suzuki Swift nel 2004, mentre la coda presenta degli ampi fanali di forma triangolari. L'ampia vetratura laterale e l'abitacolo notevolmente spazioso sono stati progettati per garantire una vita di bordo ottimale. Rispetto alla Sedici, la SX4 si differenzia sostanzialmente per i paraurti anteriori e posteriori e per il disegno differente e pi\u00f9 muscoloso. La plancia interna invece viene condivisa senza modifiche dall'italiana: gli assemblaggi precisi evitano il prodursi dei fastidiosi scricchiolii mentre i materiali adottati risultano di qualit\u00e0 solo modesta. Il disegno segue un andamento regolare con i principali comandi dell'impianto audio e del climatizzatore raggruppati nella zona centrale, la strumentazione posta dietro il volante invece viene condivisa con numerosi modelli del marchio Suzuki.\nL'esordio della SX4 avvenne al Salone dell'automobile di Tokyo nel 2005 mentre la produzione presso gli stabilimenti di Kosai part\u00ec nei primi mesi del 2006. In Europa venne presentata al Salone dell'auto di Ginevra nel marzo del 2006 in contemporanea all'avvio della produzione ungherese presso lo stabilimento di Esztergom nel quale viene assemblata anche la Fiat Sedici. La produzione ungherese avviene in circa 40 000 esemplari annui destinati al solo mercato europeo. Per l'India la SX4 venne proposta solo dal 2007 e commercializzata col marchio Maruti-Suzuki con la relativa produzione affidata allo stabilimento del Menesa. Per i mercati dell'est Europa la SX4 viene invece prodotta anche a San Pietroburgo in Russia. Secondo la casa madre il modello SX4 (escludendo la Sedici) viene prodotto globalmente in circa 150 000 esemplari all'anno.\nLa sicurezza automobilistica viene garantita dalla presenza di serie degli airbag frontali e laterali per tutti gli esemplari, mentre tra gli optional per le versioni di punta sono disponibili gli airbag a tendina che proteggono la testa in caso di urto laterale; tra la dotazione di serie figura anche il sistema anti bloccaggio \"ABS\", il controllo di trazione e il controllo elettronico della stabilit\u00e0 \"ESP\" proposto solo per le versioni pi\u00f9 costose. Nei crash test EuroNCAP la SX4 ha totalizzato il risultato di 4 stelle nella protezione degli adulti nell'urto frontale.\nPrima serie (GY/EY/RW; 2006).\nLa Suzuki per incrementare la propria offerta di prodotti e le relative richieste del modello SX4 propone l'autovettura in pi\u00f9 varianti di carrozzeria; accanto alla versione crossover debuttata nel 2005 e spinta dalle quattro ruote motrici sono disponibili anche le versioni berlina 3 volumi e la versione MPV a trazione anteriore leggermente pi\u00f9 bassa da terra rispetto alla SX4 integrale.\nSX4 Crossover.\nLa crossover adotta la meccanica a trazione integrale (\"4WD\") sfruttando un telaio con sospensioni a due ruote indipendenti configurate secondo lo schema MacPherson all'avantreno e retrotreno interconnesso da un ponte torcente tramite l'ausilio di un differenziale centrale (si tratta di una frizione multidisco) che trasferisce la coppia motrice alle ruote posteriori in misura variabile. La trazione 4x4 viene inserita elettronicamente tramite un pulsante posto tra i due sedili anteriori. A fianco di questo si trova un altro pulsante che disinserisce l'ESP, se presente.\nL'estetica della SX4 a trazione integrale viene caratterizzata dalla presenza di modanature laterali non verniciate, scudo paracolpi in plastica posteriore, sospensioni irrobustite per adattarsi agli sterrati, paraurti anteriori con protezioni in plastica non verniciata e altezza da terra incrementata di 6,0 centimetri rispetto alle versioni a trazione anteriore.\nLa gamma motori per la 4x4 si compone di due propulsori benzina a fasatura variabile delle valvole da 1.6 e 2.0 cm\u00b3 e un Diesel 1.9\u00a0cm\u00b3 \"DDiS\" prodotto dalla Fiat che sfrutta la tecnologia Multijet capace di 120 cavalli e abbinato al filtro attivo antiparticolato. Il cambio pu\u00f2 essere manuale 5 rapporti, o a 6 rapporti per la Diesel Outdoor Line, (mentre tra gli optional \u00e8 disponibile l'automatico sequenziale a 4 rapporti per i motori 1.6 e 2.0). Dal 2008 la SX4 crossover \u00e8 disponibile anche con trazione anteriore con estetica inalterata.\nIn Italia la versione crossover viene commercializzata sotto l'allestimento \"Outdoor Line\" e risulta la SX4 pi\u00f9 apprezzata (equipaggiata con il motore 1.9 Diesel), negli Stati Uniti viene commercializzata come SX4 Sport. Per le \"Outdoor Line\" \u00e8 stato proposto solo dal 2007 il controllo elettronico della stabilit\u00e0 di serie (prima era optional).\nSX4 Berlina.\nLa versione berlina (nota anche come SX4 Sedan) viene lanciata al Salone dell'auto di Ginevra nel 2007 per entrare in produzione alcuni giorni dopo la presentazione: utilizza un telaio rivisto nella geometria delle sospensioni con i classici MacPherson anteriori e le ruote interconnesse dal ponte torcente per il posteriore (soluzione utilizzata per garantire costi di produzione minori visto l'assenza della trazione integrale).\nLa berlina \u00e8 disponibile solo con trazione anteriore (\"2WD\") e motori 1.6 e 2.0 benzina e un 1.6 turbodiesel, ereditando il gruppo trasmissioni dalla SX4 crossover. La linea subisce ampie modifiche soprattutto al posteriore con l'aggiunta del terzo volume e del bagagliaio pi\u00f9 ampio, il frontale introduce minigonne e profili aerodinamici laterali mentre gli interni si arricchiscono di numerosi accessori inediti come il navigatore satellitare e il climatizzatore automatico.\nLa SX4 berlina non sar\u00e0 venduta in Italia mentre sar\u00e0 esportata in numerosi paesi dell'America e dell'Australia. In Giappone la SX4 con carrozzeria berlina risulta la pi\u00f9 apprezzata dal pubblico.\nSX4 Multi Purpose Vehicle.\nLa versione MPV non \u00e8 altro la SX4 crossover, che, privandosi delle protezioni laterali e degli studi paracolpi, adotta la meccanica a trazione anteriore (\"2WD\") della versione berlina con le relative modifiche al pianale. Pi\u00f9 bassa di 6,0 centimetri e pi\u00f9 slanciata, la linea rispetto alla crossover risulta anche pi\u00f9 semplice e meno elaborata mentre i prezzi di listino risultano inferiori. Le motorizzazioni disponibili sono il classico 1.6 \"VVT\" alimentato a benzina, affiancato da un pi\u00f9 compatto 1.5 \"VVT\", sempre a benzina, capace di erogare una potenza lievemente inferiore. Tra i Diesel \u00e8 disponibile il 1.6\u00a0cm\u00b3 \"DDIS\" sviluppato dal Gruppo PSA in collaborazione con la Ford capace di 90 cavalli e di costi di gestione minori. La trasmissione disponibile pu\u00f2 essere gestita solo dal cambio manuale a 5 rapporti.\nRestyling 2009.\nNell'estate 2009 la Suzuki ha presentato il restyling di mezz'et\u00e0 per le SX4; le peculiari novit\u00e0 si concentrano sull'estetica del frontale grazie all'adozione di un paraurti ridisegnato e caratterizzato dalla presenza di nuove nervature che formano un disegno nel frontale a forma di \"U\", nuova mascherina con bordi arrotondati e fari dal disegno interno rivisto. Il posteriore invece presenta i paraurti dal nuovo disegno e nuovi proiettori a LED. Nuovi cerchi in lega da 17\" e minigonne laterali rendono l'aspetto della SX4 pi\u00f9 sportivo; la classica versione crossover invece presenta la grigia in plastica al posto delle appendici aerodinamiche e le modanature laterali non verniciate per evitare di graffiare la carrozzeria durante il fuoristrada.\nPer le versioni di punta sono disponibili anche inserti cromati esterni e nuove colorazioni per la carrozzeria. La plancia presenta rifiniture di qualit\u00e0 pi\u00f9 elevata e vi sono migliorie anche nei tessuti che rivestono i sedili. \u00c8 stata presentata una nuova strumentazione a tre quadranti con inserti in plastica che imita l'alluminio ed \u00e8 stato rivisto il disegno del mobile centrale che ospita i comandi del climatizzatore (disponibile anche a regolazione automatica) e dell'autoradio CD con ingresso MP3 ed Aux.\nTra i motori la gamma si arricchisce del nuovo turbodiesel common rail 2.0 16V, sviluppato dalla Fiat insieme alla General Motors, capace di 135 cavalli e omologato Euro 5. Rivisti anche i piccoli 1.5 e 1.6 \"VVT\" intervenendo sulla testata: i consumi sono calati del 10% mentre la potenza \u00e8 salita dal 15 al 20%. I costi di esercizio migliorano per tutta la gamma compreso il 2.0 benzina che non viene importato in Europa e il piccolo 1.6 Diesel di origine PSA-Ford. Tra le trasmissioni debutta un nuovo cambio automatico a variazione continua di rapporto.\nMotorizzazioni.\nLa gamma iniziale prevedeva l'utilizzo di tre motorizzazioni benzina e un Diesel prodotto dalla Fiat: i quattro cilindri benzina erano disponibili nelle configurazioni da 1,5, 1,6 e 2,0 litri rispettivamente con 99, 107 e 143 cavalli tutti con variatore di fase (\"Suzuki VVT System\") e con distribuzione a 4 valvole per cilindro. Il 1.5 era disponibile con il cambio manuale a 5 rapporti e la trazione anteriore, affiancato dal 1.6 disponibile con cambio manuale a 5 rapporti o automatico sequenziale a 4 e la trazione anteriore oppure con lo schema \"4WD\" integrale e cambio manuale. Il grande motore 2.0 invece non \u00e8 stato importato in Europa ma \u00e8 stato venduto negli Stati Uniti, Asia e Australia, abbinato alla trazione integrale o anteriore e al cambio automatico a 4 rapporti (il manuale a 5 marce era proposto come accessorio essendo meno richiesto rispetto all'automatico).\nIn seguito al restyling del 2009 la potenza dei motori \u00e8 stata incrementata rispettivamente a 112 cavalli per il 1.5 e a 120 cavalli per il 1.6 grazie all'impianto di aspirazione e alla testata riprogettata. Di conseguenza anche le emissioni sono state ridotte fino a 139 grammi di anidride carbonica emessa al km nel ciclo medio. Il motore 2.0 invece attesta anch'esso una cospicua riduzione dei consumi e delle emissioni, mantenendo stabile la potenza massima di 143 cavalli. Tra le novit\u00e0 pi\u00f9 rilevanti risulta l'adozione per il mercato asiatico di un nuovo cambio CVT per il motore 1.5 \"VVT\" (garantendo un consumo medio pari a 16,4\u00a0km/L) mentre per gli esemplari prodotti in Europa diviene disponibile un nuovo cambio automatico sequenziale con 5 rapporti invece di 4 abbinato al motore 1.6 \"2WD\". Tutti i motori a benzina sono omologati Euro 5 dal settembre 2009.\nPer i propulsori Diesel invece il 1.9 Multijet (ribattezzato \"DDiS\"), omologato Euro 4, dispone di 120 cavalli e di una coppia motrice pari a 280 N m registrando emissioni tra i 166 e i 173 g/km di anidride carbonica con consumi intorno ai 15\u00a0km/L di media. Il filtro antiparticolato \u00e8 proposto di serie sia per la versione a trazione anteriore (non importata in Italia) sia per l'integrale.\nAccanto al 1.9 \u00e8 disponibile dal 2007 il pi\u00f9 piccolo 1.6 Diesel PSA-Ford \"DV6ATED4\" con distribuzione a 4 valvole per cilindro (per un totale di 16 valvole) e potenza massima di 90 cavalli con una coppia massima di 215 N\u00b7m; la trazione \u00e8 solo anteriore mentre il cambio \u00e8 un manuale a 5 rapporti. Dal 2009 il motore \u00e8 stato aggiornato sotto il profilo delle emissioni inquinanti ma l'omologazione \u00e8 restata Euro 4 a causa della mancanza del filtro \"DPF\" (non disponibile nemmeno come optional su questo propulsore).\nIl motore 2.0 \"DDiS\" 16V \u00e8 stato introdotto nel 2009 per sostituire l'ormai anziano 1.9 con sole 8 valvole; si tratta di un propulsore sviluppato dalla General Motors insieme al gruppo Fiat nei primi anni 2000 e derivato proprio dal 1.9 \"Multijet\" per mezzo di un incremento del volume dei cilindri. Capace di 135 cavalli \u00e8 omologato Euro 5 ed \u00e8 disponibile solo con cambio manuale a 6 rapporti e filtro antiparticolato di serie. Eroga una coppia massima di 320 N\u00b7m. La trazione \u00e8 integrale.\nSeconda serie - SX4 S-Cross (JY; 2013).\nAl salone dell'automobile di Ginevra del 2013, dopo la prima presentazione avvenuta sei mesi prima al salone dell'automobile di Parigi, viene presentata la seconda serie del modello, totalmente nuova e che non ha pi\u00f9 corrispondenze con il modello della FIAT (che ha sostituito la Fiat Sedici con la Fiat 500X).\nLa nuova generazione ha ingombri aumentati rispetto alla precedente, con la lunghezza della versione standard che arriva a 4.300\u00a0mm e il passo che arriva a 2.600\u00a0mm.\nLe motorizzazioni previste sono sia a benzina che a gasolio da 1.600\u00a0cm\u00b3 di cilindrata.\nTerza serie (2021).\nSuzuki ha presentato online la terza generazione di SX4 S-Cross il 25 novembre 2021. Continua ad essere prodotto da Magyar Suzuki in Ungheria per il mercato europeo ed esportato anche in Asia, Oceania e America Latina.\nL'auto \u00e8 ancora basata sul modello della generazione precedente con un importante restyling all'esterno con un nuovo design anteriore e posteriore. Per gli interni, ha ricevuto un nuovo design del cruscotto, un gruppo di indicatori con un display LCD multi-info da 4,2 pollici di Vitara e un sistema di infotainment touchscreen dal design flottante da 7 o 9 pollici.\nAnche il motore turbocompresso a iniezione diretta da 1,4 L con sistema ISG (Mill Hybrid) a trasmissione a cinghia 48V Integrated Starter Generator \u00e8 stato ripreso dal modello precedente per il mercato europeo. Il motore valutato a 129 CV (95 kW) e 235 N\u22c5m di coppia, il motore elettrico produce 13,6 CV (10 kW) e 53 N\u22c5m di coppia. \u00c8 abbinato a trasmissioni manuali o automatiche a 6 marce ed \u00e8 disponibile sia per le configurazioni a trazione anteriore che a trazione integrale.\nLa versione Hybrid 48V monta un motore 1.4 turbo Boosterjet ed un motore elettrico da 10 kW. La potenza massima \u00e8 di 129 HP, mentre la coppia massima \u00e8 di 235 Nm, costanti tra i 2.000 e i 3.000 giri.\nPrototipi e versioni speciali.\nLa SX4 nel corso del suo ciclo vitale \u00e8 stata proposta anche in numerosi versioni speciali che non hanno avuto un seguito produttivo.\nLa SX4 Makai viene presentata al Salone di Los Angeles nel 2007: si tratta della versione cabriolet della SX4 derivata dalla berlina e caratterizzata dall'assenza della capote sostituita da due roll-bar in alluminio su cui poggiano due tavole da surf, cerchi in lega da 19 pollici, carrozzeria verniciata in arancio con modanature laterali che incrementano l'aerodinamica dell'autovettura e interni realizzati con materiali impermeabili. Il motore disponibile era il classico 2.0 16V benzina da 143 cavalli.\nLa Giken Extreme \u00e8 stata esposta nel corso del 2009 presso un evento svoltosi a Tokyo. Si tratta di una versione sportiva della SX4 derivata dalla MPV a trazione anteriore; l'assetto \u00e8 stata rivisto con l'adozione di ammortizzatori irrigiditi che garantiscono una precisione di guida maggiore rispetto alle versioni normali, gli pneumatici maggiorati ospitano dei cerchi in lega bicolore (argento e nero), spoiler anteriore e posteriore, minigonne laterali, motore 2.0 benzina aspirato da 143 cavalli, minigonne laterali, aerodinamica migliorata e rifiniture interne specifiche.\nLa SX4 FCV Hydrogen, versione alimentata a idrogeno viene presentata nel giugno del 2008; dispone di due motorizzazioni di cui un propulsore elettrico asincrono tri-fase capace di 68 kW abbinato a un motore a idrogeno e agli accumulatori agli ioni di litio in grado di fornire un'autonomia totale pari a 250 km e una potenza massima nel ciclo combinato (motore elettrico che lavora insieme al motore a idrogeno) di 108\u00a0kW (circa 147 cavalli). La \"SX4 FCV\" \u00e8 stata prodotta in joint-venture con la General Motors (che gi\u00e0 propose la Chevrolet Equinox Hydrogen). La \"FCV Hydrogen\" \u00e8 stata realizzata partendo dalla versione a trazione anteriore, modificando l'estetica soprattutto nella zona frontale dove un nuovo paraurti dona all'autovettura un disegno molto pi\u00f9 sportivo e originale.\nLa SX4 nelle competizioni.\nIl 28 febbraio 2007 al Salone internazionale di Ginevra la Suzuki annuncia ufficialmente l'utilizzo della SX4 al campionato rally WRC per la stagione 2008. Il modello modificato \u00e8 stato studiato e progettato dal \"Suzuki World Rally Team\" a partire dal 2007 quando i primi collaudi della vettura incominciarono nel febbraio dello stesso anno in Giappone. Dal marzo i collaudi vennero trasferiti in Europa per avviare le prime competizioni partecipando alla 51\u00aa edizione del Tour de Corse in Corsica guidata da Nicolas Bernardi. In ottobre 2007 la SX4 si presenta alla partenza del rally di Francia posizionandosi solo 31\u00aa; in seguito ai risultati non molto brillanti ottenuti anche nelle restanti tappe del mondiale la Suzuki abbandoner\u00e0 il WRC rilasciando una dichiarazione ufficiale in tal senso il 15 dicembre 2008.\nLa \"SX4 WRC\" subisce numerose modifiche sia estetiche sia telaistiche: della SX4 originale rimane solo il nome. La carrozzeria \u00e8 stata ampiamente modificata con l'adozione di appendici aerodinamiche per garantire una notevole stabilit\u00e0, l'assetto \u00e8 stato ribassato, i pannelli delle porte e il cofano sono stati realizzati in alluminio e carbonio, le sospensioni sono MacPherson sia per l'avantreno sia per il retrotreno e sotto il cofano \u00e8 stato installato il motore 2.0 turbocompresso capace di erogare la potenza massima di 320 cavalli tra i 4 000 e i 4 500 giri al minuto per una coppia pari a 590 N\u00b7m disponibili a 3 500 giri/min. Il cambio \u00e8 un classico robotizzato 5 rapporti adottato per il WRC. L'impianto frenante \u00e8 a 4 dischi autoventilati mentre il peso dell'autovettura \u00e8 di 1 230\u00a0kg.\nUna macchina da corsa con una carena destinata ad assomigliare alla SX4 chiamata \"Suzuki SX4 Hill Climb Special\" con motore V6 Twin-turbo in grado di erogare 910\u00a0CV (679\u00a0kW 923 CV) \u00e8 stata usata alla Pikes Peak 2011 International Hill Climb, guidata da Nobuhiro \"Monster\" Tajima con un tempo record di 9'51\"278."}
{"id": "532686", "revid": "1015", "url": "https://it.wikipedia.org/wiki?curid=532686", "title": "Inglese giamaicano", "text": "L'inglese giamaicano (Jamaican English) \u00e8 un dialetto della lingua inglese parlato in Giamaica.\nNon va confuso con quello che i linguisti chiamano creolo giamaicano, e neanche con il vocabolario e l'approccio linguistico del movimento Rastafari.\nGrammatica.\nL'inglese giamaicano \u00e8 grammaticalmente simile all'inglese britannico. Tuttavia, a causa della vicinanza con gli Stati Uniti, e della diffusione della cultura americana attraverso film, televisione e musica, l'influenza dell'inglese americano si fa sempre pi\u00f9 sentire. Come risultato si ha che strutture come \"I don't have\" o \"you don't need\" sono universalmente preferite a \"I haven't got\" o \"you needn't\".\nIl linguaggio rasta.\nNella lingua creola giamaicana, la prima persona singolare \u00e8 espressa col pronome \"me\". I Rasta concepiscono questo pronome come un'espressione di servilismo, di conseguenza il pronome \"I\", \"io\", acquista un'importanza morale e viene utilizzato in modo curioso."}
{"id": "532688", "revid": "1534511", "url": "https://it.wikipedia.org/wiki?curid=532688", "title": "Coercitivit\u00e0", "text": "Nell'ambito della scienza dei materiali la coercitivit\u00e0 o coercivit\u00e0 \u00e8 l'intensit\u00e0 del campo magnetico inverso che \u00e8 necessario applicare a un materiale per annullare la sua magnetizzazione dopo che questa ha raggiunto il suo valore di saturazione. La coercitivit\u00e0, solitamente indicata con Hc, si misura quindi in A/m nel sistema SI o in oersted nel sistema cgs.\nLa coercitivit\u00e0 \u00e8 una misura della propensione di un materiale ferromagnetico a invertire la propria magnetizzazione.\nIsteresi.\nL'isteresi \u00e8 la caratteristica di un sistema di reagire in ritardo alle sollecitazioni applicate e in dipendenza dello stato precedente.\nI materiali ferromagnetici sono caratterizzati da un'induzione magnetica non esprimibile come funzione del campo magnetico. La relazione in un materiale isotropo essendo scalare dal momento che i campi assumono la medesima direzione (ma non necessariamente lo stesso verso), \u00e8 rappresentabile su un piano in cui avviene un \"ciclo di isteresi\".\nMisura della coercitivit\u00e0.\nTutte le propriet\u00e0 magnetiche fondamentali di un materiale ferromagnetico possono essere lette sul ciclo d'isteresi, un grafico che riporta in ascissa il campo magnetico esterno e in ordinata l'induzione magnetica. Il valore di coercitivit\u00e0 di un determinato materiale corrisponde al valore che assume l'induzione magnetica nei punti d'intersezione del ciclo di isteresi con l'asse delle ascisse, ovvero a magnetizzazione nulla.\nUn materiale ad alta coercitivit\u00e0 \u00e8 detto magneticamente duro (in inglese \"hard magnetic material\") in quanto si oppone all'inversione della magnetizzazione e tende a essere polarizzato in modo costante con un asse magnetico nord-sud fisso; questo genere di materiale si presta pertanto a essere impiegato come magnete permanente. Un materiale a bassa coercitivit\u00e0 invece \u00e8 detto magneticamente molle (in inglese \"soft magnetic material\") ed \u00e8 ideale per applicazioni elettriche a bassa frequenza quali i traferri dei trasformatori, oppure per componenti che operano con segnali ad alta frequenza."}
{"id": "532690", "revid": "1543377", "url": "https://it.wikipedia.org/wiki?curid=532690", "title": "Mersenne Twister", "text": "Mersenne Twister \u00e8 un algoritmo per la generazione di numeri pseudocasuali sviluppato nel 1997 da Makoto Matsumoto (\u677e\u672c \u771e) e Takuji Nishimura (\u897f\u6751 \u62d3\u58eb), supplendo a varie mancanze presenti negli altri algoritmi per generare numeri pseudocasuali oggi diffusi e usati (come il generatore LCG presente nel nucleo di base del C, la funzione rand()).\nCi sono almeno due varianti conosciute di questo algoritmo, che differiscono solo nel valore del numero primo di Mersenne usato. Il pi\u00f9 nuovo ed usato \u00e8 il Mersenne Twister MT 19937 che \u00e8 usato per generare numeri casuali su Microsoft Excel.\nVantaggi.\nL'MT 19937 ha i seguenti vantaggi:"}
{"id": "532695", "revid": "307923", "url": "https://it.wikipedia.org/wiki?curid=532695", "title": "Navy One", "text": "Navy One \u00e8 l'identificativo radio di un qualsiasi velivolo della marina militare statunitense che trasporti il presidente degli Stati Uniti.\nC'\u00e8 stato un solo Navy One designato per questo scopo, un Lockheed S-3 Viking assegnato ai \"Blue Wolves\" del VS-35, che il 1\u00ba maggio 2003 trasport\u00f2 il Presidente George W. Bush dalla base aeronavale \"North Island\" di San Diego sulla portaerei USS \"Abraham Lincoln\", al largo della citt\u00e0. L'aereo venne pilotato dal comandante Skip \"Loose\" Lussier, e il presidente Bush sedette al posto del copilota; l'ufficiale di volo fu invece il luogotenente Ryan \"Wilson\" Phillips. Sulla fiancata del velivolo venne apposta la scritta \"NAVY 1\" e sotto il finestrino destro venne stampigliato \"GeorgeW.Bush,commander-in-chief\".\nPer la prima (e ad oggi unica) volta nella storia, un velivolo della US Navy ha preso l'identificativo radio \"Navy One\", facendo inoltre di George Bush il primo presidente a far visita ad una portaerei viaggiando in aereo, a differenza dei suoi predecessori che avevano sempre utilizzato elicotteri o imbarcazioni.\nIl Navy One fu ritirato dal servizio il 17 luglio 2003 e messo in mostra al National Museum of Naval Aviation di Pensacola, Florida.\nNell'eventualit\u00e0 che un velivolo della marina trasportasse il vicepresidente, esso prenderebbe l'identificativo radio Navy Two."}
{"id": "532697", "revid": "486946", "url": "https://it.wikipedia.org/wiki?curid=532697", "title": "Elrohir", "text": ""}
{"id": "532705", "revid": "110157", "url": "https://it.wikipedia.org/wiki?curid=532705", "title": "Odawara", "text": " \u00e8 una citt\u00e0 del Giappone di abitanti (dati 2015) situata nella prefettura di Kanagawa). Occupa un'area complessiva di . Odawara raggiunse lo status di citt\u00e0 il 20 dicembre 1940.\nStoria.\nLa posizione strategica di Odawara sulla strada del Tokaido tra le montagnose Hakone e la baia di Sagami le ha dato un ruolo chiave nella storia giapponese. Prima del periodo Edo il castello di Odawara fu una fortezza del Tardo clan H\u014dj\u014d. Durante il periodo Edo il suo castello controllava la strada del Tokaido compresa tra il quartier generale dello Shogunato Tokugawa e Edo e le stazioni a occidente di Hakone, incluse Sumpu Shizuoka), Hamamatsu e Nagoya. La struttura venne abbattuta durante il rinnovamento Meiji nella seconda met\u00e0 del XIX secolo. Fu ricostruito nel 1960 su una collina che domina la citt\u00e0.\nIl 15 agosto 1945, Odawara fu l'ultima citt\u00e0 giapponese a essere bombardata dagli alleati durante la seconda guerra mondiale.\nLuoghi di interesse.\nOltre al castello di Odawara questa zona \u00e8 uno dei principali punti di transito per la montagnosa zona turistica di Hakone.\nEnoura, un quartiere costiero di Odawara, noto per il suo mare pulito, abbonda di kumamomi, un tipo di pesce che preferisce acque chiare e pulite. Alle volte si trovano anche tartarughe di mare. Grazie alle sue acque cristalline e all'abbondanza di vita marina, molti sub si recano a Enoura per immergersi."}
{"id": "532706", "revid": "7077", "url": "https://it.wikipedia.org/wiki?curid=532706", "title": "Odawara (Kanagawa)", "text": ""}
{"id": "532711", "revid": "729019", "url": "https://it.wikipedia.org/wiki?curid=532711", "title": "Compagnia delle Opere", "text": "La Compagnia delle opere (CDO) \u00e8 un'associazione imprenditoriale d'ispirazione cattolica, legata a Comunione e Liberazione.\n\u00c8 presente principalmente in Italia con 40 sedi, affiancate da 16 estere. Associa circa 36.000 imprese, per maggioranza piccole e medie aziende, e circa 1000 organizzazioni non profit, fra cui opere caritative ed enti culturali. L'associazione ha diverse sedi all'estero, in Argentina, Brasile, Bulgaria, Cile, Francia, Israele, Kenya, Polonia, Spagna, Svizzera, Ungheria.\nLa Compagnia delle opere \u00e8 stata fondata da un gruppo di imprenditori e laureati, gran parte dei quali appartenenti al movimento Comunione e liberazione. Fu ispirata dal fondatore della stessa, don Luigi Giussani ed \u00e8 considerata da alcuni il braccio operativo di Comunione e liberazione in ambito imprenditoriale e finanziario.\nScopi e struttura dell'associazione.\nIn base allo statuto dell'associazione, essa si propone di \"promuovere e tutelare la presenza dignitosa delle persone nel contesto sociale e il lavoro di tutti, nonch\u00e9 la presenza di opere e imprese nella societ\u00e0, favorendo una concezione del mercato e delle sue regole in grado di comprendere e rispettare la persona in ogni suo aspetto, dimensione e momento della vita\" (art. 1 dello statuto).\nStoria.\nDa un'iniziale presenza in Lombardia, dove tuttora vi \u00e8 una grande concentrazione d'imprese aderenti e di sedi locali, ha successivamente aperto sedi in tutta Italia e in vari paesi esteri.\nIn questi anni la Compagnia delle opere ha contribuito ad alcune battaglie civili condotte sotto lo slogan \u00abPi\u00f9 societ\u00e0, meno Stato\u00bb: quella per i finanziamenti pubblici alla scuola privata e quella per il principio di sussidiariet\u00e0."}
{"id": "532713", "revid": "466539", "url": "https://it.wikipedia.org/wiki?curid=532713", "title": "Randy Savage", "text": "Savage ha vinto venti titoli in carriera: quattro titoli del mondo, avendo vinto il WWF World Heavyweight Championship due volte e il WCW World Heavyweight Championship quattro volte.\nHa inoltre vinto l'ICW World Heavyweight Championship tre volte e lo USWA Unified World Heavyweight Championship una volta. Nonostante sia stato solo una volta WWF Intercontinental Heavyweight Champion, la WWE lo ha nominato come il pi\u00f9 grande Intercontinental Champion di tutti i tempi accreditandogli la capacit\u00e0 di \"portare a un pi\u00f9 alto livello di credibilit\u00e0 il titolo attraverso le sue incredibili prestazioni\".\nSavage \u00e8 stato anche il vincitore del WWF King of the Ring del 1987 e del WCW World War 3 del 1995. Una delle principali attrazioni in pay-per-view negli anni ottanta e novanta, Savage ha lottato nel main event di \"WrestleMania IV\" e \"WrestleMania V\", lottando inoltre per il WWF Championship anche a \"WrestleMania VIII\", nonch\u00e9 in quattro dei primi cinque show di SummerSlam, l'edizione del 1995 di WCW Starrcade e molti altri eventi.\nHulk Hogan, volto della WWF durante la \"Golden Era\", lo ha descritto come \"cos\u00ec influente in questo settore, in particolare nella WWF\" e ha ricordato che \"\u00e8 l'unica persona a cui potevamo passare il WWF Championship, e non avremmo perso soldi. Le cose sarebbero rimaste le stesse o sarebbero migliorate\".\nLa figura di Savage era legata a filo doppio alla figura di Miss Elizabeth; la gelosia di Savage nei confronti della ragazza (kayfabe) fu la causa scatenante della sua faida con Hulk Hogan nella WWF. Savage ed Elizabeth si sposarono sul ring nel corso di \"SummerSlam 1991\" nel famoso \"Match Made in Heaven\", per necessit\u00e0 di storyline; i due in realt\u00e0 si erano gi\u00e0 sposati nella vita reale nel dicembre del 1984. Il matrimonio sul ring, cos\u00ec come quello nella vita reale, dur\u00f2 poco; legalmente, i due divorziarono nel 1992.\nSavage \u00e8 stato celebre presso i fan del wrestling (e non solo) grazie al suo inconfondibile tono di voce ruvido e profondo, i suoi coloratissimi costumi da ring, le intense e carismatiche esibizioni fuori e dentro il quadrato, la sua caratteristica esclamazione \u00abOooh yeah!\u00bb e i suoi ingressi trionfali nelle arene. La stessa WWE a proposito afferma: \"Non c'\u00e8 mai stata in precedenza una superstar pi\u00f9 colorata di \"Macho Man\" Randy Savage. Il suo stile, perfettamente rappresentato dalla sua musica d'ingresso, \"Pomp and Circumstance\", veniva eguagliato solamente dalle sue esibizioni sul ring\".\nGli inizi.\nRandy Mario Poffo era figlio di Judy Sverdlin (di origini ebraiche lituane) ed John Angelo Poffo, questi a sua volta wrestler di origini italiane; i nonni paterni, Silvio Poffo ed Egitina Lencioni, furono immigrati italiani originari di Levico Terme in provincia di Trento.\nLa carriera di Randy inizia con il fratello Lanny, sotto l'attenta guida del padre, nella NWA. Successivamente i due si trasferiranno alla ICW, federazione fondata nel 1978 di propriet\u00e0 del padre Angelo, dove prima vinceranno i titoli di coppia, poi avranno una faida tra loro che li porter\u00e0 a scontrarsi per il titolo massimo della federazione, che vedr\u00e0 prevalere proprio Randy.\nWorld Wrestling Federation (1985\u20131994).\nIntercontinental Heavyweight Champion (1985\u20131987).\nNel 1985 arriva alla corte di Vince McMahon e la sua WWF. Sua accompagnatrice nonch\u00e9 compagna nella vita reale sar\u00e0 Miss Elizabeth.\nA fine 1985, Savage inizi\u00f2 una faida con il WWF Intercontinental Heavyweight Champion in carica, Tito Santana. Durante la puntata del 2 novembre 1985 di \"Saturday Night's Main Event\", un suo primo tentativo di vincere la cintura fall\u00ec, (Savage vinse il match con Santana, ma solo per conteggio fuori dal ring e quindi il titolo non pot\u00e9 passare di mano). Nel rematch del 24 febbraio 1986 a Prime Time Wrestling, Savage vinse infine il WWF Intercontinental Championship usando un oggetto improprio nascosto nel costume per tramortire l'avversario. Agli inizi della sua carriera in WWF, Savage ottenne anche altre due vittorie per countout al Madison Square Garden contro il suo futuro tag team partner Hulk Hogan, inoltre ebbe anche degli storici scontri con Bruno Sammartino e con George \"The Animal\" Steele (che nella storyline, si era invaghito di Elizabeth).\nSavage ha combattuto in quello che \u00e8 diffusamente considerato uno dei migliori match di wrestling di tutti i tempi, quando si scontr\u00f2 con Ricky \"The Dragon\" Steamboat a \"WrestleMania III\" nell'arena Pontiac Silverdome. Il match era la resa dei conti di una lunga e violenta rivalit\u00e0 (nella quale Savage (storyline) ruppe la laringe a Steamboat), e present\u00f2 un grandissimo livello di atletismo e tecnica sul ring. Dopo diciannove tentativi di schienamento non riusciti da Steamboat, Savage lo schien\u00f2. Savage perse il titolo Intercontinentale due settimane dopo contro Steamboat, mettendo fine al regno da WWF Intercontinental durato quattordici mesi.\nA questo punto della sua carriera in WWF, il personaggio di Savage stava acquistando sempre pi\u00f9 importanza; la grande \"fortuna\" di Savage stava anche nello sfruttare il suo personaggio, quello del maschilista, in quanto trattava la sua valletta con modi poco garbati, addirittura facendosi scudo di essa negli incontri, suscitando le ire del pubblico.\nWWF World Heavyweight Champion e The Mega Powers (1987\u20131991).\nPer la dirigenza, il 1988 sembrava il momento opportuno per dare a Randy l'occasione di vincere il WWF World Heavyweight Championship in occasione di WrestleMania IV, in un torneo, in quanto il titolo era stato reso vacante. La finale era tra \"Macho Man\" e \"Million Dollar Man\" Ted DiBiase. DiBiase, quella sera, aveva al suo angolo Andr\u00e9 the Giant che stava interferendo nel match ai danni di Savage. Durante l'incontro, visto il suo handicap, Randy d\u00e0 delle istruzioni a Elizabeth la quale si allontana dal ring. Elizabeth (mentre Savage \u00e8 in forte difficolt\u00e0) si ripresenter\u00e0 a bordo ring tra un boato del pubblico di estrema gioia, con nientemeno che Hulk Hogan, che si metter\u00e0 al suo angolo, incitando Savage. All'ennesimo tentativo di interferenza da parte del gigante, l'arbitro si distrae, il tutto mentre DiBiase stava applicando con successo (e quindi con una vittoria praticamente in tasca) una Sleeper Hold su Randy, Hogan entra e stende Ted con una sediata alla schiena permettendo a Randy di uscire dalla presa e di mettere in atto il suo Diving Elbow Drop dal sostegno per lo schienamento finale e vincere cos\u00ec il suo primo WWF Championship.\nMostrando gratitudine per l'aiuto che Hogan gli aveva dato per vincere il titolo, Savage decise di formare un tag team con Hulk Hogan, chiamato Mega Powers, diventando un face a tutti gli effetti e amato dal pubblico. I due sconfissero Andr\u00e9 the Giant e Ted DiBiase (\"Mega Bucks\") durante la prima edizione di SummerSlam nel 1988, e iniziarono una faida con le Twin Towers (Akeem e Big Boss Man) che tuttavia li port\u00f2 alla rottura della loro alleanza. Infatti nella storyline, Macho Man era sempre pi\u00f9 geloso delle attenzioni che Hogan sembrava dedicare ad Elizabeth, nonostante le ripetute smentite dello stesso \"Hulkster\". Randy non si fidava di Hogan ed era gelosissimo dei rapporti amichevoli tra i due e gi\u00e0 alla Royal Rumble del 1989 i due wrestler ebbero un acceso diverbio, subito calmato dalla stessa manager, dopo l'involontaria eliminazione dal torneo di Savage da parte di Hulk. Sempre nel 1989, durante Saturday Night's Main Event, Elizabeth fu la causa involontaria della rottura fra i due top face della WWF; colpita involontariamente da Randy Savage, venne portata in infermeria durante l'incontro contro le Twin Towers (Akeem &amp; Big Boss Man) dallo stesso Hulk, che lasci\u00f2 cos\u00ec il compagno solo sul ring. Macho, accecato dalla gelosia, attacc\u00f2 Hogan nel backstage alla fine del match e port\u00f2 energicamente fuori dalla stanza Elizabeth; il tutto sfoci\u00f2 nell'immediata rottura del sodalizio. Il teatro dello scontro finale fu nel 1989 a WrestleMania V, dove Hulk Hogan sconfisse Savage e si riprese il titolo mondiale.\nFaida con The Ultimate Warrior e ritiro (1989\u20131991).\nQuella che sembrava una fine, per Savage non era che un inizio. Infatti, vinse il King of The Ring e in virt\u00f9 di questo, da \"Macho Man\" divenne \"Macho King\". Tornato heel a tutti gli effetti, si avvalse dei servizi di Sensational \"Queen\" Sherry (licenziando quindi Elizabeth) che lo sosteneva in tutto e per tutto nei suoi malvagi intenti, tra cui far perdere il titolo a The Ultimate Warrior, che aveva vinto da Hulk Hogan a WrestleMania VI in favore di Sgt. Slaughter alla Royal Rumble 1991, in quanto gli aveva promesso una shot che per\u00f2 non gli concesse mai. Il guerriero dunque, chiedeva vendetta e quindi a WrestleMania VII (1991), la ottenne in un retirement match la quale stipulazione prevedeva l'allontanamento dalla federazione in caso di sconfitta. Randy perse il match e di fatto dovette ritirarsi. A questo punto il match verr\u00e0 ricordato per l'intervento in favore di Savage di Miss Elizabeth che si scagli\u00f2 contro l'odiatissima rivale, gettandola fuori dal ring, per riabbracciarsi cos\u00ec con Savage, che stava osannando la coppia sul ring rimasta a prendersi i giusti applausi. Celebre il gesto di Randy che da maschilista qual era, tese le corde del ring per fare uscire pi\u00f9 comodamente Elizabeth, suscitando un ulteriore boato di apprezzamento nei suoi confronti.\nCommentatore, varie faide e abbandono (1991\u20131994).\nTuttavia, Savage torner\u00e0, e dopo una rivalit\u00e0 con Jake \"The Snake\" Roberts, con successo a WrestleMania VIII, strapper\u00e0 a Ric Flair il suo secondo WWF Championship. Difender\u00e0 la cintura contro numerosi lottatori, tra cui a SummerSlam contro Ultimate Warrior. Verr\u00e0 sconfitto da Flair, colui che aveva battuto per conquistare la cintura a WrestleMania. Durante l'incontro, oltre all'infortunio alla gamba che da tempo lo tormentava, sub\u00ec le interferenze di Razor Ramon, da poco ingaggiato dalla WWF. Imminente lo scontro alle Survivor Series tra Savage e Ultimate Warrior da una parte e Ric Flair e Razor Ramon da quell'altra. Il guerriero per\u00f2 si infortuna in un incontro di coppia con lo stesso Savage contro i Money Inc. (infortunio finto in quanto licenziato a seguito dello scandalo steroidi) e a sostituirlo ci sar\u00e0 \"Mr.Perfect\" Curt Hennig, che accoglie la richiesta di Randy di fare squadra con lui, tradendo Flair di cui prima ne faceva da manager, e allo stesso tempo Bobby Heenan.\nCon l'inizio delle trasmissioni di Monday Night Raw nel gennaio 1993, Savage divenne un commentatore, lottando occasionalmente. Lott\u00f2 per\u00f2 nella Royal Rumble 1993 non vincendo eliminato per ultimo da Yokozuna. A. Ritorn\u00f2 in pay-per-view a Survivor Series, sostituendo \"Mr.Perfect\" Curt Hennig, e lott\u00f2 nella Royal Rumble 1994. La permanenza di \"Macho Man\" nella WWF termin\u00f2 nel 1994 dopo aver sconfitto Crush a WrestleMania X in un Falls Count Anywhere Match. Vince McMahon annunci\u00f2 l'abbandono di Savage il 7 novembre 1994, con un discorso in diretta durante l'edizione di Monday Night Raw.\nWorld Championship Wrestling (1994\u20132000).\nA fine 1994, Savage firm\u00f2 per la World Championship Wrestling (WCW), e la sua prima apparizione avvenne il 3 dicembre durante una puntata di WCW Saturday Night prima del pay-per-view Starrcade. Per settimane, gli annunciatori della WCW specularono sul rapporto di amore/odio che Savage aveva sempre avuto con Hulk Hogan in WWF, affermando che Macho Man sarebbe giunto in WCW a \"stringergli la mano oppure a schiaffeggiarlo\". Comunque, Savage salv\u00f2 Hogan da un attacco portatogli dai membri del gruppo 3 Faces of Fear, sembrando riappacificarsi con il vecchio amico e rivale. La prima faida in WCW la ebbe con Avalanche. A SuperBrawl V, lott\u00f2 in coppia con Sting contro Avalanche e Big Bubba Rogers, vincendo l'incontro. La faida con Avalanche and\u00f2 avanti fino a Uncensored 1995, dove Savage si aggiudic\u00f2 la vittoria solo per squalifica perch\u00e9 una fan, che si rivel\u00f2 essere in realt\u00e0 Ric Flair mascherato da donna, lo attacc\u00f2. Questo port\u00f2 i due vecchi rivali a scontrarsi di nuovo. Al ppv Halloween Havoc '95 \"Macho Man\" sconfisse prima The Zodiac e poi la sera stessa Lex Luger vincendo entrambi i confronti.\nSuccessivamente partecip\u00f2 al torneo indetto per l'assegnazione del titolo WCW United States Championship (creato quando il campione in carica Big Van Vader fu privato della cintura per avere assalito il dirigente WCW Nick Bockwinkel) sconfiggendo The Butcher nel primo round e \"Stunning\" Steve Austin nei quarti di finale. Interfer\u00ec nel match tra Ric Flair e Alex Wright, attaccando Flair e causando la squalifica di Wright, il che avrebbe dovuto portare ad un match di semifinale proprio tra Savage e Flair, ma l'incontro non ebbe mai luogo perch\u00e9 i due vennero squalificati dal torneo per essersi azzuffati nel backstage. I due ebbero per\u00f2 la possibilit\u00e0 di confrontarsi l'uno con l'altro al ppv Great American Bash, match che vide vincitore il \"Nature Boy\". Savage si prese la sua rivincita su Flair in un successivo Lifeguard Lumberjack match a Bash at the Beach 1995.\nAl pay-per-view WCW World War 3, Savage si aggiudic\u00f2 il suo primo titolo WCW World Heavyweight Championship vincendo la prima edizione in assoluto della \"60-man three-ring battle royal\". Perse poi la cintura contro Flair un mese dopo a Starrcade 1995: World Cup of Wrestling. Il secondo WCW World Heavyweight Championship arriv\u00f2 battendo Flair il 22 gennaio 1996 a WCW Monday Nitro ma riperse la cintura nuovamente contro Flair il mese seguente in uno steel cage match svoltosi a SuperBrawl VI.\nNel gennaio 1996, Savage port\u00f2 Elizabeth con lui in WCW nuovamente come sua valletta, ma la donna gli si rivolt\u00f2 contro poco tempo dopo. Flair e Savage continuarono il loro feud fino al giugno del 1996. Savage lott\u00f2 nella WCW per tutta la restante parte degli anni novanta riscuotendo un discreto successo (diventer\u00e0 ancora campione del mondo in altre due occasioni), specialmente ai tempi del New World Order; per un certo periodo Savage fu uno dei crociati anti-nWo, salvo unirsi in seguito al gruppo. Ad Halloween Havoc Savage affront\u00f2 Hogan per il WCW World Heavyweight Championship ma perse a causa dell'interferenza di The Giant.\nIl contratto di Savage, che aveva firmato verso la fine del 1994, sarebbe per\u00f2 scaduto a fine 1996; Savage firm\u00f2 per\u00f2 un nuovo contratto con la federazione, e torn\u00f2 in WCW nell'edizione di Nitro del 20 gennaio 1997 da Chicago. Termin\u00f2 la sua avventura nella WCW nel 2000.\nTotal Nonstop Action Wrestling (2004\u20132005).\nSavage ha fatto il suo ritorno al wrestling nella Total Nonstop Action Wrestling a Victory Road confrontandosi con Jeff Jarrett. A \"Turning Point\", collabor\u00f2 con Jeff Hardy e A.J. Styles per sconfiggere i Kings of Wrestling (Jarrett, Kevin Nash &amp; Scott Hall), nel suo ultimo match in-ring. Il main event programmato per il ppv \"Final Resolution\" del gennaio 2005 avrebbe dovuto essere Jarrett vs Savage per il NWA World Heavyweight Championship. Il piano di Savage era quello di vincere la cintura e poi cederla di nuovo a Jarrett al pay-per-view successivo, ma il match non ebbe mai luogo. Il 18 febbraio 2005, Savage lasci\u00f2 la TNA per problemi di salute e si ritir\u00f2 dal wrestling.\nFuori e dopo il wrestling.\nFra il 1992 ed il 2000, Savage fu portavoce della fortunata campagna pubblicitaria per gli snack \"Slim Jim\"; il suo slogan principale (\"Snap into a Slim Jim, oooooh yeah!\"), divenne la principale ricorrenza di tali annunci pubblicitari. Nel 1998, Savage ricevette proprio un premio dalla societ\u00e0 umoristica dell'Universit\u00e0 di Harvard, l'Harvard Lampoon, come uomo dell'anno.\nSavage \u00e8 apparso in un episodio a tema wrestling di \"Baywatch\", andato in onda nel 1996, con altri celebri wrestler (Hulk Hogan, Ric Flair, Big Van Vader e Kevin Sullivan) che ai tempi militavano in WCW. Nel 1999, apparve in altri famosi programmi televisivi, fra cui \"Walker Texas Ranger\" ed \"Innamorati pazzi\".\nSul grande schermo, ha recitato in diversi film, tra cui \"Pronti alla rissa\" (nel ruolo di se stesso) e \"Spider Man\" (interpretando il wrestler Segaossa McGraw). Ha tentato anche una carriera nella musica rap nel 2003, con risultati deludenti. Nel suo album intitolato \"Be a Man\" sfida Hulk Hogan, \"reo\" di aver rifiutato un match con lui, a scopo benefico.\nLa sua memorabile voce, gli ha anche permesso di doppiare vari personaggi, come: nella serie animata \"Il laboratorio di Dexter\" dove ha doppiato il wrestler alieno \"Rasslor\", nella serie animata \"King of the Hill\" a \"Gorilla\", nella serie \"Space Ghost Coast to Coast\" al nonno di \"Space Ghost\" ed in Bolt - Un eroe a quattro zampe all'attore che ricopre il ruolo dell'agente del \"Dr. Calico\".\nNel 2009 la WWE ha messo in commercio il cofanetto celebrativo \"Macho Madness - The Ultimate Collection\" che in tre DVD ripercorre la sua carriera.\nNel 2011 \u00e8 stato inserito come personaggio giocabile nel roster del videogioco \"WWE All Stars\" prodotto dalla THQ. Si tratta della prima apparizione di Savage in un videogioco sin dai tempi di \"\" del 2004, e della sua prima apparizione dal 1989 nel coin-op \"WWF Superstars\", seguita nel 1994 in un videogioco con licenza ufficiale WWE (l'ultima sua apparizione risaliva a \"WWF Raw\" per Game Gear).\nNel 2014 la WWE immette sul commercio un secondo cofanetto celebrativo intitolato \"Macho Man: The Randy Savage Story\" in formato DVD e Blu-ray.\nIl 12 gennaio 2015, la WWE ha annunciato Savage come il primo introdotto nella classe del 2015 della WWE Hall of Fame, e che il suo partner dei Mega Powers e rivale di lunga data Hulk Hogan lo avrebbe introdotto.\nLa morte.\nLa mattina del 20 maggio 2011, Randy Savage \u00e8 morto in un incidente d'auto a Seminole, in Florida. La polizia ha comunicato che Savage \u00e8 stato colpito da un infarto mentre stava recandosi con la moglie a fare la spesa alla guida della sua Jeep Wrangler e, a causa del malore, ha perso il controllo del veicolo e si \u00e8 schiantato contro un albero; la versione \u00e8 stata confermata dal fratello Lanny. L'incidente \u00e8 avvenuto alle 9:25. Dopo l'incidente Savage \u00e8 stato trasportato al Largo Medical Center, dove \u00e8 morto a causa delle gravi ferite. Sua moglie Lynn, che viaggiava con lui, ha subito solamente delle ferite minori. Da un primo esame dell'incidente la polizia ha chiarito che sia Randy che la moglie indossavano le cinture di sicurezza al momento dell'impatto e tutti gli esami evidenziano l'assoluta negativit\u00e0 ad alcol o droghe.\nIl 30 maggio 2011, 10 giorni dopo il decesso di Savage, il proprietario della WWE Vince McMahon, con il quale il wrestler aveva avuto in passato contrasti inconciliabili circa la sua fuoriuscita dalla federazione risalente al 1994, rese omaggio a Savage in un articolo della rivista \"Time\". Egli descrisse Savage come \"estremamente carismatico\" e \"uno dei grandi del wrestling di ogni epoca\". La salma di Savage venne cremata e le ceneri disperse."}
{"id": "532717", "revid": "77358", "url": "https://it.wikipedia.org/wiki?curid=532717", "title": "Agilitydog", "text": ""}
{"id": "532724", "revid": "486946", "url": "https://it.wikipedia.org/wiki?curid=532724", "title": "Alleanza Liberali Democratici Europei", "text": ""}
{"id": "532725", "revid": "110157", "url": "https://it.wikipedia.org/wiki?curid=532725", "title": "A quando l'Africa?", "text": "A quando l'Africa? Conversazioni con Ren\u00e9 Holenstein (\"A quand l'Afrique? Entretien avec Ren\u00e9 Holenstein\"), pubblicato nel 2003, \u00e8 un libro scritto sotto forma di intervista da Joseph Ki-Zerbo, storico di fama internazionale e celebre uomo politico del Burkina Faso.\nTratta temi sociali (povert\u00e0 e condizione di classe), politici (colonialismo, neocolonialismo e globalizzazione) e culturali (storia africana ed europea).\nFrutto di due anni di conversazioni con Ren\u00e9 Holenstein, laureato in storia ed esperto di sviluppo, il libro prende le mosse dal quesito posto dal titolo dell'opera: quale futuro per un Africa il cui passato affonda le radici non solo nella tratta degli schiavi e nell'epoca del colonialismo, ma anche e soprattutto in un passato pi\u00f9 lontano di antichi imperi e di evoluzioni sia sociali che politiche e culturali spesso sminuite o travisate, se non discriminate, dalla storiografia comune.\n\u00c8 un libro di rottura che, a partire da alcune domande e considerazioni afrocentriche, prende la distanza dal pensiero dominante secondo il quale ci sia poco o nulla da considerare e recuperare dalla cultura africana, mettendo in evidenza i rapporti che esistono tra il passato che \u00e8 storia di un continente e la sua attuale identit\u00e0 nel quadro politico internazionale.\nIn Italia il libro \u00e8 pubblicato dalla EMI (Editrice Missionaria Italiana).\nNel 2003 Ha ricevuto il premio Radio France Internationale Temoins du Monde."}
{"id": "532727", "revid": "2074539", "url": "https://it.wikipedia.org/wiki?curid=532727", "title": "Inglese neozelandese", "text": "L'inglese neozelandese (\"New Zealand English\") \u00e8 l'inglese parlato in Nuova Zelanda.\nL'inglese neozelandese non \u00e8 simile come pronuncia alla variante australiana, esistendo diverse differenze chiave. Alcune di esse rivelano affinit\u00e0 dell'inglese neozelandese con quello parlato nell'Inghilterra settentrionale; altre evidenziano anche l'influenza della lingua m\u0101ori. La differenza pi\u00f9 importante rispetto all'inglese australiano (e a tutte le altre variet\u00e0 di inglese) \u00e8 la \"i smorzata\" (flattened i) dell'inglese neozelandese. L'accento risente inoltre di influenze scozzesi e irlandesi a causa del grande numero di coloni originari di quei luoghi, presenti nel XIX secolo.\nEspressioni tipiche dell'inglese neo-zelandese sono: \"sweet\" o \"choice\" per intendere \"cool\", \"bro\" sta per \"dude\". Jandals sono gli infradito, \"arvo\" per dire \"afternoon\", \"gumboot\" \u00e8 il \"tea\" all'inglese.\nOrtografia.\nSe da un lato c'\u00e8 una chiara differenza tra l'ortografia dell'inglese britannico e quella dell'inglese americano (per esempio colour/color e travelled/traveled), \u00e8 l'ortografia britannica a dominare in Nuova Zelanda: l'inglese neozelandese \u00e8 fedele all'inglese britannico nell'ortografia, molto pi\u00f9 di quanto non lo sia l'australiano. Alcuni americanismi hanno iniziato ad infiltrarsi attraverso i media di massa (per esempio \"thru\" per \"through\" nei contesti informali), pur rimanendo non-standard.\nNonostante l'influenza della pronuncia all'americana si eserciti attraverso i media di massa (programmi televisivi per bambini piccoli come \"Sesame Street\") e si manifesti per esempio in \"zee\" l'ultima lettera dell'alfabeto, la \"zed\" britannica rimane lo standard. Ci\u00f2 si riflette nell'acronimo del nome proprio del Paese \"NZ\" (\"en-zed\") e in un famoso gruppo neozelandese Zed. L'acronimo viene utilizzato in molti nomi di organizzazioni tra cui la band Split Enz, WINZ (Work and Income NZ, che adesso \u00e8 una divisione del Ministero dello sviluppo sociale), TRADENZ (adesso NZ Trade and Enterprise), e ENZA (che era l'etichetta del New Zealand Apple &amp; Pear Marketing Board per l'esportazione della frutta).\n\"-ise\".\nForse la differenza pi\u00f9 importante tra ortografia neozelandese e britannica \u00e8 il suffisso \"-ise\" o \"-ize\". Bench\u00e9 \"-ise\" sia pi\u00f9 diffuso in entrambi i paesi, alcuni dizionari e manuali di stile britannici preferiscono la suffissazione in \"-ize\". Dizionari e manuali di stile neozelandesi usano quasi esclusivamente \"-ise\".\nProgram/programme (programma).\nCome nell'inglese britannico, il termine \"program\" viene utilizzato per il software dei computer, mentre \"programme\" \u00e8 usato per sequenze, liste e per eventi presentati alla televisione o alla radio.\nFiord (razza di cavallo).\nLa Nuova Zelanda \u00e8 forse l'unico tra i paesi anglofoni a utilizzare \"fiord\" invece di fjord. Ci\u00f2 \u00e8 evidente nel nome Fiordland, una regione selvaggia nel sudovest del paese.\nInfluenze m\u0101ori.\nLocalmente molte parole di uso quotidiano sono mutate dalla lingua m\u0101ori, tra cui termini indicanti la flora, la fauna e l'ambiente. Principalmente l'influenza del m\u0101ori si esercita a livello lessicale. Nel 1999, una stima basata su corpora scritti e parlati di Wellington ha stabilito una proporzione di termini di origine m\u0101ori di circa lo 0,6%, in gran parte nomi propri e toponimi.\nUn altro campo in cui il m\u0101ori \u00e8 sempre presente e ha un'influenza concettuale significativa \u00e8 nella legislatura, nel governo e nelle agenzie comunitarie (per esempio salute ed educazione). La discussione politica e l'analisi di elementi di sovranit\u00e0, gestione dell'ambiente, salute e benessere sociale sono collegati, almeno in parte, con la lingua m\u0101ori. Il m\u0101ori come lingua parlata \u00e8 particolarmente importante laddove occorra consultare la comunit\u00e0."}
{"id": "532742", "revid": "26415", "url": "https://it.wikipedia.org/wiki?curid=532742", "title": "San Pietro in Bevagna", "text": ""}
{"id": "532744", "revid": "1942768", "url": "https://it.wikipedia.org/wiki?curid=532744", "title": "Philly Joe Jones", "text": "Biografia.\nOriginario di Filadelfia (onde il soprannome \"Philly\"), la zia era una pianista classica con la quale studi\u00f2 pianoforte.\nDopo il servizio militare fu assunto come guidatore di autobus che era uso parcheggiare di fronte ai locali di jazz con i passeggeri dentro per ascoltare i concerti.\nSi esibiva anche come cantante, ballerino di tip tap, pianista e contrabbassista.\nDopo aver militato nel gruppo Blues di Earl Bostic (in cui milit\u00f2 successivamente anche John Coltrane) Joseph Jones fece il suo ingresso nella scena musicale newyorkese in cui si inser\u00ec subito perfettamente.\nDivenne presto noto come \"Philly Joe\" (soprannome attribuitogli dal clarinettista Tony Scott) per distinguerlo da Jo Jones, il batterista dell'orchestra di Count Basie, che venne poi chiamato \"Papa Jo Jones\".\nNel 1947 Philly divenne il batterista fisso del locale Caf\u00e9 Society di New York, dove suonava coi massimi nomi dell'allora dilagante bebop e dove fu influenzato in maniera fondamentale da Tadd Dameron.\nIl grande Buddy Rich lo assunse nella sua orchestra e ne aveva cos\u00ec grande stima da andarlo a prendere tutte le sere per andare insieme ai concerti.\nJones rimase con Miles Davis dal 1953 al 1958, nel gruppo che divenne noto come \"Il Quintetto\" ed \u00e8 considerato come uno dei gruppi pi\u00f9 influenti della storia del jazz. In pi\u00f9 occasioni, e nella sua autobiografia, Davis ricorda Jones come il suo batterista preferito oltre che come un amico personale: i rapporti tra i due si deteriorarono a causa della dipendenza di Jones dalla droga (Davis riferisce anche che Jones aveva una \"cattiva influenza\" su John Coltrane e, in un paio di occasioni, li licenzi\u00f2 entrambi dal quintetto).\nFu \"house drummer\" per la Blue Note e per le altre etichette del Jazz per le quali incise pi\u00f9 di 1500 dischi.\nAveva due set di batterie che teneva montate in due studi di registrazione diversi per poter far fronte al grande numero di impegni che aveva.\nDal 1958 in poi, Jones lavor\u00f2 come leader, continuando a fare il \"sideman\" per altri musicisti, fra cui Bill Evans. Tra il 1967 e il 1969 fu anche insegnante a Londra in una scuola di Hampstead organizzata per l'occasione, ma dovette lasciare l'incarico a causa delle proteste del sindacato londinese dei musicisti.\nNei primi anni '70 sostitu\u00ec Kenny Clarke per diversi mesi, nella scuola parigina di Dante Agostini dove conobbe anche il batterista e maestro italiano Enrico Lucchini, che all'epoca faceva l'assistente dei due maestri.\nDal 1981 fu tra i fondatori del gruppo Dameronia dedicato alla musica di Tadd Dameron, che diresse fino alla sua morte."}
{"id": "532747", "revid": "250771", "url": "https://it.wikipedia.org/wiki?curid=532747", "title": "Rai Edu 2", "text": ""}
{"id": "532749", "revid": "1543377", "url": "https://it.wikipedia.org/wiki?curid=532749", "title": "Missione compiuta", "text": "L'espressione militare Missione compiuta (\"\"mission accomplished\" in lingua inglese), pronunciata generalmente al completamento di una missione, \u00e8 stata associata in modo particolare al discorso avente ad oggetto lo stato delle operazioni militari relative all'invasione dell'Iraq, pronunciato il 1\u00ba maggio 2003 dal presidente degli Stati Uniti d'America George W. Bush, sulla portaerei USS Abraham Lincoln.\nIn realt\u00e0 Bush non ha mai pronunciato la frase \"Missione compiuta\". Pur avendo affermato che le principali operazioni di combattimento in Iraq erano finite, disse pure che \"La nostra missione continua\" e \"Abbiamo ancora un lavoro difficile da fare in Iraq\".\nTuttavia, uno striscione con scritto \"Missione compiuta\"\" venne usato come sfondo per il discorso e ci\u00f2 fu determinante per l\u2019associazione della frase.\nL'asserzione di Bush - e il messaggio stesso - sono stati contestati dopo l\u2019escalation della guerriglia in Iraq a seguito dell'insurrezione irachena. La stragrande maggioranza delle vittime, sia militari che civili, infatti, si \u00e8 verificata dopo il discorso."}
{"id": "532758", "revid": "118259510", "url": "https://it.wikipedia.org/wiki?curid=532758", "title": "Specie di gatti selvatici", "text": "Qui di seguito un elenco delle specie esistenti di gatto selvatico."}
{"id": "532762", "revid": "287204", "url": "https://it.wikipedia.org/wiki?curid=532762", "title": "Sfax", "text": " \nSfax (tradotto anche Saf\u0101qis, in arabo \u0635\u0641\u0627\u0642\u0633) \u00e8 la seconda citt\u00e0 e centro economico della Tunisia. \u00c8 una citt\u00e0 portuale situata sulla costa orientale del Paese, a circa 270\u00a0km a sud di Tunisi. Grazie alle industrie e al fiorente porto, la citt\u00e0 gioca un ruolo economico di primo piano con l'esportazione dell'olio di oliva e del pesce fresco e congelato. Questo importante ruolo economico e la presenza di impianti di trattamento di fosfato non escludono la presenza di alcuni siti turistici, come la medina e Thyna.\nSfax contava 265.131 abitanti nel 2004, mentre l'agglomerato urbano, chiamato Grand Sfax, conta invece 500.000 abitanti. Questo agglomerato \u00e8 molto esteso (circa 220 km\u00b2), secondo solo al circondario di Tunisi, che conta per\u00f2 il quadruplo degli abitanti.\nSfax \u00e8 parzialmente montuosa e collinare.\nL'insediamento non \u00e8 molto distante da Mahres.\nEtimologia.\nSfax \u00e8 certamente la trasformazione dell'antico nome della citt\u00e0 che portava il nome del numide Syphax.\nPi\u00f9 raramente, \u00e8 attribuita l'origine del nome ad un prodotto agricolo, un cucurbitaceo.. Quest'ultimo sarebbe infatti un \"fakus\", che significa cetriolo in tunisino. Tuttavia, \u00c9lis\u00e9e Reclus afferma nella sua \"Nouvelle g\u00e9ographie universelle\" l'origine di questa falsa interpretazione: \"Un ortaggio che viene coltivato nella maggior parte dei giardini di Sfak\u00e8s \u00e8 il cetriolo o fakous, parola da cui si \u00e8 deciso di far derivare il nome della citt\u00e0\". Secondo Thomas Shaw, che visit\u00f2 la reggenza di Tunisi nel 1732, Sfak\u00e8s sarebbe diventata la citt\u00e0 dei cocomeri.\nStoria.\nSfax, la antica Syphax berbera e successivamente la Taparura romana, fu ricostruita dagli Aghlabidi nel IX secolo con i materiali della citt\u00e0 romana situata a circa tre chilometri, costruendo le mura che danno alla medina la conformazione attuale.\nLa citt\u00e0 resiste ai Banu Hilal venuti dall'Egitto nel 1057 e, dal 1095 al 1099, costituisce un piccolo emirato indipendente.\nPassa poi, come la maggior parte delle citt\u00e0 costierie, sotto la dominazione del re normanno Ruggero II di Sicilia nel 1148, prima d'essere reintegrata nella sfera musulmana da 'Abd al-Mu'min, fondatore della dinastia almohade, nel 1159; questo in seguito di tre anni di rivolta armata organizzata dal governatore di Sfax Omar, colpevole anche del massacro dei cristiani della citt\u00e0, avvenuto il 25 febbraio 1156.\nSfax conosce la rivolta di Ali Ben Ghedhahem che si opponeva alla supremazione del bey di Tunisi nel 1864 e quella del 1881 organizzata per protestare contro l'instaurazione del protettorato francese. Le truppe francesi sono obbligate a bombardare la citt\u00e0 per piegarne la resistenza.\nLa citt\u00e0 \u00e8 bombardata in seguito anche dagli Alleati durante la campagna di Tunisia (seconda guerra mondiale) mentre \u00e8 occupata dalle potenze dell'Asse nel 1942-1943.\nInfrastrutture e trasporti.\nStrade.\nLa citt\u00e0 \u00e8 servita dall'autostrada A1 a cui \u00e8 collegata tramite gli svincoli 21 (\"Sfax nord\") e 22 (\"Sfax sud\"). La citt\u00e0 \u00e8 attraversata dalla \"Strada nazionale 1\" che dal centro di Tunisi arriva fino al confine libico. Su Sfax convergono anche la Sn13 e la Sn14. \nFerrovie.\nLa stazione ferroviaria di Sfax \u00e8 una stazione passante sulla linea che da Tunisi arriva a Gab\u00e8s.\nPorto.\nDal porto di Sfax partono i traghetti per raggiungere le isole Kerkenna.\nAeroporto.\nLa citt\u00e0 \u00e8 servita dall'aeroporto internazionale di Sfax."}
{"id": "532770", "revid": "767487", "url": "https://it.wikipedia.org/wiki?curid=532770", "title": "Beasts of Bourbon", "text": "I Beasts of Bourbon sono una rock band australiana formatasi nel 1983, la cui formazione ha subito svariati cambiamenti dato che il gruppo si \u00e8 pi\u00f9 volte diviso e poi riformato. Anche se hanno goduto di un successo commerciale molto limitato, si sono rivelati essere una band seminale e influente, molto rispettata dalla critica."}
{"id": "532772", "revid": "22475", "url": "https://it.wikipedia.org/wiki?curid=532772", "title": "Gianpaolo Pansa", "text": ""}
{"id": "532773", "revid": "56620", "url": "https://it.wikipedia.org/wiki?curid=532773", "title": "Empirico", "text": ""}
{"id": "532778", "revid": "339392", "url": "https://it.wikipedia.org/wiki?curid=532778", "title": "Codice della privacy", "text": ""}
{"id": "532783", "revid": "4049689", "url": "https://it.wikipedia.org/wiki?curid=532783", "title": "The Beasts of Bourbon", "text": ""}
{"id": "532784", "revid": "119337286", "url": "https://it.wikipedia.org/wiki?curid=532784", "title": "Normale", "text": ""}
{"id": "532791", "revid": "1573940", "url": "https://it.wikipedia.org/wiki?curid=532791", "title": "Phodopus roborovskii", "text": "Il criceto di Roborowskij (Phodopus roborowskij ()) \u00e8 un piccolo roditore della famiglia dei Cricetidi diffuso nelle zone desertiche dell'Asia.\nPrende il nome dall'esploratore russo che lo scopr\u00ec tra Siberia e Mongolia nel 1894. Il nome di questo esploratore (\"\u0420\u043e\u0431\u043e\u0440\u043e\u0432\u0441\u043a\u0438\u0439\" in russo) secondo la corretta traslitterazione si dovrebbe scrivere \"Roborovskij\". Assai spesso, tuttavia, si incappa in forme pi\u00f9 o meno modificate quali \"Roborovski\", \"Roborowsky\", \"Roborowski\", \"Roborovsky\" o \"Roboroskij\"\nDescrizione.\n\u00c8 il pi\u00f9 piccolo tra i criceti domestici: raggiunge i 5\u20136\u00a0cm di lunghezza ed i 30-40 g di peso.\nPresenta un color marrone chiaro sulle parti superiori e un bianco candido su ventre e coda (tuttavia le femmine presentano un colore pi\u00f9 opaco). Le orecchie sono piccole e larghe, il che in natura fornisce protezione dalla sabbia dei deserti pur mantenendo un acutissimo udito.\nLe zampe sono provviste di unghie, necessarie per scavare con maggiore facilit\u00e0. In particolare, le zampe posteriori sono corte e provviste di peli per protezione dalla sabbia rovente.\nCome le altre specie di criceto, \u00e8 caratterizzato da ampie tasche guanciali che permettono di conservare il cibo per mangiarlo in s\u00e9guito o per riporlo nella propria tana.\nDistribuzione e habitat.\nIl criceto di Roborovskij \u00e8 diffuso unicamente nelle zone asiatiche e desertiche di Russia, Mongolia, Kazakistan e Cina.\nBiologia.\n\u00c8 pi\u00f9 longevo delle altre specie nane: non di rado supera i 3 anni, talvolta i 4. \u00c8 anche il primo a raggiungere la maturit\u00e0 sessuale, in genere prima dei tre mesi di et\u00e0. A differenza degli altri criceti, \u00e8 piuttosto socievole e, di norma, vive in coppia per tutta la vita, e addirittura il maschio aiuta la femmina durante il parto e nell'allevamento dei piccoli. La gravidanza dura circa 18-20 giorni.\nAllevamento.\nSono animali molto delicati e si spaventano molto facilmente. Se spaventati o innervositi potrebbero mordere frequentemente le sbarre, anche se lo stesso pu\u00f2 verificarsi quando cercano di limarsi i denti. \u00c8 perci\u00f2 necessario che la gabbia sia provvista di piccole sagome in legno, facilmente reperibili in qualsiasi negozio, oppure di legnetti asportati da alberi, a patto che non siano di cedro o pino (tossici) e che non provengano da zone molto trafficate o soggette all'uso di diserbanti e pesticidi.\nPoco socievole rispetto alle specie di criceti nani pi\u00f9 diffuse (criceto russo e criceto siberiano), per questa sua caratteristica, oltre che per i suoi movimenti rapidi e scattanti, viene assolutamente sconsigliato come animale da compagnia per bambini o per chi non si accontenti di osservarlo nella sua gabbietta vincendo la voglia di prenderlo in mano. Questa specie di criceti, infatti, non gradisce che si cerchi di toccarli o accarezzarli in nessun caso e se fortemente infastidito \u00e8 facile ricevere in cambio dall'animale un bel morso. Tuttavia, con un po' di allenamento, anche i criceti di Roborovskij possono affezionarsi al padrone e accettare di essere manipolati dallo stesso.\nI criceti sono animali notturni perci\u00f2 la somministrazione del cibo \u00e8 consigliata tra le ore che seguono il tramonto e che precedono l'alba. \u00c8 necessario che abbiano cibo sempre fresco ogni giorno e che ci\u00f2 che non \u00e8 stato consumato sia prelevato dalla gabbietta.\n\u00c8 necessario che abbiano anche acqua a temperatura ambiente da cambiare tutti i giorni.\nLe dosi giornaliere sono di 5 grammi di alimento secco (miscele di semi da acquistare nei negozi) e 20 grammi di alimento fresco.\nDopo il parto \u00e8 necessario evitare di toccare i piccoli e attenderne lo svezzamento, poich\u00e9 la mamma potrebbe non riconoscerne pi\u00f9 l'odore e ucciderli."}
{"id": "532792", "revid": "2128848", "url": "https://it.wikipedia.org/wiki?curid=532792", "title": "Paraboloide", "text": "In geometria un paraboloide \u00e8 una quadrica, un tipo di superficie in uno spazio a tre dimensioni, descritta da un'equazione della forma:\no della forma\nDove formula_3 e formula_4 rappresentano il grado di curvatura nel piano formula_5 e formula_6 mentre formula_7 rappresenta la direzione di apertura del paraboloide: verso l'alto per formula_8 (per il paraboloide ellittico) e verso il basso lungo l'asse formula_9 per formula_10 (per il paraboloide iperbolico).\nPerch\u00e9 \"ellittico\" e \"iperbolico\"?\nIl motivo di queste denominazioni \u00e8 subito chiaro osservando le sezioni orizzontali delle due superfici:\n\u00c8 evidente che nel primo caso la sezione \u00e8 un'ellisse e nel secondo \u00e8 un'iperbole. Algebricamente, intersecare una superficie con un piano orizzontale equivale a risolvere il sistema tra l'equazione che descrive la superficie e l'equazione formula_11 dove formula_12 \u00e8 una costante. Se poniamo ad esempio \notteniamo:\nche non \u00e8 altro che l'equazione dell'ellisse. Variando il valore di formula_15, ossia variando la posizione del piano orizzontale, si ottengono ellissi di dimensioni diverse.\nNel secondo caso (paraboloide iperbolico), la sezione retta \u00e8 un'iperbole; infatti, ponendo anche in questo caso \nabbiamo\nche \u00e8 proprio l'equazione di un'iperbole.\nPerch\u00e9 \"paraboloide\".\nIl nome della superficie deriva dal fatto che le sue sezioni verticali sono appunto delle parabole.\nQuando formula_18 un paraboloide ellittico viene detto \"paraboloide di rivoluzione\", cio\u00e8 una superficie ottenuta dalla rotazione di una parabola attorno al suo asse. Questa superficie \u00e8 anche chiamata \"paraboloide circolare\".\nHanno la forma del paraboloide di rotazione i riflettori parabolici usati come specchi, come antenne piatte e per analoghi dispositivi, come le antenne paraboliche. La ragione di ci\u00f2 \u00e8 dovuta al fatto che una sorgente di luce collocata nel punto focale di un paraboloide di rotazione produce un fascio di luce parallelo all'asse della superficie, e viceversa un fascio di luce parallelo che incide su un paraboloide di rotazione nella direzione del suo asse si concentra nel suo punto focale: questi effetti si hanno naturalmente anche per onde elettromagnetiche con frequenze in intervalli diversi dal visibile. \nPoich\u00e9 le sorgenti luminose o elettromagnetiche sono cos\u00ec distanti da potere immaginare che i fasci d'onda siano paralleli, se ne deduce che la forma a paraboloide di rotazione permette di \"catturare\" una maggior quantit\u00e0 di informazione e farla convergere in un unico punto."}
{"id": "532793", "revid": "12094", "url": "https://it.wikipedia.org/wiki?curid=532793", "title": "Giudizio per direttissima", "text": ""}
{"id": "532797", "revid": "716642", "url": "https://it.wikipedia.org/wiki?curid=532797", "title": "Renato Curi Angolana", "text": "La Renato Curi Angolana \u00e8 una societ\u00e0 calcistica con sede a Citt\u00e0 Sant'Angelo, in provincia di Pescara. Milita nel campionato italiano di Eccellenza Abruzzo e disputa le sue gare interne nello Stadio Leonardo Petruzzi.\nStoria.\nLa nascita dell'Angolana: Campionati regionali e Serie D.\nLe prime tracce di calcio a Citt\u00e0 Sant'Angelo risalgono al 1923, quando i giovani calciatori angolani disputavano amichevoli contro il Penne e contro le squadre di Montesilvano e Silvi. Nel 1949 viene fondata l'Associazione Sportiva Citt\u00e0 Sant'Angelo. Il colore sociale del neonato sodalizio era l'oro.\nNel 1951-1952 il Citt\u00e0 Sant'Angelo si classifica al secondo posto nel girone A, alle spalle del Teramo. Nel 1952-1953 conclude il campionato al sesto posto. Dopo un'altra salvezza tranquilla nel 1953-54, nel 1954-55 la squadra viene ritirata dopo 13 partite. La squadra si riscrive solo nel 1957-58, anno in cui partecipa alla prima divisione abruzzese, chiudendo il campionato in ottava posizione.\nNegli anni '60 il Citt\u00e0 Sant'Angelo si inserisce stabilmente in Prima Categoria abruzzese, ma non disputa mai campionati di alto livello, rimanendo sempre nei bassifondi della classifica. Nel 1968-1969 il nuovo presidente Leonardo Petruzzi cambia il nome da \"Citt\u00e0 Sant'Angelo\" ad \"Angolana\". Nella stessa stagione l'Angolana si classifica prima nel girone A del Campionato di Prima Categoria Abruzzese con 44 punti, venendo promossa in Serie D dopo aver vinto lo spareggio contro il Teramo (0-0 a Teramo e 1-0 a Citt\u00e0 Sant'Angelo).\nNel 1969-1970 il tecnico artefice della promozione in Serie D, Enrico Di Santo, venne confermato alla guida tecnica. Con 7 punti in 9 partite, Di Santo venne esonerato e venne chiamato Luigi Soffrido, ex allenatore di Lecce e . Con 25 punti in altrettante partite, Soffrido porta la squadra al dodicesimo posto in classifica, conquistando cos\u00ec la salvezza.\nLa stagione successiva parte con Farnese Masoni in panchina, ma il presidente Petruzzi lo esonera dopo la prima partita, sostituendolo con Vitaliano Patricelli, che guida la squadra verso la conquista di un ottimo terzo posto, alle spalle del Trani e del Cerignola. Nel 1971-1972 l'Angolana chiude in decima posizione.\nNel 1972-1973 i neroazzurri, guidati dal duo Giuseppe Clozza - Demetrio Patriarca, ottengono il dodicesimo posto, riuscendo nell'impresa di strappare un punto all'Adriatico alla settima giornata nel derby con la corazzata Pescara, pareggiato 1-1. Nel 1973-1974 gli angolani, ancora guidati dal duo Clozza - Patriarca, concludono il campionato all'ottavo posto.\nNel 1974-1975 torn\u00f2 alla guida tecnica Vitaliano Patricelli, che port\u00f2 i dragoni fino al quinto posto finale. Patricelli venne confermato anche per il 1975-1976, dove l'Angolana ottenne un discreto settimo posto.\nL'anno seguente, venne richiamato il tecnico Farnese Masoni, ma i neroazzurri ottengono l'ultimo posto e retrocedono dopo 8 anni in Promozione.\nNel 1977-1978 l'Angolana, appena tornata in Promozione, chiude al settimo posto. L'anno successivo, l'Angolana chiude all'ultimo posto con soli 9 punti, scendendo quindi in Prima categoria. Dal 1980-1981 al 1995-1996 disputa la seconda categoria. Nel 1995-1996 viene ripescata in Prima categoria. Nella stagione 1996-1997 vince i play-off e sale in Promozione. Nel girone B di Promozione Abruzzo 1997-1998, l'Angolana si classifica al secondo posto dopo la Pro Vasto.\nNasce la Renato Curi.\nNel 1978 nasce l'Associazione Sportiva Renato Curi, con sede a Pescara. Il suo colore sociale era il rosso, in ricordo del Perugia di Renato Curi. Nel 1985-1986 disputa per la prima volta il massimo campionato regionale; proprio in quella stagione chiude con un brillante terzo posto, risultato bissato l'anno successivo. Nel Promozione Abruzzo 1987-1988 la Renato Curi chiude quarta, venendo ripescata in Serie D per la stagione 1988-1989; i pescaresi chiudono quindicesimi e retrocedono. L'anno successivo chiudono primi, riconquistando cos\u00ec l'Interregionale. Nel 1990-1991 gli adriatici concludono il campionato al sedicesimo posto, retrocedendo nuovamente. Nel 1991-1992 la Renato Curi si classifica al secondo posto dietro al Termoli, tuttavia ottengono un nuovo ripescaggio. Nel 1992-1993 i biancorossi, con il sedicesimo posto finale, ottengono l'ennesima retrocessione. Nel 1993-1994 i dannunziani conquistano il secondo posto, alle spalle del Paganica. Nel Eccellenza Abruzzo 1994-1995 la Renato Curi conclude il campionato al quarto posto, dietro al Pineto, al Lanciano e al L'Aquila. Dopo diversi buoni campionati sempre nelle prime posizioni in Eccellenza, nel 1997-1998 chiude seconda dietro al Lanciano, venendo promossa per ripescaggio.\nLa fusione: Serie D ed Eccellenza.\nLa moderna societ\u00e0 nasce nel 1999, sebbene il presidente dell'Angolana Nicola Petruzzi acquista la Renato Curi trasferendo la sede a Citt\u00e0 Sant'Angelo gi\u00e0 nel 1998. Nel 1998-1999, i neroazzurri, guidati dall'argentino Alberto Hortega e poi da Ubaldo Righetti, concludono in sesta posizione nel girone G.\nNel 1999-2000 il presidente Nicola Petruzzi conferma in panchina Righetti. I dragoni rimangono in testa alla classifica fino alla trentunesima giornata, quando i nerazzurri perdono contro il Tolentino e cedono la vetta al San Marino. Con la rete segnata da Ignazio Damato nei minuti conclusivi di Jesina - San Marino, i titani vinsero il campionato con due lunghezze di vantaggio sull'Angolana.\nNel 2000-2001, con Piero Di Sante in panchina, l'Angolana inizia la stagione con un pareggio contro la Sambenedettese, ma i risultati via via pi\u00f9 negativi portano all'esonero di Di Sante, sostituito da Salvatore Vassallo; il cambio di guida tecnica non port\u00f2 agli effetti sperati. Viene cos\u00ec chiamato in panchina Bruno Nobili, che nonostante qualche buon risultato, non riusc\u00ec ad evitare la retrocessione in Eccellenza. L'Angolana chiude il campionato in diciassettesima posizione, con 30 punti.\nIl 2001-2002, al primo anno di Eccellenza, i neroazzurri disputano un campionato al di sotto delle aspettative, chiudendo in dodicesima posizione, riuscendo comunque a evitare i play-out.\nNel 2002-2003 l'Angolana chiude il campionato al quinto posto finale, qualificandosi cos\u00ec per i play-off, incontrando il Lauretum, seconda classificata, a un solo punto dalla vincitrice Celano. I neroazzurri battono 1-0 gli aprutini al Petruzzi e al ritorno finisce 1-1. In finale i draghi affrontano l'Avezzano, terza classificata al termine della stagione regolare e che in semifinale aveva eliminato la Santegidiese. Finisce 0-0 con i marsicani ammessi negli spareggi nazionali, in virt\u00f9 del miglior piazzamento conseguito nella stagione regolare, e promossi in Serie D.\nNel 2003-2004 conclude il campionato al primo posto a pari merito con il Guardiagrele. Il 28 aprile 2004 si disputa allo Stadio Guido Angelini di Chieti lo spareggio tra le due prime classificate: i guardiesi vincono ai calci di rigore 6-5, relegando i rivali ai playoff, dove l'Angolana viene eliminata dal Penne (2-0 per i biancorossi a Penne e 1-0 per i draghi a Citt\u00e0 Sant'Angelo).\nNel 2004-2005 l'Angolana, presa a campionato in corso da Attilio Piccioni, si gioca il campionato fino all'ultima giornata con l'Atessa. I neroazzurri battono il Penne al Petruzzi, mentre i sangrini vengono bloccati dal Francavilla al Valle Anzuca. I draghi scavalcano i rossoblu in classifica e vincono il campionato con 71 punti, tornando in Serie D dopo 4 anni.\nDi nuovo in Serie D.\nAl ritorno in Serie D, i neroazzurri chiudono undicesimi nel 2005-2006. Nel 2006-2007, l'Angolana chiude quinta, partecipando cos\u00ec ai play-off, dove per\u00f2 viene eliminata dal Fano. Nel 2007-2008 sfiora di nuovo la promozione in Lega Pro Seconda Divisione, mancandola all'ultima giornata: gli angolani, vengono fermati in casa dalla Maceratese, e la Sangiustese, vincendo contro il Tolentino, supera in classifica i neroazzurri per un punto (61 a 60), venendo cos\u00ec promossa in Seconda Divisione. Nei play-off del girone F i neroazzurri sconfiggono prima il Grottammare e poi il Campobasso in finale. Ai play-off nazionali l'Angolana incontra il e l'Alghero, nel Triangolare 3: l'Angolana perde 0-1 al Petruzzi contro i pugliesi e 2-1 ad Alghero, chiudendo cos\u00ec ultima con 0 punti. La societ\u00e0 nerazzurra presenta la domanda di ripescaggio, negata dal Consiglio di Stato.\nNel 2008-2009 l'Angolana conclude il campionato al settimo posto, mancando per soli due punti i play-off. Nella stessa stagione, i dragoni partecipano alla Coppa Italia nazionale, venendo eliminati dal Crotone (militante in Prima Divisione) per 2-0 all'Ezio Scida, con le reti di Salvatore Aurelio e Simone Basso. Nel 2009-2010 i neroazzurri chiudono dodicesimi, appaiati con il Bojano, ma perdono lo spareggio per il dodicesimo posto, e, di conseguenza, gli adriatici vengono relegati ai play-out contro il Centobuchi: i draghi espugnano Monteprandone 1-2 e vincono 2-0 a Citt\u00e0 Sant'Angelo, salvandosi.\nNel 2010-2011 la Renato Curi Angolana chiude sesta, fallendo l'aggancio ai play-off per un solo punto, a favore della Jesina.\nNel 2011-2012, gli angolani chiudono in quattordicesima posizione, dovendo di conseguenza partecipare ai play-out contro i cugini della Santegidiese; finisce 1-3 a Sant'Egidio alla Vibrata e 3-2 a Citt\u00e0 Sant'Angelo, con i nerazzurri che rimangono cos\u00ec in Serie D. Nel 2012-2013, dopo aver concluso il campionato al quattordicesimo posto, deve partecipare ai play-out contro il Celano: per via di un migliore piazzamento al termine della stagione regolare, i neroazzurri possono giocare su due risultati su tre; pareggiando a reti bianche in trasferta e perdendo 1-2 a Citt\u00e0 Sant'Angelo, la Renato Curi Angolana retrocede, ma viene ripescata. Nel 2013-2014 parte con il confermato Luciano Miani in panchina, ma i pessimi risultati ottenuti nella prima parte di campionato portano alla sostituzione con Giuseppe Donatelli, che nonostante alcuni buoni risultati, non riesce a dare gli effetti sperati. Con la sconfitta per 2-0 in casa della Vis Pesaro alla penultima giornata, i draghi tornano in Eccellenza dopo 9 anni.\nAnni recenti in Eccellenza.\nNel 2014-2015 la Renato Curi Angolana, sotto la guida di Ercole D'Eustacchio, arriva quinta in campionato, ma non pu\u00f2 partecipare ai play-off per via di un eccessivo distacco dal Paterno, seconda classificata. Sempre nel 2014-2015 l'Angolana conquista la sua prima Coppa Italia Dilettanti Abruzzo, battendo il San Salvo ai calci di rigore sul neutro di Ortona. I neroazzurri incontrano agli ottavi l'Isernia: gli abruzzesi vincono 2-0 a Citt\u00e0 Sant'Angelo e 1-0 ad Isernia. Il cammino dei draghi si ferma ai quarti contro il Lanusei. I sardi vincono 2-0 in casa; al \"Petruzzi\" non basta la vittoria dell'Angolana per 1-0.\nNel 2015-2016 l'Angolana ingaggia il tecnico Alessandro Tatomir, proveniente dal Miglianico. Dati i deludenti risultanti nella prima met\u00e0 di campionato, Tatomir viene esonerato dopo il pareggio di Montesilvano. Al suo posto viene chiamato Paolo Savini, che con un'importante serie di risultati utili porta la squadra fino ai play-off, ma da marzo in poi i neroazzurri entreranno in crisi, perdendo punti importanti. A fine anno l'Angolana si classifica sesta, mancando i play-off.\nNel 2016-2017 la squadra viene affidata a Paolo Rachini, ex calciatore della stessa Angolana. Dopo una prima parte di stagione deludente, i draghi si riprendono nella parte centrale giungendo a 1 punto dalle capoliste Francavilla e Martinsicuro, ma il finale di stagione vedr\u00e0 i draghi perdere terreno, chiudendo al sesto posto con 56 punti, mancando ancora una volta i play-off.\nLa prima squadra punta molto sul settore giovanile, che ha ottenuto svariati titoli a livello regionale, raggiungendo anche le semifinali nazionali; i calciatori Fabio Grosso e Massimo Oddo sono cresciuti proprio nel vivaio di questa societ\u00e0.\nColori e simboli.\nColori.\nI colori sociali sono il nero e l'azzurro. La divisa classica \u00e8 a strisce verticali nero e azzurre. Recentemente si \u00e8 pensato di far tornare l'Angolana giallo-blu, ovvero i colori sociali fino alla fine degli anni 1960. Il simbolo dell'Angolana \u00e8 un drago giallo che sputa fuoco, con in secondo piano uno sfondo blu.\nStrutture.\nStadio.\nLa Renato Curi Angolana gioca le sue gare interne al \"Leonardo Petruzzi\" (ex \"Comunale)\" di Citt\u00e0 Sant'Angelo, situato a poca distanza dal centro storico angolano, nella contrada Alzano.\nCostruito nel 1969 a seguito della promozione in Serie D, l'impianto presenta le seguenti caratteristiche:\nLo stadio \u00e8 stato intitolato all'ex presidente Leonardo Petruzzi il 17 settembre 2011.\nSociet\u00e0.\nOrganigramma societario.\nDi seguito l'organigramma societario angolano per la stagione 2016-2017.\nPatron: Gabriele Bankowsky\nPresidente: Sergio Spinelli\nVice presidente: Franco Di Iulio\nAmministratore delegato: Claudio Bankowsky\nDirettore generale: Antonio Palladinetti\nDirettore sportivo: Paolo D'Ercole\nUfficio stampa: Marco Giovannoli, Sergio Di Sante\nRelazione tifosi: Sergio Di Sante\nPresidente settore giovanile: Dino Torelli\nResponsabile settore giovanile: Antonio Bucci\nAllenatori.\n Paolo Rachini\n Luciano Miani\n Giuseppe Donatelli\n Ubaldo Righetti\n Bruno Nobili\n Vincenzo Vivarini\n Paolo Bordoni\n Luigi Soffrido\n Mario Tontodonati\n Ettore Donati\n Augusto Gentilini"}
{"id": "532803", "revid": "767487", "url": "https://it.wikipedia.org/wiki?curid=532803", "title": "Frescobaldo nel recinto", "text": "Frescobaldo nel recinto \u00e8 il secondo album del cantautore milanese Tricarico, pubblicato nel giugno 2004.\nIl disco.\nNel titolo, Frescobaldo \u00e8 un soprannome del cantautore datogli da un suo amico. Il recinto \u00e8 la metafora del \"mondo\" di Tricarico, tra fantasia e sogni.\nIl disco \u00e8 stato anticipato dal singolo \"Cavallino\" il mese precedente.\nSecondo singolo estratto \u00e8 stato \"Sposa Laser\", nel novembre dello stesso anno.\nL'album \u00e8 stato poco pubblicizzato ed \u00e8 passato pressoch\u00e9 inosservato agli occhi del grande pubblico.\nA differenza dell'album di esordio \"Tricarico\" (2002), il disco risulta essere pi\u00f9 solare, pi\u00f9 carico di allegria."}
{"id": "532805", "revid": "125627646", "url": "https://it.wikipedia.org/wiki?curid=532805", "title": "Lancia K", "text": "La Lancia K \u00e8 un'autovettura di grandi dimensioni prodotta dalla casa automobilistica italiana Lancia, dal 1994 al 2001, ricoprendo il ruolo di ammiraglia.\nClassificata all'interno del segmento E, oltre alla versione berlina a 3 volumi e 4 porte, ne sono state commercializzate una variante familiare e una coup\u00e9.\nDall'estate del 2002 \u00e8 stata sostituita dalla Lancia Thesis.\nStoria e contesto.\nPresentata dopo un lungo periodo di gestazione al salone dell'automobile di Parigi sul finire del 1994, la K va ad assumere il difficile compito di sostituire nei listini Lancia la Thema, vettura molto apprezzata per circa un decennio, e porsi in diretta concorrenza ad altri modelli di fascia alta dell'epoca, tra cui Audi A6, BMW Serie 5, Citro\u00ebn XM, Mercedes-Benz Classe E, Opel Omega e Renault Safrane, nonch\u00e9 con la futura Alfa Romeo 166, con cui la K condivide buona parte della meccanica.\nCostruita nello stabilimento Fiat Rivalta e progettata sul telaio di base denominato \"Tipo E\" presso il centro sviluppo nella storica palazzina di Mirafiori, sulla K si \u00e8 registrato un complessivo miglioramento nella qualit\u00e0 e nel comfort rispetto al modello che andava a sostituire. Per esempio, essa dispone di tolleranze minime per i giochi di accoppiamento delle portiere e degli elementi dell'abitacolo, che \u00e8 pi\u00f9 grande e spazioso di quello della Thema.\nInoltre, la nuova ammiraglia presenta forme pi\u00f9 arrotondate e filanti che, unitamente all'aerodinamica della carrozzeria affinata nella galleria del vento, le hanno permesso di ottenere un coefficiente di penetrazione aerodinamica (cx) migliore rispetto a quello registrato sulla Thema.\nAnche la gamma delle motorizzazioni \u00e8 stata studiata in funzione delle linee guida del mercato che andava affermandosi: questo modello ha portato al debutto nuove motorizzazioni a 5 cilindri (utilizzate anche in altri modelli del gruppo Fiat), che mettono a confronto l'ammiraglia Lancia con le vetture delle case che gi\u00e0 producevano motorizzazioni a 5 cilindri, vale a dire le tedesche Audi e Mercedes-Benz.\nDei propulsori a quattro cilindri che equipaggiavano l'ultima versione della Thema fu adottato soltanto il 2 litri turbo 16 valvole, sostituito nel 1998 da un 2 litri turbo a 5 cilindri.\nPrima serie.\nDesign.\nLa vettura \u00e8 caratterizzata da un frontale morbido, con la calandra Lancia ben in evidenza, e dalla classica carrozzeria a 3 volumi, tutti ben equilibrati tra loro. \u00c8 stata disegnata dal \"Centro Stile Lancia\" con la collaborazione dell'I.De.A Institute e possiede gruppi ottici anteriori e posteriori ad andamento orizzontale. L'evoluzione stilistica della coda prevede i gruppi ottici divisi dall'apertura del cofano del vano bagagli, il lunotto pi\u00f9 piatto e inclinato e un ampio scudo paraurti. Il taglio delle portiere e dei finestrini \u00e8 particolarmente affusolato, con cornici dei finestrini cromate, e in quelli laterali posteriori si nota il piccolo deflettore fisso che aumenta il massimo grado d'apertura del cristallo stesso.\nLa targhetta con l'indicazione di modello e versione \u00e8 stata posizionata dietro i passaruota anteriori, rinunciando quindi alla vistosa targhetta sulla calandra o sul posteriore. Il nome del modello sul logo identificativo \u00e8 indicato con la lettera minuscola \"k\".\nAbitacolo.\nLa K presenta un abitacolo confortevole, rivestito di velluto, Alcantara o pelle Poltrona Frau. I rivestimenti del cruscotto sono in due tonalit\u00e0: antracite e tortora. Il cruscotto \u00e8 in laminato schiumato morbido.\nLa struttura dei sedili \u00e8 stata definita in modo da assicurare pressioni uniformi su tutte le parti del corpo, ricorrendo anche a elementi schiumati a portanza differenziata.\nL'abitacolo altamente insonorizzato ha posto l'autovettura al vertice della categoria. Per ottenere tale risultato, i tecnici Lancia hanno lavorato in diverse direzioni e, oltre ad aver affinato l'aerodinamica della carrozzeria nella galleria del vento, si \u00e8 ricorsi all'impiego di materiali fonoassorbenti ad alto spessore.\nL'insonorizzazione della vettura \u00e8 stata studiata dalla Unikeller Italiana in collaborazione con i Servizi Tecnici della Fiat Auto. Il primo intervento ha riguardato le lamiere della scocca allo scopo di ridurne le vibrazioni, reso possibile grazie all'indagine effettuata dal Laboratorio Acustico della Unikeller Italiana di Santhi\u00e0 e all'utilizzo di un nuovo materiale smorzante della famiglia del cosiddetto \"keller\" in fogli fusibili che \u00e8 stato messo a punto dal Servizio di Ricerca &amp; Sviluppo della stessa azienda. Un secondo intervento \u00e8 stato effettuato per la parete parafiamma dell'abitacolo: si tratta di un \"sandwich\" fonoisolante in grado di garantire prestazioni acustiche all'avanguardia: un simulatore dotato di un troncone anteriore della Lancia K completo di tutti gli accessori ha consentito di sperimentare soluzioni diverse e di valutarne gli effetti in condizioni di eccitazione artificiale. Assume un ruolo importante anche il tappeto dell'abitacolo che \u00e8 realizzato in un pezzo unico, eliminando la tipica discontinuit\u00e0 nell'isolamento acustico e sopprimendo l'effetto dei classici buchi acustici nell'abitacolo.\nNella messa a punto della scocca, per massimizzare la silenziosit\u00e0, \u00e8 stata data importanza alla rigidit\u00e0, una caratteristica che assicura un significativo aumento del comfort acustico. Grazie all'irrigidimento complessivo i pannelli dell'abitacolo sono poco soggetti a quei piccoli spostamenti che, pur tali, sono fonte di sgradevoli scricchiolii. Sul piano della rigidit\u00e0 strutturale la Lancia K rimane tuttora competitiva con vetture dello stesso segmento di recentissima progettazione.\nLa rivista Quattroruote, in una prova della vettura del dicembre 1994 scrive: \"la plancia non oser\u00e0 mai emettere gemiti neppure se l'auto sar\u00e0 lanciata su un accidentato percorso di rally\".\nNel 1996 viene modificato il disegno dei sedili e dei cerchi in lega, dettagli che rimarranno invariati fino a fine produzione.\nEquipaggiamento.\nIl climatizzatore, dotato di numerosi sensori, \u00e8 a gestione totalmente automatica ed \u00e8 in grado di indirizzare autonomamente i flussi d'aria in tre settori: bocchette frontali, bocchette ai piedi, parabrezza e finestrini, con temperature indipendenti. Per i passeggeri posteriori sono presenti bocchette dedicate frontali e ai piedi, inoltre i finestrini e il parabrezza sono a disappannamento automatico, quindi senza la necessit\u00e0 di un'attivazione manuale. La gestione totalmente automatica del clima non era per\u00f2 di serie sui primi esemplari in allestimento LE.\nSono disponibili come optional le poltrone anteriori riscaldabili, a regolazione elettrica e con memorie, mentre sono di serie gli specchietti riscaldabili a regolazione e chiusura elettrica.\nI cristalli sono del tipo \"solar control Solextra\", che filtrano le radiazioni luminose, e sono dotati di alzavetro elettrico su tutte le porte. Questa tipologia di cristalli non era di serie sui primi esemplari in allestimento LE.\nLa vettura adotta inoltre strumentazioni sofisticate, come il computer di bordo \"Infocenter\" disposto nella parte superiore della consolle centrale, che fornisce informazioni sullo stato di funzionamento del veicolo e sulla manutenzione con scadenze chilometriche e temporali; il telefono di bordo ha il vivavoce integrato nell'impianto audio della vettura.\nVi sono anche soluzioni nascoste di elettronica avanzata, finalizzate a elevare i contenuti di comfort, di affidabilit\u00e0 e di sicurezza, come la autoprotezione da extratensioni e la funzione di recovery, cio\u00e8 la capacit\u00e0 di funzionare con leggi di emergenza in caso di avaria, assicurate alle centraline dei sistemi elettronici pi\u00f9 importanti. Le diagnosi computerizzate in officina sono effettuabili anche sui sistemi elettronici di bordo come ad esempio l'Infocenter, la strumentazione e la centralina interconnettiva dell'impianto elettrico.\nOltre all'idroguida di serie era disponibile a richiesta il \"Servotronic\", un servosterzo ad azione variabile in grado di fornire un elevato asservimento alle basse velocit\u00e0 e di diventare pi\u00f9 preciso nelle andature autostradali.\nTra gli optional vi sono i lavafari e lo specchietto interno elettrocromatico ad oscuramento automatico che elimina il classico abbagliamento provocato dai fari del veicolo che segue.\nDotata di serie del sistema \"Lancia Code\", la K adotta una chiave a doppia funzione: un trasduttore elettromagnetico codificato non permette l'avviamento della vettura se il codice inviato non viene riconosciuto dalla centralina di controllo motore.\nOltre ad airbag, pretensionatori e ABS per la sicurezza attiva e passiva, sono presenti alcuni assistenti importanti per chi guida, come la spia che segnala che le cinture di sicurezza non sono allacciate e le segnalazioni del sistema \"Infocenter\" che per esempio avvisano che una lampadina \u00e8 guasta, che una portiera \u00e8 chiusa male oppure del rischio di ghiaccio sul fondo stradale. Importante la presenza del sistema antincendio \"FPS (Fire Prevention System)\" che equipaggia tutte le versioni della vettura con soluzioni e dispositivi finalizzati alla prevenzione di incendi in caso di incidente, come il serbatoio del carburante antincendio, la valvola antideflusso, l'interruttore inerziale esteso anche alle versioni diesel, la protezione integrale del catalizzatore e i rivestimenti interni ignifughi.\nGli allestimenti della K disponibili erano tre: LE, LS, LX. Essi hanno subito diverse modifiche durante il periodo di produzione della vettura.\nGli equipaggiamenti, completi al lancio, non hanno subito un costante aggiornamento nel tempo: per esempio non sono stati previsti i comandi al volante per la gestione dell'impianto audio di bordo. Inoltre, nella prima versione della vettura, non sono stati messi a listino diversi optional che restavano invece ordinabili soltanto dalla Lineaccessori Lancia, come ad esempio il preriscaldatore, i sensori di parcheggio e il navigatore satellitare cartografico.\nTelaio, freni e sospensioni.\nLo sviluppo dei concetti di sicurezza passiva si \u00e8 tradotto nell'adozione sulla scocca della vettura di diverse zone a rigidit\u00e0 strutturale di tipo differenziato. Parte dell'attenzione \u00e8 stata rivolta alla progettazione delle zone di assorbimento degli urti, per una migliore protezione dell'abitacolo da ogni lato in caso di incidente stradale, e le porte sono dotate di barre d'acciaio antisfondamento. Il comportamento della vettura in caso di urto frontale, urto posteriore, urto laterale e ribaltamento \u00e8 stato verificato in pi\u00f9 di 70 prove differenziate.\nLe serrature delle portiere sono studiate per avere limiti di resistenza doppi rispetto a quelli richiesti dalla prova ufficiale di omologazione; riescono a rimanere chiuse nel caso di incidente, senza per\u00f2 bloccarsi e impedire l'apertura delle porte.\nTra gli elementi pi\u00f9 significativi si hanno l'anello trasversale tipo rollbar all'altezza del montante centrale, mentre tra bagagliaio e abitacolo \u00e8 stata inserita una parete divisoria d'acciaio. Specifici rinforzi sono stati disposti in tutti i punti critici della scocca.\nPer quanto riguarda la rigidit\u00e0 della scocca, si nota un valore particolarmente elevato della rigidezza torsionale che \u00e8 .\nL'impianto frenante \u00e8 idraulico a doppio circuito incrociato, costituito da 4 freni a disco di grandi dimensioni. Integra l'ABS e il ripartitore meccanico di frenata tra ruote anteriori e posteriori.\nLe sospensioni sono indipendenti, dotate di barre stabilizzatrici e con ammortizzatori a gas a doppio effetto. All'avantreno presentano schema MacPherson, mentre al retrotreno il classico schema Lancia con aste trasversali e tirante/puntone longitudinale.\nIl retrotreno ha una geometria autosterzante che sfrutta i trasferimenti di carico trasversali, facendo sterzare le ruote posteriori in fase con quelle anteriori: l'alta capacit\u00e0 autostabilizzante che ne risulta contribuisce alla sicurezza dinamica dell'autovettura, soprattutto ad andature autostradali.\nLe versioni pi\u00f9 spinte adottano un sistema di sospensioni intelligenti denominato \"SCS\" e realizzato assieme alla Magneti Marelli. Sono caratterizzate da sofisticati ammortizzatori a controllo elettronico che si adattano istantaneamente alle condizioni dinamiche della vettura per mantenere un miglior bilanciamento tra comfort e tenuta di strada. Il software di gestione permette di selezionare due modalit\u00e0 di funzionamento tramite un pulsante e si avvale di diversi sensori, come i trasduttori di sterzata e frenata, e gli accelerometri che leggono i movimenti del corpo vettura. La modalit\u00e0 \"Sport\" si caratterizza per una taratura pi\u00f9 rigida in grado di assecondare al meglio la vettura nelle sue motorizzazioni pi\u00f9 potenti, mentre in \"Auto\" si ha una risposta pi\u00f9 morbida degli ammortizzatori che consente di viaggiare con un comfort di marcia pi\u00f9 elevato modificando automaticamente la taratura secondo la logica di controllo del sistema.\nNel 1996 vengono modificati i 4 ammortizzatori e il collegamento della barra stabilizzatrice posteriore.\nMotori e trasmissioni.\nI nuovi motori modulari a 5 cilindri sia benzina che diesel sono gestiti interamente da microchip. Basati su una cilindrata unitaria che non eccede il mezzo litro, sono dotati di volano smorzatore calettato sull'albero motore e contralbero di equilibratura.\nNel 1996 sono stati aggiornati tutti i motori: tra le modifiche pi\u00f9 importanti l'adozione del \"V.I.S.\" anche sulla \"2.0\". I cedimenti improvvisi di alcuni tra i primi propulsori 2.4 turbodiesel spinsero immediatamente ad un intervento degli ingegneri Lancia, eliminando il difetto con una miglioria del circuito di lubrificazione. La rivista Quattroruote ha dedicato un servizio tecnico/descrittivo agli aggiornamenti del 1996 sulla Lancia K.\nLa trasmissione Viscodrive con differenziale dotato di giunto Ferguson, sensibile alle perdite di aderenza dell'avantreno, di serie sulla motorizzazione 2.0 turbo 16v, provvede a ripartire la coppia e di conseguenza a limitare le perdite di trazione dovute alla diversa aderenza tra la ruota destra e quella sinistra.\nI cambi manuali di velocit\u00e0 sono a 5+R rapporti con sincronizzatori anche sulla retromarcia, e per la k \"2.0\" disponibili in due versioni: ' o '. Gli automatici sono a controllo elettronico e con selezione \"NORMAL\", \"POWER\", \"ICE\".\nPneumatici disponibili per berlina e s.w. nel 1996:\nNel provare la Lancia K, la rivista Quattroruote la defin\u00ec \"un'auto grintosa come non mai, che in pochi secondi arriva a 200 all'ora. La 'turbo' da , la pi\u00f9 potente delle nuove ammiraglie torinesi, unisce prestazioni di assoluto rilievo a un comfort di viaggio e a un'elegante finitura degli interni paragonabile a quello delle tedesche pi\u00f9 blasonate\". Fra i pregi la grande abitabilit\u00e0, la climatizzazione e i freni.\nLa prima serie esce dai listini a met\u00e0 del 1998.\nSeconda serie.\nIn occasione del 67\u00ba Salone Internazionale dell'Automobile di Torino del 1998, la Lancia presenta la nuova versione della K.\nTale modello si distingue esteticamente dalla prima serie per il rivestimento dell'abitacolo che non \u00e8 pi\u00f9 antracite e tortora ma unicamente antracite, per il diverso disegno del volante e, oltre che per altri particolari interni, per la tinta unica dei paraurti mentre prima erano presenti dei fascioni neri. Per le versioni \"2.0t\" e \"3.0\", viene modificato il disegno e le misure dei cerchi in lega.\nAl di l\u00e0 dei minimi ritocchi subiti da tutta la gamma, la novit\u00e0 pi\u00f9 importante \u00e8 stato l'esordio di due nuovi motori, cos\u00ec come l'introduzione di importanti accessori.\nNella seconda serie vengono introdotti a listino il cruise control, il navigatore satellitare, gli airbag laterali e i fari allo xeno ad orientamento automatico.\nEntrano a listino il nuovo motore 5 cilindri in linea 2.0 turbo 20v da che equipagger\u00e0 le k \"2.0t\" ed il 2.4 turbodiesel JTD con il sistema a iniezione diretta common rail che equipagger\u00e0 le k \"2.4jtd\" facendo uscire dai listini le k \"2.4td\". Consumi ridotti, grande silenziosit\u00e0 di funzionamento e ottime prestazioni le doti immediatamente avvertibili nel nuovo . Il nuovo motore 2.0 turbo 20 valvole con turbocompressore Garrett dotato di overboost e intercooler pu\u00f2 spingere la Lancia k alla velocit\u00e0 di .\nViene introdotto il nuovo cambio sequenziale automatico autoadattativo \"Comfortronic\" dalle doti di robustezza, rapidit\u00e0, e fluidit\u00e0 di funzionamento.\nPneumatici disponibili per berlina e s.w. nel 1998:\nLa versione Station Wagon.\nLa K Station Wagon \u00e8 entrata nei listini in occasione dei gi\u00e0 citati aggiornamenti tecnici a met\u00e0 del 1996. Da qualche tempo stava affermandosi una tendenza che aveva trasformato le station wagon da veicolo da trasporto in auto tese a soddisfare una clientela sempre pi\u00f9 esigente e sofisticata. Cos\u00ec, i progettisti Lancia vollero realizzare in collaborazione con la carrozzeria Pininfarina (che si occup\u00f2 anche della produzione della vettura nei propri stabilimenti di Grugliasco, dove venivano eseguite la lastratura e la verniciatura, e San Giorgio Canavese dove venivano eseguite la carrozzeria e la messa in strada) una station wagon elegante, con l'obiettivo di dare un'erede alla versione familiare della Lancia Thema, da cui l'auto riprende lo schema delle tradizionali modanature laterali del tetto, in metallo satinato o in colore scuro, per conferire un certo tono di rappresentanza al corpo vettura.\nSpaziosa e confortevole, la K Station Wagon offre inoltre un abitacolo ampio e ben rifinito; adottando di serie il sofisticato sistema di sospensioni autolivellanti \"Nivomat\" che permette di mantenere la giusta altezza da terra indipendentemente dal carico. Il tre quarti posteriore della k Station Wagon si contraddistingue per la pulizia delle linee. La coda slanciata fu anche uno degli aspetti pi\u00f9 graditi alla clientela.\nLa versione Coup\u00e9.\nLa versione Coup\u00e9 della K viene presentata al Salone di Torino del 1996. Prodotta nell'ex stabilimento Lancia di Chivasso dalla Carrozzeria Maggiora, entra nei listini nell'aprile 1997.\nInizialmente suscita qualche dubbio per la sua estetica, in particolare per la coda giudicata troppo classicheggiante per una coup\u00e9, e per gli sbalzi anteriore e posteriore ritenuti sproporzionati rispetto al passo. Le perplessit\u00e0 della clientela prevalgono sulle qualit\u00e0 della meccanica e sulle prestazioni di rilievo. Al volante la k Coup\u00e9, nonostante la mole da granturismo, evidenzia una notevole maneggevolezza sul misto, grazie anche al passo pi\u00f9 corto rispetto alla versione berlina.\nL'abitacolo possiede stile e comfort particolarmente apprezzati, in ragione dell'impiego abbondante di pelle, di inserti in radica e di elementi componentistici di pregio.\nLa Coup\u00e9 non riscosse il successo commerciale sperato e fu la prima K a uscire definitivamente di listino, dopo soli due anni di produzione.\nMotorizzazioni disponibili: \"2.4\", \"2.0t\" e \"3.0\". Nel 1998 erano state allestite, presso gli stabilimenti di Chivasso, alcune versioni di K Coup\u00e9 con il nuovo motore \"\" ma poi questa versione non ebbe sviluppo perch\u00e9 il motore non fu giudicato adatto ad una vettura di questo segmento nonostante i buoni dati di vendita della versione berlina con questa stessa motorizzazione. Un esemplare JTD risulta ancora esistente e circolante.\nLe versioni Limousine.\nAlmeno due esemplari \"3.0\" prima serie sono stati costruiti con carrozzeria limousine a passo lungo, analogamente a quanto effettuato per la Thema. Questi esemplari, realizzati espressamente su commissione, sono immediatamente riconoscibili per la presenza di un terzo finestrino fisso laterale fra le portiere anteriori e posteriori, nonch\u00e9 per il tetto e i montanti rivestiti in vinile nero. Nell'ottobre del 2000 uno di essi ha avuto l'onore di condurre la Regina Elisabetta II in visita in Italia. La vettura ha accolto in aeroporto militare la Regina e il consorte Filippo di Edimburgo, per poi proseguire in corteo reale secondo un percorso panoramico tra i ruderi romani, prima di giungere al Quirinale.\nAllestimenti speciali.\nProtecta.\n\"Protecta\" \u00e8 il nome della versione blindata dell'ammiraglia torinese.\nL'autovettura nasceva gi\u00e0 predisposta dalle linee di montaggio con componenti meccaniche speciali, e la blindatura veniva fatta negli stabilimenti Repetti di Casale Monferrato, per conto del Gruppo Fiat. Le motorizzazioni erano quelle di serie 3.0 V6 24v e 2.0t 20v.\nDotata di ogni tipo di dispositivo atto a garantire la pi\u00f9 alta protezione dei passeggeri, erano presenti dispositivi lampeggianti, sirena bitonale, ricetrasmittente, circuito interfonico, sistema di aerazione e ventilazione forzato, circuito autoestinguente sull'abitacolo, serbatoio carburante ignifugo, ruote antisgonfiamento, vetri anti kalashnikov stratificati con policarbonato antischeggia, portiere corazzate con chiusure a chiavistello, scrocchi e bocche di fuoco. La corazzatura era integrale e, oltre a portiere e vetri, comprendeva tetto, interno fari, pianale, vano motore e scocca.\nQuesta particolare versione viene ancora usata per il trasporto di alte cariche dello Stato Italiano e nelle Questure. Due esemplari fanno parte del parco auto del Quirinale riservato al Presidente della Repubblica. Svolge servizio in livrea Carabinieri per le scorte tecniche presso la Banca d'Italia e anche come auto di scorta dei Magistrati.\nKayak Bertone.\nNel 1995, la carrozzeria italiana Bertone, propose un concept che non aveva in comune con la Lancia K solo la base meccanica, ma ne anticipava anche una versione coup\u00e9: la Lancia Kayak. Tuttavia la produzione in serie di questo modello non avvenne, e sebbene anticip\u00f2 (solo concettualmente) la versione coup\u00e9 della K, quest'ultima non riprendeva in alcuna parte lo stile del prototipo."}
{"id": "532806", "revid": "367445", "url": "https://it.wikipedia.org/wiki?curid=532806", "title": "Monti Erei", "text": "I monti Erei (\"Munti Erei\" in siciliano; \"Heraei montes\" in latino) sono un gruppo montuoso della Sicilia centrale, principalmente ricadente nella parte centrale e settentrionale della Provincia di Enna, con la vetta pi\u00f9 alta raggiunta dal Monte Altesina, con i suoi 1.192 metri s.l.m. \nDescrizione.\nI Monti Erei sorgono a sud dei monti Nebrodi e delle Madonie, nella parte centrale dell'isola, situati da est dalle prime propaggini della Piana di Catania a ovest nell'Imera Meridionale e le province di Enna e Caltanissetta.\nGli Erei sono di origine calcarea, e non raggiungono altezze elevate. L'area era un tempo una delle pi\u00f9 importanti del mondo per quanto riguarda l'estrazione dello zolfo, oggi testimoniata dagli interessanti parchi minerari sparsi sul territorio, tra cui il Parco minerario di Floristella-Grottacalda \u00e8 il pi\u00f9 grande.\nIl gruppo montuoso \u00e8 cosparso di laghi (tra cui spiccano per importanza il Lago Pergusa, che per la ricchissima fauna di uccelli \u00e8 sede della prima Riserva Naturale speciale istituita in Sicilia, e il Lago Pozzillo, il pi\u00f9 esteso bacino artificiale dell'isola) e di riserve naturali.\nA causa della successione di rilievi accidentati, la popolazione e la densit\u00e0 abitativa sono entrambe ridotte; non pi\u00f9 di 200.000 sono gli abitanti dell'area. Al suo interno, tuttavia, vi \u00e8 la pi\u00f9 grande citt\u00e0 italiana posta sopra i 900\u00a0m d'altitudine e il capoluogo di provincia pi\u00f9 alto d'Europa, Enna, dove si concentra circa un sesto della popolazione erea, e Piazza Armerina, con i suoi 697 metri sul livello del mare e i suoi abitanti\nIl gruppo montuoso \u00e8 attraversato da un'autostrada, la A19 Palermo-Catania, da una ferrovia d'identica percorrenza. La maggior parte delle altre strade che attraversano la regione \u00e8 ricca di tornanti, a causa dell'accidentalit\u00e0 del territorio, geologicamente instabile.\nIl patrimonio naturalistico dei Monti Erei \u00e8 uno dei meglio conservati e dei pi\u00f9 ricchi dell'isola. Citt\u00e0 d'arte sono Caltagirone, Enna, Piazza Armerina e Nicosia; scavi archeologici di primaria importanza sono: la cittadella indigena ellenizzata di Morgantina con l'agor\u00e0 e il teatro greco, la Villa del Casale, patrimonio dell'umanit\u00e0 UNESCO per i suoi inestimabili mosaici romani, l'area archeologica romana di Centuripe col prestigioso museo archeologico. Ci\u00f2 testimonia l'antichissimo insediamento dell'area geografica."}
{"id": "532807", "revid": "34392", "url": "https://it.wikipedia.org/wiki?curid=532807", "title": "Ciclide", "text": ""}
{"id": "532810", "revid": "1086846", "url": "https://it.wikipedia.org/wiki?curid=532810", "title": "Associazione Sportiva Roma 1963-1964", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1963-1964.\nStagione.\nLa stagione della prima Coppa Italia della \u00e8 parecchio tribolata, dopo un inizio stagione carico di promesse, specialmente dopo l'ingaggio di Sormani, per il quale la Roma spende mezzo miliardo, l'acquisto non fa per\u00f2 fede alle promesse fatte dai dirigenti giallorossi ed a fine stagione viene immediatamente ceduto al , dove successivamente riesce ad affermarsi, dopo l'avvicendamento di tre allenatori sulla panchina, in campionato la Roma arriva dodicesima, senza mai brillare.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e con una banda giallorossa obliqua, pantaloncini neri e calzettoni bianchi bordati di giallorosso, I portieri hanno una divisa costituita da maglia grigia con colletto a polo giallorosso abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nArea direttiva\nArea tecnica\nRosa.\nDi seguito la rosa&lt;ref name=\"Rosa AS Roma - Saison 63/64\"&gt;&lt;/ref&gt;\nAcquisti nella sessione estiva del 1964 utilizzati nelle finali di settembre e novembre di Coppa Italia.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532834", "revid": "124879670", "url": "https://it.wikipedia.org/wiki?curid=532834", "title": "Zebrahead", "text": "Gli Zebrahead sono un gruppo musicale rapcore e punk rock statunitense, formatosi nella Contea di Orange nel 1996. Il nome prende spunto dall'omonimo film del 1992.\nGli Zebrahead sono composti dal chitarrista e cantante del gruppo Matty Lewis (conosciuto per essere stato nella band Jank 1000, che da poco ha preso il posto dell'ormai ex-cantante Justin Mauriello ora cantante dei Darling Thieves), dal rapper Ali Tabatabaee, dal chitarrista Greg Bergdorf (conosciuto per essere stato nella band 409), dal bassista Ben Osmundson (conosciuto per essere stato nella band 3-Ply) e dal batterista Ed Udhus (conosciuto per essere stato nella band 409).\nStoria.\nPrimi anni: 1996-1997.\nLa band \u00e8 stata formata nel 1996 dal cantante e chitarrista Justin Mauriello (precedentemente negli Once There), il chitarrista Greg Bergdorf (in precedenza nei 409), il bassista Ben Osmundson (gi\u00e0 nei 3 Ply), e il batterista Ed Udhus (in precedenza nei 409). Si tratta di cinque ragazzi di La Habra, California, che studiavano nella stessa scuola e suonavano in diverse band. Vari cambi di formazione li hanno infine riuniti su un palco e hanno capito subito che fra loro c'era un feeling musicale fuori dal comune. Justin Mauriello, Greg Bergdorf, Ben Osmundson Ed Udhus, sotto l'influsso stilistico di band come Fugazi e Descendents, iniziano ad inserire elementi di hip-hop nella loro produzione musicale, coinvolgendo nel loro lavoro il rapper Ali Tabatabaee. Chitarre distorte fanno da base ad un cantato incalzante. Nel 1997 vincono la manifestazione \"Los Angeles Music Awards\", diventando una delle realt\u00e0 pi\u00f9 interessanti della zona. Dopo aver deciso che volevano esplorare ulteriormente le loro capacit\u00e0 musicali, Greg, Justin, Ben e Ed lasciarono le loro precedenti band e formarono gli Zebrahead.\nIl rapper Ali Tabatabaee in un'intervista per il tour europeo di Broadcast To The World ha dichiarato che quando dovevano suonare al loro primo show non avevano ancora un nome per la band, e lui aveva appena visto il film Zebrahead. Pens\u00f2 che suonava bene come nome, perci\u00f2 lo usarono per quel concerto e non lo cambiarono mai pi\u00f9.\n1997-2003.\nL'album di debutto della band datato 1997, intitolato The Yellow ha permesso loro di farsi conoscere e di siglare un contratto con la major Columbia Records e di partecipare a tour europei e mondiali a supporto di band del calibro di The Offspring, Fuel e Reel Big Fish; e verso la fine dello stesso anno usc\u00ec Waste of Mind pubblicato dalla major Columbia Records. Nel 1999 ricevono la nomination ai Grammy nella categoria \"Best Metal Performance\" per la loro versione di \"Enter the Sandman\" canzone dei Metallica.\nSuccessivamente \u00e8 stato pubblicato Playmate of the Year il 22 agosto del 2000 e verso il 2001 \u00e8 uscito il loro EP Stupid Fat Americans solo in Giappone. Gli Zebrahead sono stati in Europa con i Green Day dove hanno raggiunto i record di vendite e dove hanno svolto vari festival. Nel corso degli anni, hanno anche condiviso concerti con band come Less Than Jake, Kottonmouth Kings, 311, MxPx, Reel Big Fish, Unwritten Law e Goldfinger.\nTre anni dopo Playmate Of The Year, hanno pubblicato MFZB (Mother Fucker Zebrahead Bitch). Fu pubblicato nel 2003, quando la band trascorse la maggior parte del suo tempo in Giappone, dove raggiunse un record nelle classifiche giapponesi. Gli Zebrahead si sono trovati a svolgere diversi festival tra cui Summer Sonic Festival, Punkspring, e show in tutto il Giappone.\nCambio di formazione: 2004-2005.\nPoco dopo il tour giapponese del 2004, il cantante / chitarrista Justin Mauriello ha lasciato il gruppo per proseguire con altri interessi. La notizia riguardo l'abbandono di Mauriello venne pubblicata sul sito ufficiale della band nel dicembre 2004 e i fan ne rimasero molto delusi. L'uscita dal gruppo di Mauriello fu cruciale non solo per i fan ma anche per il suono della band, poich\u00e9 la voce di Justin unita al rap di Tabatabaee era molto orecchiabile e dinamica. Lo stesso mese, Matty Lewis (ex della band Jank 1000) ricevette una chiamata da Todd Singerman, il produttore degli Zebrahead (che in passato aveva prodotto anche per gli Jank 1000), ed era stato informato del fatto che gli Zebrahead stavano cercando un nuovo cantante. Lewis, stabilitosi in California, partecip\u00f2 ai provini per il ruolo di cantante, e i quattro membri della band rimasero stupiti dalla sua voce e lo nominarono ufficialmente il loro nuovo cantante. Successivamente sostennero uno show ad Anaheim alla House of Blues il 12 marzo del 2005.\n\"Broadcast to the World: 2006-2007\".\nDopo due anni dal loro ultimo CD, gli Zebrahead, ora provvisti di una nuova voce, pubblicarono il loro quinto album in studio \"Broadcast to the World\", il 22 febbraio 2006 in Giappone. Il CD ottenne un grande successo e vendette molte copie in poco pi\u00f9 di un mese. La band afferm\u00f2 che, per la prima volta in sei anni, tutti i componenti parteciparono attivamente alla stesura della musica e dei testi; Greg Bergdorf, Ed Udhus e Ben Osmundson, Lewis ed Ali Tabatabaee raccontano di tradimenti (\"Here's To You\") e di relazioni difficili (\"Back To Normal\"). Fondamentale per il risultato finale dell'album fu l'innesto del nuovo cantante Matty Lewis. Come si evince dal titolo dell'album, il gruppo promise di portare in giro per tutto il mondo il proprio sound e tutta la voglia di comunicare il proprio messaggio. Recensendo uno dei loro ultimi show, il Los Angeles Time, si meravigli\u00f2 della sorprendente miscela di punk rock e rap. Il Daily Variety ha lodato gli Zebrahead descrivendoli come un incrocio perfetto fra The Descendents, 311, blink-182, Green Day e Beastie Boys e \"Broadcast to the World\" \u00e8 un album dinamico e divertente.\nSuccessivamente organizzarono un tour in Europa nel giugno 2006, tra cui una data al Download Festival annuale che si svolse nel Regno Unito. Gli Zebrahead trascorsero il resto del l'estate negli Stati Uniti per il Warped Tour. L'album Broadcast to the World usc\u00ec il 3 luglio in Europa tramite una casa discografica tedesca: la SPV GmbH. Il 24 ottobre 2006 fu commercializzato anche in Canada e negli Stati Uniti, attraverso la nuova etichetta ICON SEM. Per il resto del 2006 gli Zebrahead si impegnano in un tour in Europa e negli Stati Uniti chiamato \"Broadcast to the World\".\nNel marzo 2007, la band chiese due mesi per iniziare a scrivere nuovo materiale per il nuovo album in studio. Nel mese di maggio la band ritorn\u00f2 in Europa, impegnata in un tour con gli MxPx nel Regno Unito. Nel giugno - luglio dello stesso anno, gli Zebrahead girarono l'America, per partecipare ad un tour con gli Unwritten Law e con i Bullets and Octane. Al termine del tour, gli Zebrahead si dedicarono a scrivere materiale per il loro nuovo album che usc\u00ec qualche mese pi\u00f9 tardi.\n\"Phoenix: 2008-2009\".\nIl 17 maggio del 2008 venne rivelato attraverso MySpace che il nuovo album sarebbe stato intitolato \"Phoenix\". Il giorno dopo, sul blog Postcards From Hell venne rivelato che il primo singolo dell'album si sarebbe chiamato \"Mental Health\" e il suo video musicale sarebbe stato diretto da Elliot Dillman di Pandaworks.\nIl 9 luglio 2008 Phoenix esce in Giappone, piazzandosi fin dalla prima settimana al primo posto nella classifica di vendite nazionale e restando in cima per un bel po'. La tracklist dell'album prevede 16 tracce pi\u00f9 due Bonus Tracks solo nella versione giapponese dell'album. In concomitanza con l'uscita in Giappone dell'album, su iTunes USA \u00e8 stato reso disponibile un EP denominato \"Not the New Album EP\" contenente il singolo Mental Health e gli outtake Photographs e Politics. L'album usc\u00ec nel resto del mondo il 5 agosto, e nello stesso giorno venne reso disponibile in tutto il mondo l'EP che lo anticipava. L'album finora \u00e8 uscito in quattro diverse versioni:\n\"\"Panty\" \"Raid\" e \"Get Nice!\"\": 2009-2011.\nNella primavera del 2009, gli Zebrahead annunciarono di star lavorando ad un nuovo disco, in seguito ne confermarono l'uscita nel tardo autunno dello stesso anno. La band intraprese il Less Than Jake tour per aiutare a promuovere l'album attraverso Europa, Giappone e USA, tour da concludere nella primavera 2010.\nAd agosto 2010, gli Zebrahead annunciarono di aver deciso di registrare un nuovo album prima della fine dell'anno. Nella primavera 2011 ne annunciarono il titolo: Get Nice!; in seguito pubblicarono la canzone \"Ricky Bobby\" e la title track \"Get Nice!\"\n\"\"Call Your Friends\" e \"The Early Years \u2013 Revisited\": 2012-2015.\nNel luglio 2012 la band annunci\u00f2 di aver pianificato l'uscita del loro decimo disco per agosto 2013.\nNel giugno 2013, gli Zebrahead annunciarono l'abbandono del chitarrista Greg Bergdorf per dedicarsi di pi\u00f9 alla famiglia. Al suo posto entr\u00f2 in formazione Dan Palmer.\nIl 21 aprile 2015 gli Zebrahead pubblicano il loro undicesimo disco dal titolo The Early Years \u2013 Revisited.\n\"Walk the Plank\" e \"Brain Invaders\"\": 2015-presente.\nIl 7 ottobre 2015 la band pubblica il dodicesimo album, intitolato \"Walk the Plank\". In seguito dall'11 ottobre al 1\u00ba dicembre effettuano un tour in Giappone ed Europa.\nIn occasione del ventesimo anniversario dalla nascita della band \u00e8 stato pubblicato l'album \"Greatest Hits? - Volume 1\", uscito 11 marzo 2015 esclusivamente in Giappone. Oltre a materiale familiare, la raccolta presenta diverse canzoni ri-registrate dai precedenti album della band con l'ex cantante/chitarrista ritmico Justin Mauriello, questa volta con l'attuale protagonista Matty Lewis. I brani ri-registrati sono stati pubblicati separatamente come undicesimo album in studio della band con il titolo \"The Early Years - Revisited\" uscito il 21 aprile 2015.\nDopo aver registrato all'inizio dell'anno, il dodicesimo album \"Walk the Plank\" \u00e8 stato pubblicato il 7 ottobre 2015. La band ha pubblicato un secondo album raccolta il 24 novembre 2017 intitolato \"The Bonus Brothers\", con brani che erano precedentemente disponibili solo nelle edizioni giapponesi dei loro album.\nIl loro tredicesimo album in studio \"Brain Invaders\" \u00e8 stato pubblicato nel marzo 2019.\nSuccessivamente, nel gennaio 2021, \u00e8 stato pubblicato l'EP \"Wanna Sell Your Soul?\".\nIl 26 aprile 2021, la band ha confermato l'abbandono di chitarrista e cantante Matty Lewis. Non sono stati per\u00f2 specificati i motivi di tale scelta."}
{"id": "532835", "revid": "7336", "url": "https://it.wikipedia.org/wiki?curid=532835", "title": "Teoria della musica", "text": ""}
{"id": "532836", "revid": "1579384", "url": "https://it.wikipedia.org/wiki?curid=532836", "title": "New England Revolution", "text": "Il New England Revolution \u00e8 una societ\u00e0 calcistica statunitense con sede nella citt\u00e0 di Foxborough (Massachusetts). Il club milita nella Major League Soccer fin dalla sua fondazione nel 1995 e disputa le proprie partite casalinghe al Gillette Stadium, impianto da 68.755 posti a sedere.\nNella sua storia ha vinto una U.S. Open Cup (2007) ed il Supporters' Shield (2021) e, a livello internazionale, una SuperLiga (2008).\nStoria.\nStoria.\nLa Nuova Inghilterra pu\u00f2 essere considerata la culla del calcio statunitense valutando la squadra dell\"'Oneida Foot Ball Club\" (1862\u20131865), un gruppo di studenti delle scuole secondarie di Boston, come la prima formazione o societ\u00e0 calcistica organizzata che praticasse il gioco con regole molto simili a quelle tuttora in vigore (gioco che allora venne soprannominato Boston Game). Il primo spazio di gioco fu il \"Boston Common\", un parco pubblico nel centro della citt\u00e0 della Nuova Inghilterra.\nNel 1869 le due universit\u00e0 di Princeton e Rutgers giocarono con regole pi\u00f9 certe quella che storicamente viene considerata la prima partita di calcio negli Stati Uniti d'America.\nLe attivit\u00e0 sportive studentesche negli istituti ed universit\u00e0 diffusero il gioco del calcio e diedero impulso alla formazione delle prime leghe locali o regionali, con la formazione di team composti prevalentemente da immigrati europei, e nello specifico anglosassoni, come i Fall River Rovers, i \"Boston Rovers Foot Ball Club\" attivi dal 1888 o i Boston Beaneaters nel 1894 attivi nella American League of Professional Football (emanazione della squadra di baseball omonima).\nSuccessivamente vi fu una proliferazione di leghe minori e regionali fino al 1921 con la creazione della American Soccer League e dei Boston Soccer Club (1924-1931), chiamati anche \"Wonder Workers\" e rinominati nel 1929 \"Boston Bears\", ed, un anno dopo, dei \"Fall River Marksmen\" veri e propri dominatori nella lega con ben sette campionati vinti insieme ai \"New Bedford Whalers\" (1914-1931) con quattro campionati vinti al proprio attivo, due nella \"Southern New England Soccer League\" ed altri due nella ASL.\nLa Lamar Hunt U.S. Open Cup diede un ulteriore impulso alla formazione di numerose squadre \nche ebbero comunque breve durata: nel 1916 i \"Boston American FC\", nel 1920 e 1921 i \"Boston City\", i \"Boston Blues\" nel 1923, i \"Boston Hubs\" (nel 1926 della \"National Soccer League\"), nel 1934 e 1935 sono presenti i Boston Celtics, i \"Boston Internationals\" nel 1948.\nBisogna aspettare gli anni sessanta e la nuova American Soccer League di seconda generazione (1933-1983) per rivedere una formazione nell'allora massima lega, dai Boston Metros/Tigers (1963-1968) e i Fall River Astros/Boston Astros (1967-1975) ai Boston Rovers/Beacons (1967 e 1968) degli albori della Nasl.\nAltre tre formazioni fecero parte della stessa lega in periodi diversi: i Boston Minutemen dal 1974 al 1976, i New England Tea Men dal 1978 al 1980, sempre con scarsi risultati ed affluenza di pubblico. Le fugaci apparizioni dei Boston Bolts (1988-1990), Boston Storm (1994-1995), fecero da preludio alla fondazione dei Revolution ed alla nuova lega della Major League Soccer.\nNew England Revolution.\nNel 1993 venne fondata la Major League Soccer che, un anno dopo, assegn\u00f2 le prime sette franchigie che avrebbero partecipato al campionato: Boston, Columbus, Los Angeles, New York, New Jersey/Long Island (poi ritirata), San Jose e Washington. Agli \"Original Six\" si aggiunsero nel 1995 Dallas, Denver, Tampa Bay e Kansas City.\nIl 15 giugno 1994 viene fondato il \"New England Revolution\" per opera di Robert e Jonathan Kraft, diventando uno dei 10 club fondatori della Major League Soccer, con sede al Foxboro Stadium.\nLa prima formazione d'esordio venne guidata dall'irlandese Frank Stapleton (successivamente sostituito dall'olandese Thomas Rongen) e comprendeva Alexi Lalas, Mike Burns (attuale GM della formazione) e Joe-Max Moore, arrivando ultimi nella \"Eastern Conference\" del 1996 e non accedendo alla fase finale del campionato.\nIl campionato successivo, MLS 1997, la guida di Rongen porter\u00e0 i Revolution al quarto posto nella Eastern ma sconfitti dai D.C. United nei play-off. L'involuzione del campionato successivo, quinto ed ultimo posto nella Conference del MSL 1998, malgrado la presenza di Giuseppe Galderisi, porter\u00e0 al cambio d'allenatore con l'arrivo dell'italiano Walter Zenga (gi\u00e0 portiere della formazione dal 1997) non apportando comunque ulteriori cambiamenti (Zenga verr\u00e0 comunque sostituito dallo scozzese Steve Nicol durante la stagione) con un quinto posto e l'esclusione dai play-off nella MLS 1999.\nL'uruguaiano naturalizzato statunitense Fernando Clavijo prende le redini della squadra nel campionato MLS 2000 raggiungendo un ragguardevole secondo posto nella stagione regolare e portando i Chicago Fire alla terza partita dei quarti di finale di play-off, venendo comunque eliminati. L'anno successivo, MLS 2001, i Rev's non ripeteranno la buona annata precedente in campionato, non riuscendo a raggiungere i play-off, ma fornendo una ottima prestazione in Open Cup venendo comunque sconfitti in finale dai Los Angeles Galaxy per 2 a 1. Sulla scia di questo risultato i Revolution per l'anno successivo, MLS 2002, vinceranno la \"Eastern Conference\" (a pari punti con i Columbus Crew) per raggiungere successivamente la finale del campionato disputata nel nuovo stadio di \"casa\" del Gillette Stadium: dopo che i tempi regolamentari si conclusero sullo 0-0 i Los Angeles Galaxy vinsero il titolo con un golden goal segnato nei tempi supplementari.\nL'era Clavijo si concluse con questa cocente sconfitta ma con ottimi progressi nei risultati che proseguiranno con il ritorno in panchina di Steve Nicol anche nella stagione MLS 2003, secondo posto nella stagione regolare e semifinali nei play-off (sconfitti da un golden goal nei supplementari contro i Chicago Fire), quarto posto nella stagione regolare e semifinali nei play-off (sconfitti ai rigori dai D.C. United) nella stagione MLS 2004.\nDal 2005 al 2007 i Rev's inanellano tre ottime stagioni anche se terminate con altrettante cocenti sconfitte: primi nella \"Eastern Conference\" (Taylor Twellman miglior marcatore nella stagione regolare) verranno sconfitti in finale ancora dai Los Angeles Galaxy nei supplementari nella stagione MLS 2005; secondi nella stagione regolare in \"Eastern Conference\" raggiunsero la finale di Frisco con i Houston Dynamo persa ai calci di rigore nella stagione MLS 2006; secondi nella stagione regolare in \"Eastern Conference\" raggiunsero nuovamente la finale ancora con i Houston Dynamo persa 2 a 1, dopo essere passato in vantaggio, nella stagione MLS 2007.\nSempre nel 2007 i Rev's (come vengono chiamati dai tifosi) comunque raggiunsero un risultato importante; batterono il FC Dallas per 3-2 nella finale della US Open Cup (giocata allo stadio Pizza Hut Park di Frisco, casa del club texano), aggiudicandosi il trofeo e vincendo il 1\u00ba titolo dalla fondazione della squadra (1995).\nDopo una buona stagione regolare nella \"Eastern Conference\", terzi in classifica, del campionato MLS 2008, verranno sconfitti nelle semifinali di conference dai Chicago Fire. Nello stesso anno raggiunsero le semifinali di US Open Cup ma, soprattutto, conquistarono la SuperLiga (torneo che vede affrontarsi quattro squadre della MLS ed altrettante del campionato messicano): i Revolution superarono in una finale tutta statunitense gli eterni rivali della Houston Dynamo, ai calci di rigore.\nLe stagioni successive segneranno un lento declino della squadra di Nicol e Paul Mariner soprattutto in campionato, con un terzo posto nella stagione MLS 2009 ed eliminati al primo turno dei play-off ed un sesto ed un ottavo posto nelle stagioni successive. Di contraltare, nelle stesse stagioni, i Revolution ottennero due ottime prestazione nella SuperLiga con una semifinale ed una finale persa contro i messicani del Club Atl\u00e9tico Morelia per 2 a 1.\nDalla stagione MLS 2011 vede l'avvicendamento in panchina tra lo scozzese Nicol (attualmente l'allenatore pi\u00f9 vincente dei Rev's) con Jay Heaps, gi\u00e0 giocatore nella stessa societ\u00e0. Con Heaps la formazione bostoniana torna ad essere competitiva raggiungendo nuovamente le finali di lega nel 2014, venendo battuta nuovamente dai Los Angeles Galaxy e la finale di Open Cup del 2016 questa volta sconfitti dai FC Dallas. L'era Heaps si conclude a fine campionato del 2017 sostituito ad interim da Tom Soehn, che successivamente lascer\u00e0 la panchina a Brad Friedel.\nLa stagione MLS 2018 si conclude con un deludente 8\u00ba posto ed una non ammissione ai play-off, scia negativa che continuer\u00e0 nel campionato successivo con l'esonero di Friedel (sostituito ad interim da Mike Lapper) e l'ingaggio con ruolo di manager e direttore sportivo di Bruce Arena che riuscir\u00e0 a condurre la squadra al 7\u00ba posto di Eastern Conference ed all'accesso ai play-off dopo tre anni di assenza.\nColori e simboli.\nColori.\nLa divisa della squadra \u00e8 blu, rosso e bianco, la seconda maglia \u00e8 bianca. Le uniformi dei Rev's prendono i colori dalla bandiera nazionale, conformi anche alla squadra di New England Patriots di football americano. Ai tre colori principali, dal 2010, s'\u00e8 innestato il color argento.\nSimboli ufficiali.\nStemma.\nLo stemma della squadra bostoniana rappresenta una interpretazione graficizzata della bandiera nazionale sventolante con strisce orizzontali rosse e bianche alternate (pi\u00f9 evidente soprattutto con lo sfondo blu che caratterizza le maglie da gioco) e nel quadrante superiore, invece del tradizionale rettangolo blu con le stelle bianche a cinque punte, \u00e8 presente un pallone \"stellato\" blu (che ricorda quello della Nasl e, successivamente, prodotto dalla Adidas per la UEFA Champions League) ad evidenziare l'attivit\u00e0 sportiva della societ\u00e0. Sottostante al logo \u00e8 presente la denominazione societaria con la scritta \"Revolution\" trattata graficamente come il logo.\nIn passato le squadre del New England adottarono spesso riferimenti storici o patriottici per denominare le proprie formazioni calcistiche come ad esempio i Boston Minutemen che usarono come logo il \"cappello a tricorno\" in ricordo della guerra d'indipendenza americana (la forma del cappello stilizzato definiva anche la M di \"Minutemen\") od in modo pi\u00f9 esplicito i New England Tea Men (letteralmente \"gli uomini del T\u00e8\" in ricordo del Boston Tea Party) che utilizzarono una minuziona rappresentazione di un vascello del settecento contornato dalla scritta della denominazione societaria.\nMascotte.\nLa mascotte ufficiale della societ\u00e0 \u00e8 Slyde, un pupazzo a forma di volpe..\nStrutture.\nStadio.\nIl Gillette Stadium, inaugurato nel 2002, ha sostituito il vecchio Foxboro Stadium, costruito negli anni '70. I New England Revs nella loro storia, hanno sempre condiviso lo stadio con i pi\u00f9 celebri New England Patriots, squadra di football americano che milita nella NFL, fin dai tempi del Foxboro.\nIl 14 giugno la MLS annunci\u00f2 che i Revolution avrebbero costruito un nuovo stadio, in solitaria, senza la compropriet\u00e0 con altre societ\u00e0.\nIl 2 agosto 2007, il Boston Herald pubblic\u00f2 un articolo che situava il nuovo stadio a Somerville e che confermava l'ufficialit\u00e0 delle intenzioni dei Revs e della MLS di costruire uno stadio da 20.000 a 25.000 posti, sulla Innerbelt Road, e che i costi sarebbero stati vicino ai $50 e $200 milioni.\nSociet\u00e0.\nIl proprietario del club \u00e8 Robert K. Kraft, che possiede anche i New England Patriots che militano nella NFL.\nDiffusione nella cultura di massa.\nIl New England Revolution compare nella serie televisiva \"Dawson's Creek\", nella quale il protagonista, Dawson Leery, ha in camera propria un gagliardetto della squadra.\nCalciatori.\nNel New England Revolution hanno giocato, tra il 1997 e il 1998, anche il portiere Walter Zenga e il centravanti Giuseppe Galderisi. Zenga \u00e8 stato anche allenatore della formazione statunitense durante la stagione 1998. Giocatori di primo piano che hanno fatto parte della rosa sono il centrocampista e capitano Steve Ralston, il centravanti Taylor Twellman e il portiere Matt Reis.\nRecord.\n\"Dati aggiornati alla stagione regolare 2020\".\nTifoseria.\nI gruppi di tifosi pi\u00f9 importanti del New England Revolution sono i Midnight Riders e la Rev Army. Il nome dei primi fa riferimento alla cavalcata di Paul Revere e William Dawes all'inizio della rivoluzione americana. La parte del Gillette Stadium occupata dai Midnight Riders e dalla Rev Army \u00e8 la sezione 143, ribattezzata The Fort, ossia il Forte.\nOrganico.\nRosa.\n\"Aggiornata al 17 marzo 2021.\""}
{"id": "532838", "revid": "287204", "url": "https://it.wikipedia.org/wiki?curid=532838", "title": "Euclides da Cunha", "text": ""}
{"id": "532840", "revid": "1369234", "url": "https://it.wikipedia.org/wiki?curid=532840", "title": "T\u00fcrkiye S\u00fcper Kupas\u0131", "text": "La Supercoppa di Turchia (in turco T\u00fcrkiye S\u00fcper Kupas\u0131) \u00e8 una competizione calcistica turca, organizzata con cadenza annuale dalla Federazione calcistica della Turchia. Organizzata in gara unica, vede affrontarsi la squadra vincitrice del massimo campionato turco (S\u00fcper Lig) e la vincitrice della coppa nazionale.\nIntrodotta nel 2006, si svolge con lo stesso meccanismo della soppressa Coppa del Primo ministro, giocata dal 1966 al 1998.\nDal 2006 al 2008 le partite del torneo si sono disputate in Germania, visto l'alto tasso di immigrati turchi presenti nel paese tedesco. La prima edizione della manifestazione si \u00e8 disputata il 30 luglio 2006 alla Commerzbank-Arena di Francoforte e ha visto la vittoria del Be\u015fikta\u015f (vincitore della Coppa di Turchia).\nL'edizione del 2010 non ha visto tra le sfidanti almeno una delle tre grandi squadre di Istanbul, fatto accaduto per la terza volta (considerando anche i tornei precedenti). Nel 2011 la partita non si \u00e8 disputata a causa di un grave scandalo che ha colpito il calcio turco.\nAlbo d'oro.\nFonte: tff.org."}
{"id": "532841", "revid": "22356", "url": "https://it.wikipedia.org/wiki?curid=532841", "title": "Camptosauride", "text": ""}
{"id": "532842", "revid": "22356", "url": "https://it.wikipedia.org/wiki?curid=532842", "title": "Driosauride", "text": ""}
{"id": "532845", "revid": "3115", "url": "https://it.wikipedia.org/wiki?curid=532845", "title": "Paolo Fabbri (partigiano)", "text": "Biografia.\nPrimo di dieci figli, si iscrisse giovanissimo al Partito Socialista Italiano. Da umile organizzatore di braccianti, divenne dirigente di organizzazioni operaie.\nCon l'entrata in guerra dell'Italia nella prima guerra mondiale, fu chiamato alle armi e inviato al fronte. Nel dopoguerra, il suo impegno politico lo port\u00f2 a diversi incarichi, sia sindacali che all'interno del partito; fu inoltre consigliere comunale nel paese natale di Conselice, nonch\u00e9 nel 1920 consigliere provinciale di Bologna.\nArrestato nel 1924 e quindi confinato dalle autorit\u00e0 fasciste nel 1926 a Lipari, aiut\u00f2, nel 1929, Emilio Lussu, Carlo Rosselli e Francesco Fausto Nitti nella loro leggendaria fuga dal confino, sacrificando se stesso per coprire i compagni e ricevendone un'ulteriore pena di tre anni per complicit\u00e0 in evasione.\nScarcerato, pi\u00f9 volte perseguitato dalla polizia, continu\u00f2 la sua attivit\u00e0 di fervente antifascista. Entrato nella Resistenza, nelle Brigate Matteotti alla fine del 1944 fu inviato al sud, per prendere contatto con i dirigenti del PSIUP, il neocostituito governo dell'Italia liberata e il comando alleato, al fine di organizzare la strategia per la liberazione nazionale.\nLa morte.\nIl 14 febbraio 1945 tent\u00f2 di riattraversare le linee sull'Appennino tosco-emiliano presso Bombiana, nel comune di Gaggio Montano, accompagnato dal tenente colonnello Mario Guermani e dalla guida locale Adelmo Degli Esposti. Nella serata Degli Esposti rientr\u00f2 alla base da solo raccontando che in una localit\u00e0 che non ricordava dopo aver sentito degli spari aveva abbandonato Fabbri e Guermani. Pur essendo stata approntata una squadra per cercare i due dispersi il comando brasiliano che aveva il controllo dell'area del fronte non diede il permesso.\nNel dopoguerra su pressione del figlio di Fabbri, Nevio, gi\u00e0 nel febbraio 1946 Degli Esposti era stato arrestato dai carabinieri e sottoposto a diversi interrogatori. Circa gli avvenimenti dell'anno precedente Degli Esposti dichiar\u00f2:\nL'aprile seguente Degli Esposti condusse le forze dell'ordine nel luogo in cui aveva abbandonato i due partigiani che furono cos\u00ec riesumati.\nDall'autopsia non fu possibile accertare cosa avesse provocato la morte, se un proiettile, una mina o una bomba a mano.\nRiconoscimenti.\nIntitolate a suo nome vi sono strade di Bologna, Conselice, Molinella, Castenaso, Gaggio Montano e Ciampino.\nA Bologna, al civico n.43 di via Paolo Fabbri dimor\u00f2 il cantautore Francesco Guccini, che intitol\u00f2 un suo album \"Via Paolo Fabbri 43\", uscito nel 1976."}
