{"id": "551212", "revid": "122538630", "url": "https://it.wikipedia.org/wiki?curid=551212", "title": "Il corvo (poesia)", "text": "Il corvo \u00e8 una poesia scritta da Edgar Allan Poe nel 1845, la principale pubblicata nella raccolta \"Il corvo e altre poesie\" del 1845.\nFu pubblicata per la prima volta il 29 gennaio 1845, sul giornale \"New York Evening Mirror\". \nFamoso per la sua musicalit\u00e0 e l'atmosfera sovrannaturale, narra la cupa vicenda di un amante ancora in pena per la sua amata morta, che, mentre medita su un grande volume, a mezzanotte \"\"con grande strepitio d'ali\" riceve la visita di un corvo che non far\u00e0 altro che ripetere monotonamente \"Nevermore\"\" (\"Mai pi\u00f9\"), tracciando, verso le ultime strofe, l'apice del dolore nell'amante.\nStoria editoriale.\nDopo la sua pubblicazione sull\"Evening Mirror\", \"Il corvo\" apparve in molti periodici, inclusi \"The American Review\" (febbraio 1845, \"New York Tribune\" (4 febbraio 1845), \"Broadway Journal\" (vol. 1, 8 febbraio 1845), \"Southern Literary Messenger\" (vol. 11, marzo 1845), \"London Critic\" (14 giugno 1845), \"Literary Emporium\" (vol. 2, dicembre 1845), \"Saturday Courier\" 16 (25 luglio 1846), e il \"Richmond Examiner\" (25 settembre 1849).\n\"Il corvo\" fu anche pubblicato indipendentemente nel 1845 ed \u00e8 apparso in numerose antologie, a partire da \"Poeti e poesie americani\" nel 1847.\nStile e metrica.\nIl linguaggio, le allitterazioni, le rime interne e il lessico arcaico creano un'atmosfera gotica e hanno portato all'elaborazione di numerose parodie. \u00c8 ricordato soprattutto per il suo vario ma ripetuto verso-chiave \"Quoth the Raven, \"Nevermore\".\" \"Disse il Corvo, \"Mai pi\u00f9\".\"\nIl metro base della poesia \u00e8 l'ottametro trocaico, che \u00e8 formato da versi di otto trochei (coppie di sillabe di cui la prima lunga e la seconda breve). Tutte le diciotto strofe hanno la stessa forma. Questo metro costante crea una sensazione di stabilit\u00e0, mentre il testo contrasta con lo schema con una costante crescita della tensione e dell'ansia. Il brano \u00e8 citato da molti per riferire la paranoia dell'autore.\nInterpretazione.\nLa poesia, come altri lavori di Poe, ad esempio \"Il gatto nero\" e \"Il cuore rivelatore\", \u00e8 uno studio di colpa o perversione (citando lo stesso Poe: \"L'umana sete di auto-tortura\"). Bench\u00e9 in queste storie si racconti sempre di narratori che hanno ucciso qualcuno, in \"Il Corvo\" si dice solo che il narratore ha perso il suo amore, Lenore (nome importato da una poesia precedente, \"Lenore\" (1831), che \u00e8 una massiccia rielaborazione di \"A Paean\"; entrambe trattano della morte di una giovane donna).\nLa reazione del protagonista a questa perdita \u00e8 colorata di misticismo, e si sa che egli \u00e8 terrorizzato dall'attesa di una visita (forse Lenore stessa, \"la parola sussurrata 'Lenore'\"), prima ancora che lui veda il misterioso corvo.\n\"Colpa\" potrebbe non essere preso qui in tutti e due i suoi significati, legale e morale. I personaggi di Poe solitamente non si sentono in colpa perch\u00e9 hanno fatto una cosa \"cattiva\", poich\u00e9 il racconto non \u00e8 didattico (nel suo saggio \"Il principio poetico\" Poe definisce la didattica come la peggiore delle eresie); non c'\u00e8 una morale nel racconto. La colpa, per Poe, \u00e8 \"perversa\", e la perversione \u00e8 il desiderio di auto-distruzione. \u00c8 totalmente indifferente alla distinzione della societ\u00e0 tra giusto e sbagliato. Il \"senso di colpa\" \u00e8 l'inspiegabile ed inesorabile desiderio di ognuno di distruggere \"eo ipso\".\n\"Il Corvo\" \u00e8 anche un eccellente esempio di arabesco reso come grottesco. In aggiunta al terrore fisico del narratore in tutta la poesia, ci sono anche molte sequenze disturbanti a livello psicologico ed immagini descritte come tali.\nIl narratore impara velocemente cosa l'uccello risponder\u00e0 ai suoi quesiti, e sa che la risposta sar\u00e0 negativa (\"Mai pi\u00f9\"). Nonostante ci\u00f2 lui continua a porre delle domande che potrebbero ottimisticamente avere delle risposte positive, \"\"C'\u00e8 del balsamo in Galaad?\" \"Incontrer\u00f2 Lenore nell'Ade?\"\". Ma la risposta predestinata del Corvo a ogni domanda \u00e8 \"Mai pi\u00f9\", che accresce l'angoscia del narratore.\nLa tematica dell'angoscia continua e quella dell'ossessione dell'auto-distruzione dopo la morte di una bellissima donna sono, di per s\u00e9 stesse, gli argomenti pi\u00f9 poetici secondo Poe (vedi il suo saggio \"La filosofia della composizione\"). La tortura che l'animale ha inflitto al narratore era gi\u00e0 nell'animo del narratore, il corvo estrae solo quello che c'era gi\u00e0. Il Corvo stesso \u00e8 un \"processo meccanico\": determinista, preordinato, una sola parola (in inglese \"Mai pi\u00f9\" \u00e8 \"Nevermore\") \u00e8 il \"solo rifornimento e deposito\" del corvo. Il narratore si getta in questo processo in una forma di masochismo, e lascia che esso lo consumi e lo distrugga (\"la mia anima fuori di quell'ombra che giace ondeggiando sul pavimento non si sollever\u00e0 - mai pi\u00f9!\").\nPerch\u00e9 o come Lenore fu persa non ci \u00e8 dato saperlo, ma il narratore \u00e8 diviso tra il desiderio di dimenticare e il desiderio di ricordare. La morte senza una causa \u00e8 uno standard per Poe:\n(vedi \"Ligeia\", \"Eleonora\", \"Morella\", \"Berenice\", \"La caduta della casa degli Usher\", \"Il ritratto ovale\", \"Annabel Lee\", \"Lenore\", \"A Pean\", \"Le campane\" e altre). La bellezza femminile muore senza un motivo e senza spiegazione, oppure \u00e8 la donna che muore poich\u00e9 \u00e8 bella. Alla fine il narratore si aggrappa al ricordo di tutto ci\u00f2 che ha lasciato. Ci\u00f2 che il corvo gli ha tolto cos\u00ec crudelmente \u00e8 la sua solitudine, ma questa crudelt\u00e0 viene dall'uomo stesso perch\u00e9 non sa desistere dall'interrogare il corvo. Egli \u00e8 affascinato dalla risposta ripetitiva e desolata dell'animale. Il narratore lo interroga continuamente, nella speranza che esso risponda \"s\u00ec\", o forse, contro ogni desiderio positivo, nella speranza di sentire un altro \"no\".\nL'uccello sembra un'allucinazione, esso \u00e8 di fatto reale, ma questo non significa che il narratore non abbia alcuna allucinazione. Non si pu\u00f2 infatti dire che i corvi parlino, e anche se il corvo imperiale pu\u00f2 effettivamente imitare la voce umana, il \"nevermore\" appare una figura onomatopeica, il verso gracchiante che il protagonista interpreta come una parola (pareidolia acustica). Il corvo di Poe sembra essere ispirato dal corvo Grip in Barnaby Rudge di Charles Dickens. L'animale di Dickens pronuncia molte parole e versi buffi, incluso il rumore di una bottiglia di champagne, ma Poe pensa che Dickens non abbia reso abbastanza le qualit\u00e0 drammatiche del corvo.\nInflusso culturale.\nSul decadentismo europeo\nL'onomatopeica \"nevermore\" \u00e8 stata ripresa come titolo di una poesia di Paul Verlaine e ha ispirato \"L'assiuolo\" di Giovanni Pascoli, il primo poeta italiano importante a riprendere temi dell'opera di Poe in lingua originale, con l'eccezione della Scapigliatura. La prima traduzione italiana \u00e8 di Ernesto Ragazzoni (1891), seguito poco dopo da Ulisse Ortensi (1892)."}
{"id": "551223", "revid": "585241", "url": "https://it.wikipedia.org/wiki?curid=551223", "title": "Appio Claudio Sabino Inregillense (console 495 a.C.)", "text": "Biografia.\nNacque come \"Attius Clausus\" nel territorio dei Sabini in una localit\u00e0 chiamata \"Inregillum\", e divenne console nel 495 a.C. con Publio Servilio Prisco Strutto.\nNel 505 a.C. i Romani condussero a buon fine la guerra contro i Sabini e, l'anno successivo, questi ultimi si divisero tra quanti volevano prendersi una rivincita sui Romani e quanti preferivano invece fare con essi la pace. Attius Clausus faceva parte di questo secondo schieramento e, visto che la fazione che ricercava un nuovo scontro con Roma stava diventando sempre pi\u00f9 potente, si diresse nella citt\u00e0 latina vincitrice con parenti, amici e circa 5.000 dei suoi clientes. Con quanti lo seguirono egli divenne cittadino di Roma, ben contenta di accogliere una parte non indifferente dei suoi antichi nemici, la cui emigrazione sfavoriva evidentemente le sorti sabine, e ai nuovi arrivati fu concesso d'insediarsi sulla sponda opposta del fiume Anio. A ognuno di essi furono assegnati due iugeri di terra (equivalenti all'incirca a mezzo ettaro), mentre ad Attius Clausus ne furono concessi venticinque.\nIl gruppo che aveva seguito Attius Clausus, con altri Sabini che li raggiunsero alla spicciolata, divenne noto come \"Trib\u00f9 antica Claudia\". Attius Clausus, il cui nome fu trasformato presto in quello di Appius Claudius, come capo di quella nuova \"gens\" fu elevato al rango di senatore e la sua influenza divenne notevole nella nuova sua patria.\nTito Livio ne descrive il temperamento come impulsivo e arrogante.\nNell'anno del suo consolato emerse il conflitto, fino ad allora latente, tra patrizi e plebei. Infatti nei primi anni della repubblica tutte le cariche pubbliche erano in mano ai patrizi, forti del loro ruolo nella cacciata della monarchia, ed i plebei, di fatto, non erano rappresentati. Inoltre le leggi sul debito, e l'uso del Nexum, che consentivano di ridurre i debitori alla schiavit\u00f9, favorivano di fatto i patrizi, che approfittavano di questa situazione per prevalere nei confronti dei plebei.\nLa pratica della riduzione dei debitori in schiavit\u00f9 si era poi andata aggravando negli ultimi tempi, anche a causa dei frequenti conflitti che impegnavano i romani contro i bellicosi vicini, conflitti che, nel caso migliore non permettevano ai cittadini-soldati di seguire adeguatamente i lavori nelle proprie propriet\u00e0, in quello peggiore, ne comportavano la perdita o la distruzione.\nMentre in senato si stava discutendo, senza arrivare a una soluzione, sulla questione dei debitori ridotti in schiavit\u00f9, sul fronte militare Roma era minacciata dai Volsci, resi pi\u00f9 audaci dalle difficolt\u00e0 interne alla Repubblica. Nonostante tutto per\u00f2 non riuscirono a convincere le citt\u00e0 Latine, appena uscite sconfitte dalla battaglia del Lago Regillo, ad unirsi a loro in funzione anti romana. Anzi, i Latini denunciarono al Senato romano i preparativi di guerra dei Volsci, ottenendo per questo la liberazione di oltre 6.000 soldati fatti prigionieri, e ridotti in schiavit\u00f9 a seguito della sconfitta dell'anno prima.\nIn questa situazione di crisi, la plebe rimase compatta nel rifiutarsi di rispondere alla chiamata alle armi, se non fossero state accolte le proprie richieste. Il senato incaric\u00f2 quindi il console Servilio, considerato pi\u00f9 adatto di Appio per trattare con la plebe, di convincere il popolo ad arruolarsi. Servilio da parte sua, riusc\u00ec nel suo incarico di far s\u00ec che la plebe rispondesse alla chiamata alle armi, facendo promesse ed emanando un editto in favore dei debitori, secondo il quale:\nLa plebe, galvanizzata dalle promesse del console, e dalla prospettiva di poter migliorare la propria situazione economica con il bottino di guerra, sotto la guida di Publio Servilio, ebbe facilmente ragione dei Volsci e conquist\u00f2, saccheggiandola, la citt\u00e0 di Suessa Pometia. Non solo. Di l\u00ec a poco usc\u00ec vittorioso da scontri con Sabini presso l'Aniene e gli Aurunci nei pressi di Aricia..\nAl termine di questi combattimenti il popolo si attendeva che fosse rispettato quanto promesso dal senato, ma cos\u00ec non fu, soprattutto per l'aperta e determinata opposizione di Appio Claudio, strenuo difensore dei privilegi dei patrizi; allo stesso Publio il Senato neg\u00f2 il trionfo su istigazione di Appio. La situazione si trascin\u00f2 quindi, non senza inquietudini e malumori, che sarebbero sfociati nella secessione del 494 a.C., fino alla fine del mandato consolare.\nNell'anno del consolato di Appio ed Aulo Postumio, Tarquinio il Superbo mor\u00ec in esilio presso la corte di Aristodemo a Cuma, il 15 maggio fu consacrato il tempio di Mercurio (anche se l'onore della dedica non venne attribuito a uno dei due consoli ma a Marco Letorio, un centurione primipilo) e la colonia di Signa, voluta da Tarquinio, venne rifondata con l'invio di un nuovo contingente di coloni.\nNel 486 a.C. Appio Claudio fu tra i pi\u00f9 strenui oppositori alla Lex Cassia agraria, che contrast\u00f2, anche ricorrendo alla proposta dilatoria, di nominare un collegio di 10 senatori cui demandare il compito di definire quali terre fossero del demanio pubblico, quante se ne dovessero vendere e quante dare in locazione."}
{"id": "551232", "revid": "198277", "url": "https://it.wikipedia.org/wiki?curid=551232", "title": "Coppa UEFA 1974-1975", "text": "La Coppa UEFA 1974-1975 \u00e8 stata la 4\u00aa edizione dell'omonima competizione. Venne vinta dal Borussia M\u00f6nchengladbach che sconfisse il nella doppia finale.\nFormula.\nPer questa edizione la UEFA revoc\u00f2 il terzo club a Scozia e Belgio, concedendolo invece ai Paesi Bassi, oltre all\u2019Austria per supplire alla rinuncia albanese."}
{"id": "551233", "revid": "107354978", "url": "https://it.wikipedia.org/wiki?curid=551233", "title": "Sallianense", "text": "Sallianense \u00e8 un antico insediamento rurale (\"vicus\") scoperto nel 2005 da archeologi dell'Universit\u00e0 Cattolica del Sacro Cuore di Milano presso il comune di Trezzo sull'Adda. Dopo tre campagne di scavi sono state individuate le fondazioni di due edifici di culto e il cimitero annesso.\nStoria.\nL'insediamento fu probabilmente abitato dal V-VI secolo fino al XVI secolo quando furono demoliti i ruderi della chiesa di San Michele ormai in rovina.\nEtimologia.\nIl nome Sallianense presenta una desinenza romana e una radice probabilmente preromana. Nel corso dei secoli il nome fu storpiato diventando Salianense, Sanginese, Sanginesio, Sinesio, Ginesio, Ginese e infine \"Cinese\". Nel catasto di Carlo VI esiste un appezzamento denominato \"Cinesi\" vicino a un piccolo bosco e ancora adesso a Trezzo \u00e8 rimasta le memoria tra gli anziani dell'esistenza del \"campo dei cinesi\".\nGli scavi.\nA causa dei lavori agricoli e di livellatura per la messa a coltura dei terreni, si sono persi gli strati superiori del sito. Si sono conservate, invece, le fondazioni degli edifici alle quote pi\u00f9 basse ma non eventuali reperti posti a quote pi\u00f9 alte. Similmente, sono state rinvenute le tombe poste a maggiore profondit\u00e0 mentre non si sono conservate quelle costruite subito al di sotto del piano di calpest\u00eco.\nL'edificio maggiore finora ritrovato, orientato verso est, \u00e8 stato datato precedentemente al XIII secolo ed \u00e8 stato attribuito alla chiesa di S. Michele.\nNel cimitero attiguo, tra l'abside della chiesa di S. Michele e un altro edificio di culto, sono stati rinvenuti i resti di circa novanta sepolture disposte in varie direzioni. Esse sono state datate con il metodo del carbonio-14 tra il XIII secolo e il XIV secolo. Il sepolcreto \u00e8 suddiviso in zone: una a nord, tra i due edifici, dove le salme sono state inumate nella nuda terra; un'altra zona pi\u00f9 meridionale, a ridosso dell'abside della chiesa di S. Michele, dove le salme sono state inumate in tombe fatte di laterizi, ciottoli e ceppo dell'Adda.\nIndagini antropologiche hanno determinato che gli inumati erano persone dedite a lavori pesanti come quelli agricoli, inoltre hanno determinato una notevole consanguineit\u00e0 tra i membri della comunit\u00e0. Due tombe femminili presentavano al loro interno una chiave di ferro all'altezza del bacino, mentre in altri due casi presentavano al dito una fascia anulare di bronzo.\nIl secondo edificio \u00e8 anch'esso precedente al XIII secolo ma \u00e8 orientato a nord ed \u00e8 un metro pi\u00f9 in basso rispetto alla chiesa di S. Michele. Presenta una tecnica costruttiva pi\u00f9 primitiva: i resti delle fondazioni sono costituiti da ciottoli legati da una malta primitiva. Sono state rinvenute solo le fondazioni dell'edificio a ridosso del cimitero perch\u00e9 il resto \u00e8 andato distrutto probabilmente negli anni settanta a causa di lavori di scavo.\nIn un saggio a nord-ovest del sito indagato sono stati trovati diversi frammenti di ceramica romana tardo-antica del V-VI secolo.\nSono stati ritrovate anche una moneta del III secolo e una selce lavorata neolitica."}
{"id": "551236", "revid": "93556", "url": "https://it.wikipedia.org/wiki?curid=551236", "title": "Battaglia di Lodi", "text": "La battaglia di Lodi o del ponte di Lodi fu uno scontro, avvenuto il 10 maggio 1796, fra l'armata d'Italia di Napoleone Bonaparte e la retroguardia austriaca del generale Karl Philipp Sebottendorf, rimasto a coprire la ritirata del comandante in capo Jean-Pierre de Beaulieu. A questa battaglia, avvenuta nell'ambito della campagna d'Italia e risoltasi con una vittoria francese, sono dedicate molte piazze e vie, in particolare in Francia, come la rue du Pont de Lodi nel VI \"arrondissement\" di Parigi.\nStoria.\nAntefatti: l'attraversamento del Po.\nDopo aver costretto il Regno di Sardegna alla resa con la vittoria di Mondov\u00ec, Napoleone Bonaparte aveva come obiettivo la distruzione dell'armata del Beaulieu, comandante in capo delle forze austriache in Italia. Concesso un breve riposo ai suoi uomini, Napoleone richiam\u00f2 dal Colle di Tenda i generali Garnier e Macquard e si apprest\u00f2 ad iniziare le operazioni al pi\u00f9 presto, perch\u00e9 le linee di comunicazione francesi non avrebbero potuto essere considerate sicure fino a quando non fosse stata firmata una pace col Piemonte (trattato di Parigi del 15 maggio 1796) e per il fatto che gli austriaci avrebbero sempre potuto lanciare una controffensiva, anche se, all'atto pratico, lo stesso Beaulieu rifer\u00ec a Vienna di essere in una situazione precaria, preferendo piuttosto ritirarsi oltre il Po, azione che Bonaparte volle compromettere con tutte le forze. Un primo passo in questo senso del generale francese fu quello di inviare il 28 aprile il suo sottoposto Laharpe verso Acqui Terme, sede del comando di Beaulieu, ma un ammutinamento dovuto alla mancanza di cibo ne ritard\u00f2 l'arrivo al 30 aprile, quando gi\u00e0 gran parte degli austriaci si erano messi in salvo.\nFallito l'obiettivo, Napoleone e i suoi uomini si concentrarono fra Tortona, Alessandria e Valenza cercando un modo per passare il Po davanti all'armata di Beaulieu e quindi costringerlo ad una battaglia campale. Approfittando del fatto che il generale austriaco stazionava a Valeggio, Napoleone decise di varcare il Po in un punto pi\u00f9 distante, presso Piacenza. Napoleone deleg\u00f2 ai generali S\u00e9rurier e Mass\u00e9na il compito di mettere in pratica azioni diversive per distogliere l'attenzione austriaca dal generale Claude Dallemagne, a capo di una truppa scelta forte di granatieri e cavalleggeri costituita allo scopo di passare il Po a Piacenza; tale unit\u00e0 d'\u00e9lite sarebbe stata subito seguita dai soldati di Laharpe ed Augereau.\nNelle prime ore di sabato 7 maggio Dallemagne lasci\u00f2 Stradella arrivando a Piacenza verso le 9; qui si impossess\u00f2 di un traghetto con cui inizi\u00f2 immediatamente le operazioni di attraversamento del Po. A met\u00e0 pomeriggio anche la divisione di Laharpe si trovava sulla sponda opposta, appena in tempo per fronteggiare il generale austriaco Lipthay, giunto con una divisione di fanteria e alcuni squadroni di cavalleria, e gi\u00e0 dal 4 maggio attivo nell'occupare i ponti attorno a Pavia e a monitorare i guadi ad est cos\u00ec come ordinatogli da Beaulieu. Quest'ultimo infatti non era stato tratto in inganno dai finti tentativi di S\u00e9rurier di prendere Valenza e, anzi, era accorso subito assieme a soldati di Vukassovich in aiuto di Lipthay, che lo stesso 7 maggio respinse i francesi da Guardamiglio.\nMentre Augereau attraversava il Po pi\u00f9 a ovest, a Veratto, l'indomani (domenica 8 maggio) i francesi di Dallemagne presero Guardamiglio e Fombio cacciandone gli austriaci di Lipthay che ripiegarono verso nord, in direzione di Pizzighettone, tallonati dagli uomini di Laharpe. Questi ultimi nel loro inseguimento raggiunsero Codogno nei cui pressi, durante la notte, si scontrarono con le colonne di Beaulieu che stavano convergendo nella zona e, nella confusione, Laharpe e 15 granatieri vennero uccisi per errore dai loro stessi compagni che, rimasti senza guida, persero parte del loro fervore. Vennero salvati dal capo di Stato Maggiore di Napoleone Louis Alexandre Berthier ed altri suoi subalterni, che presero in mano la situazione sconfiggendo gli austriaci. Queste schermaglie indussero Beaulieu ad ordinare il 9 maggio una ritirata generale su Lodi, sulle sponde dell'Adda, lasciando libero Bonaparte di completare l'attraversamento del Po (fra Piacenza e San Rocco al Porto) e di riunire l'armata d'Italia.\nQuel giorno stesso cos\u00ec Napoleone inform\u00f2 il ministro della guerra Carnot:\nForze in campo.\nFrancesi - Comandante in capo: generale Napoleone Bonaparte\nForza totale: fanti, sciabole\nAustro-Sardi\nComandante in capo: feldzugmeister barone Jean-Pierre de Beaulieu\nForza totale: uomini, 14 cannoni\nSvolgimento della battaglia.\nLe avanguardie francesi arrivarono in vista di Lodi nelle prime ore della mattina del 10 maggio, quando ormai l'intero esercito austriaco era in salvo oltre l'Adda protetto da una retroguardia di uomini agli ordini del generale Karl Philipp Sebottendorf. Questo aveva piazzato tre battaglioni e sei cannoni in posizioni che dominavano il ponte di Lodi e la strada d'accesso e altre due sezioni di tre pezzi l'una erano appostate in ogni lato della strada.\nAppena ritornato da una ricognizione in zona e impossessatosi facilmente di Lodi, Napoleone schier\u00f2 24 cannoni sulla riva sud ed invi\u00f2 a monte e a valle del fiume un contingente di cavalleria al comando di Michel Ordener e Marc-Antoine Beaumont per cercare un guado ed aggirare quindi il nemico. I granatieri francesi partirono all'assalto ma verso la met\u00e0 del ponte vacillarono, tuttavia l'attacco venne immediatamente ripetuto con la partecipazione diretta di Mass\u00e9na, Berthier, Dallemagne e Cervoni e stavolta l'assalto arriv\u00f2 fino all'altra sponda. Un contrattacco di Sebottendorf fece quasi riprendere agli austriaci il ponte, ma gli uomini di Mass\u00e9na ed Augereau stroncarono l'azione irrompendo nelle linee nemiche, investite anche dal provvidenziale arrivo dei cavalieri di Ordener che nel frattempo avevano trovato un guado.\nSebottendorf si disimpegn\u00f2 subito e si ritir\u00f2 verso il grosso delle forze di Beaulieu, lasciandosi dietro 153 morti, prigionieri e 16 cannoni. I francesi ebbero in totale 350 perdite.\nConseguenze.\nLa vittoria che Bonaparte riport\u00f2 a Lodi non pot\u00e9 dirsi totale, difatti Beaulieu riusc\u00ec a ritirarsi con la maggior parte delle sue truppe. Pi\u00f9 importanti le conseguenze che registr\u00f2 l'ambizione di Napoleone, che scrisse in seguito:\nA smorzare l'entusiasmo fu un messaggio proveniente dal Direttorio di Parigi in cui si comunicava la decisione di dividere il comando dell'armata d'Italia tra Bonaparte e Kellermann, in modo da assegnare al primo il compito di annientare il Papa e al secondo quello di mantenere il controllo della vallata del Po. Napoleone rispose in maniera decisa:\nPer non rischiare di ricevere le dimissioni di Bonaparte, il Direttorio gli assicur\u00f2 il 21 maggio 1796 piena fiducia, e Kellermann sped\u00ec uomini di rinforzo. Cinque giorni dopo la battaglia di Lodi, Bonaparte entr\u00f2 a Milano."}
{"id": "551240", "revid": "36426", "url": "https://it.wikipedia.org/wiki?curid=551240", "title": "Museo dell'Opificio delle Pietre Dure", "text": ""}
{"id": "551241", "revid": "46291", "url": "https://it.wikipedia.org/wiki?curid=551241", "title": "Echinacea (botanica)", "text": "L'Echinacea \u00e8 un genere di piante erbacee perenni che comprende nove specie. Sono piante interessanti prevalentemente dal punto di vista ornamentale ed erboristico. Sono piante originarie del Nord America. Questo genere di piante appartiene alla pi\u00f9 grande famiglia delle Asteraceae.\nEtimologia.\nLinneo denomin\u00f2 questo genere come \"Rudbeckia\", in omaggio ad Olaus Rudbeck, botanico svedese del XVII secolo. Il genere fu poi rinominato da Moench, nel 1794, come \"Echinacea\" (dal greco \"echinos\", riccio). Secondo alcuni, il riferimento al riccio \u00e8 dovuto alla struttura dei semi: essi possiedono, alla loro sommit\u00e0, un margine con 4 denti appuntiti; secondo altri, per le brattee pungenti del capolino.\nDistribuzione e habitat.\nLe Echinacee sono originarie del Nord America, e presentano un areale molto esteso che va dalle zone costiere del Golfo del Messico alle Grandi Pianure, fino ai Grandi Laghi a nord, alle Montagne Rocciose a Ovest e alla catena degli Appalachi a est, interessando numerosi Stati. Le Echinacee mostrano una notevole adattabilit\u00e0 alle diverse condizioni ambientali; crescono spontaneamente sia nelle zone di pianura che ad alta quota (fino ad oltre 1500 m di altitudine), privilegiando aree aperte e soleggiate, senza esigenze particolari di terreno anche se prediligono suoli moderatamente fertili, ben drenati e tendenti al sabbioso, come quelli delle grandi praterie nordamericane.\nDescrizione.\nLe Echinacee sono piante erbacee poliennali con riposo vegetativo invernale (la parte epigea si dissecca in autunno), appaiono dalla primavera inoltrata all'autunno e fioriscono tra giugno e agosto. L'apparato radicale \u00e8 pi\u00f9 o meno fascicolato, con radici singole di calibro differente; le foglie, riunite in rosette basali e poi distribuite lungo gli scapi, sono lanceolate od ellittiche, con margine intero o seghettato e generalmente provviste di peli. Il fusto, di altezza variabile da 50 a 150\u00a0cm, ha un portamento eretto, si presenta pi\u00f9 o meno peloso, ramificato e rivestito di poche o molte foglie, a seconda della specie. Il capolino \u00e8 terminale, lungamente peduncolato, con ricettacolo conico, fiori ligulati (sterili) di lunghezza e tonalit\u00e0 variabili dal bianco-rosato al rosa-purpureo, e fiori tubulosi (fertili) ermafroditi; il polline pu\u00f2 presentare diverse colorazioni. Il frutto \u00e8 un achenio quadrangolare con presenza od assenza di pigmentazione marrone chiaro all'apice e fornito di un piccolo pappo.\nTassonomia.\nIn passato vi era molta confusione sulla nomenclatura del genere e delle varie specie: fino a tempi recenti, infatti, queste sono state largamente confuse tra loro nelle caratteristiche e nelle propriet\u00e0, a causa anche di forti somiglianze morfologiche. \nPropriet\u00e0 officinali.\nL'uso medicinale di questa pianta si perde nei tempi: gli Amerindi del Nord America usavano il rizoma per curare piaghe e affezioni varie della pelle, ferite da traumi, da morsi dei serpenti, vaiolo, morbillo, parotite epidemica, artrite e preparazione di collutori. Per uso esterno, il rizoma delle echinacee ha in effetti propriet\u00e0 cicatrizzanti, antinfettive e riepitelizzanti.\nLa farmacopea moderna ha esteso le conoscenze popolari attribuendo a queste piante un ruolo in primo piano nel rafforzamento delle difese immunitarie. Oltre agli usi esterni per scopi medicamentosi o fitocosmetici, l'echinacea pu\u00f2 essere usata anche per la cura delle affezioni influenzali e del raffreddore.\nL'Agenzia europea per i medicinali (EMEA) ha approvato l'uso di estratto di fiori di \"Echinacea purpurea\" per la prevenzione a breve termine ed il trattamento del raffreddore. Secondo le raccomandazioni dell'agenzia:\nNon dovrebbe essere assunto per pi\u00f9 di 10 giorni. La somministrazione a bambini di et\u00e0 inferiore ad 1 anno \u00e8 controindicata, a causa di possibili effetti indesiderati su di un sistema immunitario immaturo. L'uso per bambini tra gli 1 e i 12 anni di et\u00e0 \u00e8 sconsigliato, in quanto l'efficacia non \u00e8 stata sufficientemente documentata (...). In assenza di dati sufficienti, \u00e8 sconsigliato l'uso durante la gravidanza e l'allattamento.\nLa MHRA (\"Medicines and Healthcare products Regulatory Agency\") britannica, in una posizione pi\u00f9 recente (2012), ha espressamente sconsigliato la somministrazione di Echinacea a tutti i bambini di et\u00e0 inferiore ai 12 anni, a causa del rischio di sviluppare gravi reazioni allergiche; rischio che, seppur non frequente, rimane superiore a quello degli eventuali benefici attesi.\nIn quanto inibitore dell'enzima ialuronidasi, pu\u00f2 ostacolare l'assorbimento di altri farmaci attraverso i tessuti.\nFarmacologia.\nQuesti principi attivi non andrebbero impiegati nelle malattie sistemiche progressive come tubercolosi, leucosi, connettiviti, sclerosi multipla, AIDS, infezioni da HIV, patologie autoimmuni e durante la terapia immunosoppressiva.\nNon \u00e8 raccomandata la somministrazione in gravidanza o durante l'allattamento poich\u00e9 non vi sono disponibili dati riguardanti gli effetti teratogeni.\nAspetti economici.\nLe echinacee, per le propriet\u00e0 attribuitegli, rivestono un certo interesse economico per il settore farmaceutico ed erboristico. Sono piante abbastanza rustiche e si prestano alla coltivazione per scopi industriali. In Italia si adatta abbastanza bene per colture a ciclo primaverile estivo. La specie di maggior interesse come pianta medicinale \u00e8 l\"Echinacea purpurea\", ma sono largamente oggetto di commercio e di moltiplicazione anche l\"Echinacea angustifolia\" e l\"Echinacea pallida\".\nLe echinacee sono interessanti anche come piante ornamentali, per la grandezza e la vistosit\u00e0 dei capolini."}
{"id": "551245", "revid": "36426", "url": "https://it.wikipedia.org/wiki?curid=551245", "title": "Empoli (pittore)", "text": ""}
{"id": "551250", "revid": "484362", "url": "https://it.wikipedia.org/wiki?curid=551250", "title": "Basilica dei Santi Giovanni e Paolo", "text": "La basilica dei Santi Giovanni e Paolo \u00e8 un luogo di culto cattolico di Roma situato sul colle Celio. Ha la dignit\u00e0 di basilica minore.\nStoria.\nFu eretta a partire dal 398 dal senatore Bizante o da suo figlio Pammachio sul sito di un edificio, databile tra il I e il II secolo, utilizzato prima come \"domus ecclesiae\" da una comunit\u00e0 cristiana e poi divenuta sepoltura dei martiri Giovanni e Paolo: la tradizione afferma che questa fosse l'abitazione dei due santi fratelli, che avrebbero subito il martirio proprio al suo interno nel 362, durante il regno dell'imperatore Flavio Claudio Giuliano; le fonti pi\u00f9 accreditate sostengono invece che pi\u00f9 probabilmente l'edificio apparteneva alla famiglia del fondatore, Pammachio; la chiesa \u00e8 citata per la prima volta negli atti di un sinodo celebrato da papa Simmaco nel 499 con il nome di \"Titulus Pammachii\", o anche \"Titulus Byzantii\".\nLa chiesa originaria fu danneggiata dai Visigoti di Alarico I durante il sacco di Roma (410), poi da un terremoto nel 442 e venne infine saccheggiata dai Normanni nel 1084.\nIl Papa Pasquale II (1099 - 1118) ne promosse i lavori di restauro, vi aggiunse il campanile e il portico, che sostitu\u00ec l'originario nartece. L'edificio fu continuamente rimaneggiato nei secoli successivi; in particolare furono notevoli gli interventi promossi nel 1715 dal cardinale Fabrizio Paolucci. \nHa assunto l'attuale fisionomia nel 1951, quando il cardinale Francis Joseph Spellman ne ha fatto ripristinare la facciata paleocristiana.\nLa chiesa custodisce al suo interno la tomba di san Paolo della Croce, ed \u00e8 officiata dai padri Passionisti.\nDescrizione.\nL'interno, a tre navate, divise da pilastri affiancate alle originali colonne, mantiene poco dell'aspetto originario. La basilica attuale, che aveva incorporato il pi\u00f9 antico \"titulus\" e gli edifici adiacenti, venne costruita a pi\u00f9 fasi ravvicinate, scoperte dall'analisi delle tecniche murarie. La prima fase \u00e8 in \"opus mixtum\" e venne interrotta; la seconda us\u00f2 il laterizio.\nLa navata \u00e8 lunga 44,30 metri ed ampia 14,68, con navatelle larghe 7,40. La separazione tra le navate era effettuata tramite dodici colonne che reggevano tredici archi. In quel periodo venne aggiunta l'abside con quattro grandi finestre e vennero tamponate le finestre delle navatelle; al posto di esse ne vennero aperte tredici pi\u00f9 altrettanti oculi nel cleristorio; la navata centrale assumeva quindi un aspetto slanciato e luminoso. La facciata era caratterizzata da una serie di arcate sormontate in alto da cinque finestre. I resti della decorazione a mosaico, dell'affresco e dello stucco dell'abisde e della zona oltre le arcate si trovano in un piccolo museo della basilica.\nOrgani a canne.\nL'organo a canne della basilica \u00e8 situato sulla cantoria in controfacciata; venne costruito dalla ditta Morettini nel 1856, dalla stessa modificato nel 1902 ed infine ampliato nel 1964 dalla ditta Tamburini (\"opus 469\"). Lo strumento \u00e8 a trasmissione elettrica e dispone di 50 registri su tre manuali e pedale.\nNella cappella di San Paolo della Croce si trova un organo positivo costruito nel 2017 dalla ditta L'Organaria riutilizzando il materiale dell'organo Tamburini \"opus 453\" del 1962 gi\u00e0 situato sulla cantoria della cappella stessa.\nGli scavi.\nIn fondo alla navata destra \u00e8 l'accesso agli ambienti ipogei della basilica, scoperti nel 1887 da padre Germano da San Stanislao, all'epoca rettore della basilica, che cercava la tomba dei martiri Giovanni e Paolo; trov\u00f2 venti ambienti dipinti, appartenenti ad almeno cinque edifici diversi datati tra il I e il IV secolo, che costituiscono uno dei complessi di edifici residenziali di et\u00e0 romana meglio conservati giunti fino a noi, ed uno dei migliori esempi di \"domus ecclesiae\" (insieme a Dura Europos): conserva ancora gli affreschi originari, con scene di martirio.\nIn un ambiente gi\u00e0 cortile-ninfeo si trova un elegante affresco del III secolo con \"Proserpina e altre divinit\u00e0 tra putti in barca\" (metri 3x5) e tracce di un altro affresco marino e dei mosaici nei sottarchi delle finestre. Tra il III e il IV secolo vennero operate modifiche agli ambienti e creato una specie di oratorio, con affreschi a tema cristiano, mentre in altri ambienti le decorazioni erano a soggetto non cristiano (geni alati, ghirlande, uccelli, ecc.). Nel criptoportico aggiunto in quegli anni in un passaggio retrostante il \"Clivus Scauri\", venne realizzato nel corso del IV secolo una confessione, le cui pareti vennero affrescate con soggetti cristiani (\"Decapitazione di Crispo, Crispiniano e Benedetta\", figure femminili e un orante)."}
{"id": "551256", "revid": "2128848", "url": "https://it.wikipedia.org/wiki?curid=551256", "title": "Meticcio", "text": "Con il termine meticcio (dallo spagnolo: mestizo e portoghese: mesti\u00e7o) si definiscono gli individui nati da due etnie diverse. In origine con questo termine si indicavano le persone nate dall'incrocio fra i \"conquistadores\" o coloni europei, tipicamente spagnoli e portoghesi, e le popolazioni amerindie indigene precolombiane.\nStoria.\nI meticci costituiscono la variet\u00e0 antropologica prevalente nella maggior parte dei Paesi latinoamericani.\nAnche nella Repubblica Sudafricana, la percentuale di meticci \u00e8 del 20%.\nIl termine viene usato anche in senso generico, anche riferendosi ad altre specie animali, indicando individui nati dall'incrocio di due razze diverse.\nDescrizione.\nI meticci, che presentano carnagione \"bruno-rossastra\" con occhi \"scuri\" e capelli solitamente \"scuri e lisci\" provengono dall'incrocio tra le genti europee e quelle indigene del continente americano, con tutta una stratificazione gerarchica sociale derivante dal grado di mescolanza delle due etn\u00ece, descritta e standardizzata a partire dal XVI secolo nelle Caste Coloniali del \"Nuovo Mondo\"."}
{"id": "551257", "revid": "123445260", "url": "https://it.wikipedia.org/wiki?curid=551257", "title": "Cosmologia taoista", "text": "La cosmologia taoista \u00e8 uno dei principali argomenti su cui si basa il Taoismo, dottrina filosofico mistica che si interessa dell'origine del mondo e dell'universo. Utilizzare per\u00f2, in tale contesto, la parola \"creazione\" risulta fuori luogo, in quanto, secondo l'ottica taoista, il \"tutto\" non \u00e8 stato propriamente creato da un'entit\u00e0 suprema.\nCiclo del Tao.\nIl Taoismo introduce il concetto di \"ciclo\". Come quasi tutte le religioni orientali, questa dottrina filosofico mistica ha una concezione ciclica dell'esistenza: non esiste un punto che ne segna l'origine come non esiste un punto che ne segna la fine, perch\u00e9 tutto nell'universo \u00e8 soggetto ad un eterno ciclo, un'esistenza che mai procede in linea retta. Questo concetto non pu\u00f2 essere compreso spontaneamente dalla mente umana, in quanto in apparenza gli eventi appaiono procedere sempre in linea retta. Inoltre la logica umana percepisce l'esistenza, e in particolare la propria esistenza, come un infinitesimo di quanto essa sia in realt\u00e0, per cui un cerchio, visto da un infinitesimo di quello che appare, si mostra come una linea retta. La limitatissima logica umana non permette di osservare l'esistenza nella sua interezza: \u00e8 come osservare l'universo con un telescopio, il pi\u00f9 potente e sofisticato esistente al mondo, ma esso non permetterebbe mai di vedere tutto l'universo, quello che \u00e8 in realt\u00e0 nella sua interezza, perch\u00e9 ne vedremmo solo una parte infinitesima.\nIpotizzando di poter \"concepire\" il ciclo, di fissare un punto di origine su questo ciclo, e di percorrerlo tutto o in una direzione o nell'altra si giungerebbe in entrambi i casi al punto dove il cerchio finisce, ma al contempo inizia. Qui, dunque, ci si chiederebbe \"cosa\" c'era prima che il ciclo iniziasse e \"cosa\" ci sar\u00e0 dopo che il ciclo sar\u00e0 terminato. Esplorando la questione a fondo ci si renderebbe conto di come la mente lavori in cerchio tentando di trovare una risposta, confermando il fatto che l'esistenza, l'universo, sia ciclica.\nAppurato che l'universo funziona in modo ciclico e non lineare, e che quindi non pu\u00f2 essere stato creato da qualcosa che esisteva prima, altrimenti anche questo qualcosa dovrebbe essere stato creato da qualcos'altro, e questo qualcos'altro da qualcos'altro ancora (avanti all'infinito in linea retta), viene spontaneo chiedersi cosa ha dato l'inizio all'eterno ciclo dell'esistenza, o meglio, \"come\" l'esistenza abbia iniziato a girare in cerchio.\nIl Taoismo risponde che ad originare il ciclo pu\u00f2 essere stata solo quella cosa che esiste da sempre e per sempre, che esiste in s\u00e9 e per s\u00e9, senza alcuna forma, ovvero il ciclo stesso, la Via, il Tao. Il tao \"\u00e8\" il ciclo, l'oscillazione, il moto armonico. Dal suo movimento dipendono tutte le cose, il suo movimento \"d\u00e0 origine\" a tutte le cose.\nProcesso di manifestazione.\nGli antichi cinesi si chiesero come fosse il Tao prima di iniziare a manifestarsi. Il taoismo spiega che il Tao si manifesta attraverso un processo duale e successivamente plurale della sua energia. Il Taoismo non impone che in origine il Tao potesse essere fermo, spiega semplicemente il processo che porta l'energia del Tao a costituire l'esistenza. Il Tao potrebbe essere difatti esistente da sempre e per sempre.\nWuji.\nL'energia allo stato \"puro\", cio\u00e8 non ancora manifesta, \u00e8 priva di spazio e tempo, in uno stato che gli antichi chiamavano, \"Wuji\" (o \"Wu Chi\" in Wade-Giles). \"Wu\" significa \"assenza\", \"negazione\". \"Ji\", significa \"polo\", \"polarit\u00e0\". \"Wuji\" significa dunque \"assenza di polarit\u00e0\", \"assenza di differenziazione, stato unitario.\"\nTaiji.\nQuando l'energia allo stato \"Wuji\" inizia a muoversi, questa d\u00e0 origine a una polarizzazione primordiale, negativa e positiva, Yin e Yang. Gli stessi principi che in alcune religioni neopagane prendono il nome di \"Dio\" e \"Dea\". L'interazione tra le due forze primordiali opposte \u00e8 l'espressione essenziale del \"Wuji\", i taoisti chiamarono questo processo di interazione \"Taiji\" (), o \"suprema polarit\u00e0.\" Tutta la molteplicit\u00e0 dei fenomeni, tutto l'universo, visibile o invisibile, \u00e8 il risultato dell'interazione tra Yin e Yang.\nQi.\nIl \"Qi\" (o \"Chi\", o \"Ki\"), letteralmente \"forza della vita\", o semplicemente \"energia\", \u00e8 essenzialmente la manifestazione del Tao attraverso il ciclo Yin e Yang. \u00c8 l'energia che pervade e vitalizza tutte ci\u00f2 che esiste nell'universo. \u00c8 il Tao in circolo nell'universo.\nIl Qi \u00e8 presente nell'aria che si respira, ma non \u00e8 come l'ossigeno o qualsiasi altro elemento gassoso che compone l'atmosfera, \u00e8 qualcosa di pi\u00f9 profondo, di pi\u00f9 trascendente. Il Qi \u00e8 presente anche nel cibo che ingeriamo, ma non \u00e8 assolutamente una vitamina, un carboidrato o qualsiasi altro elemento che si possa definire chimicamente. Quando respiriamo o ci alimentiamo noi inglobiamo del Qi, poich\u00e9 esso \u00e8 l'essenza di tutto ci\u00f2. Si pu\u00f2 dire che il Qi \u00e8 un'energia spiritica, uno \"shen animico\" che d\u00e0 vita, che nutre. Senza Qi la vita non potrebbe esistere. \nIl \"Qi\" come ogni altra cosa esistente nell'universo \u00e8 una manifestazione dovuta al continuo movimento ciclico del Tao. Il movimento di ogni elettrone, di ogni protone \u00e8 espressione del ciclo perpetuo della natura, e tutto l'universo funziona in modo ciclico in quanto segue la legge cosmica del Tao, perch\u00e9 l'universo stesso e tutto ci\u00f2 che comprende \u00e8 la legge cosmica stessa, la Via, il Tao. Tutto ci\u00f2 che esiste \u00e8 espressione del suo movimento: la sua staticit\u00e0 corrisponde al \"Wu Chi\"; il suo movimento al fluire del \"Qi\". L'esistenza \u00e8 dunque un'illusione, \u00e8 la proiezione olografica data dal movimento del Tao.\nI cinque elementi.\nL'interazione di Yin e Yang viene espressa attraverso cinque manifestazioni base dell'energia, i \"cinque elementi\". Il termine non si riferisce ai cinque elementi base che si possono trovare ovunque in natura, ma \u00e8 una metafora. Tale interazioni si riferiscono ai \"cinque modi\" attraverso cui il \"Qi\" si esprime nell'universo. I cinque elementi sono semplicemente un modo per rendere pi\u00f9 comprensibile le cinque fasi di movimento del \"Qi\". \nLe cinque fasi di manifestazione del Qi.\nL'equilibrio tra Yin-Yang rappresenta la \"radice ed\" il \"fusto\" di tutto ci\u00f2 che esiste; i cinque elementi sono i \"rami\" che sostengono le \"foglie\", i \"fiori\" e i \"frutti\" dell'universo. Il risultato di queste cinque fasi energetiche \u00e8 la manifestazione ed attivit\u00e0 del \"tutto\": della vita sulla Terra, del Sole, della Luna, delle stelle, dei pianeti, delle galassie, di tutto l'universo.\nIl Taoismo, quindi, concepisce l'universo come un immenso oceano di interazioni energetiche derivate dal contributo fondamentale dello Yin e dello Yang. L'universo, in quanto manifestazione dell'energia dei cinque elementi, si auto-sostiene. Tutte le creature viventi e non, sono in continua interazione con i cinque elementi dell'esistenza. L'uomo pu\u00f2 accentuare questo contatto interattivo mangiando, respirando, sentendo, udendo e pensando.\nParallelismi con la scienza moderna.\nQuesta visione della cosmologia taoista potrebbe apparire astratta e semplicistica, ma la scienza moderna ha recentemente individuato prove concrete da rendere consistente la visione taoista dell'universo. Tutta la materia presente nell'universo \u00e8 infatti costituita da particelle subatomiche. Gli atomi, che un tempo si credeva fossero l'elemento base, invisibile, del \"tutto\", sono invece - come \u00e8 stato provato - costituiti da una natura duale, onda e particella, ed ognuna di queste particelle subatomiche si muove grazie al flusso dato da due polarit\u00e0, quella positiva e quella negativa, proprio come lo Yin e lo Yang. La scienza \u00e8 inoltre giunta ad ipotizzare che all'origine di tutto ci fu un'immensa esplosione energetica, il Big Bang, proprio come sostenuto dalla cosmologia taoista: il Big Bang pu\u00f2 essere infatti considerato un processo paragonabile ad una delle cinque fasi che hanno portato l'energia Qi a dare origine al cosmo. La fisica moderna ha inoltre dimostrato come ad ogni particella corrisponda un'antiparticella di uguali caratteristiche. Mettendo in contatto queste due, esse annichiliscono. La stessa teoria del Big Bang prevede, secondo calcoli matematici, che, nei primi istanti di vita dell'universo, vi fossero presenti materia ed antimateria in uguale misura, ma non \u00e8 ancora chiaro il motivo per cui sia prevalsa la materia di cui l'universo osservabile pare composto. Le ipotesi pi\u00f9 accreditate sono due:\n1. Che una leggera asimmetria tra materia ed antimateria abbia portato la prima a prevalere.\n2. Che esista un universo parallelo, uguale al nostro, ma costituito di antimateria.\nLe otto forze.\nIl Tao, come le cinque fasi dell'energia, prevede anche l'esistenza di \"otto forze,\" quale risultato dell'interazione cosmica tra Yin e Yang. Insieme formano gli \"otto trigrammi\" del \"bagua\" (o \"pakua\") e combinate, danno origine ai \"sessantaquattro esagrammi\" dell'I Ching. \u00c8 interessante notare come tali esagrammi siano binari, ossia formati da linee intere e linee spezzate, quindi il codice della creazione sia binario, proprio come il codice di programmazione di un mondo virtuale. Solo che l'universo \u00e8 molto pi\u00f9 complesso. \nLe otto forze sono le manifestazioni basilari dell'energia e anch'esse possono interagire e dare origine ad una serie di otto combinazioni:\nQuesti sono gli \"otto trigrammi base,\" (bagua), che, se ulteriormente combinati, danno origine ai sessantaquattro esagrammi che denotano il codice binario della creazione. Da questi sessantaquattro esagrammi hanno origine quelle che i cinesi chiamavano \"cento milioni di cose\", ovvero tutto ci\u00f2 che esiste.\nLa forza della vita.\nLa fonte fondamentale dell'energia umana, in accordo alla concezione taoista, proviene dai genitori. L'energia in forma Yin proviene dall'ovulo della madre, mentre l'energia in forma Yang dallo spermatozoo del padre. Tale combinazione d\u00e0 origine all'energia vitale, energia che l'individuo possiede dalla nascita, ed \u00e8 chiamata, Qi originale. \nUna seconda fonte di energia Qi \u00e8 presente nell'aria che si respira e nel cibo che mangiamo. Anche in questi elementi, come in tutto l'universo, \u00e8 contenuto il Qi. Quindi respirando o mangiando l'uomo assorbe Qi postnatale.\nIl Qi \u00e8 inoltre emanato dalle stelle, poich\u00e9 costituisce ogni raggio luminoso, onda elettromagnetica, vibrazione subsonica. La stella pi\u00f9 influente per l'uomo \u00e8 ovviamente il Sole, in quanto \u00e8 l'astro pi\u00f9 vicino alla Terra. gli esseri viventi dipendono dal Qi irradiato attraverso lo spazio. L'aria che si respira \u00e8 carica di energia cosmica e di polvere cosmica sottilissima, residuo dell'esplosione di stelle, pianeti e asteroidi dell'universo. Questa polvere cosmica, ricca di Qi, giunge perennemente sulla Terra.\nLe piante sono in grado, attraverso la fotosintesi, di trasformare la luce in nutrimento. Gli esseri umani assorbono l'energia Qi della luce indirettamente, alimentandosi di qualsiasi tipo di vegetale o di qualsiasi altro animale, poich\u00e9 gli animali erbivori assorbono Qi alimentandosi di vegetali, mentre i carnivori assorbono Qi mangiando gli erbivori.\nIl Qi \u00e8 vita, energia abbondante, vita abbondante. Quando il Qi diminuisce, per esempio a causa di malattie od emozioni troppo intense, si sperimenta bassa vitalit\u00e0 e mancanza di attivit\u00e0. L'individuo si sente disconnesso dal mondo, dalla societ\u00e0, da se stesso. I taoisti danno estrema importanza alla coltivazione e al mantenimento di un alto livello energetico, sia per mantenere stretta la connessione con l'universo, che con s\u00e9 stessi.\nIl fine del Taoismo \u00e8 condurre il discepolo, il praticante o lo studente, ad un completo stato di unificazione con l'universo, quindi con il Tao. Tutta la vita, inconsapevolmente emerge dal \"Wuji\". Attraverso le pratiche taoiste \u00e8 possibile raggiungere l'immortalit\u00e0 e ritornare allo stato di \"Wuji\", all'energia pura, dissolvendosi nell'Uno, nel Tao."}
{"id": "551259", "revid": "767487", "url": "https://it.wikipedia.org/wiki?curid=551259", "title": "Shen (medicina cinese)", "text": "Il termine sh\u00e9n (\u795e) identifica un concetto estremamente ampio che spazia dalla religione alla medicina tradizionale cinese. Pur venendo tradotto generalmente come \"divinit\u00e0\" o \"spirito\", soprattutto in ambito medico le sfaccettature di questo concetto sono molteplici.\nIl carattere di \"sh\u00e9n\" \u00e8 composto da una parte fonetica \"sh\u0113n\" (\u7532, spiegare) e dal radicale \"sh\u00ec\" (\u793a, mostrare, indicare), in cui le due linee orizzontali rappresentano il cielo e le tre verticali ci\u00f2 che ne discende. ne deriva quindi che una interpretazione pi\u00f9 precisa del termine indichi la concettualizzazione di un'emanazione divina.\nLo \"sh\u00e9n\" \u00e8 lo spirito divino che scende sull'uomo e nell'uomo, fino a farne parte. Non a caso, la sua dimora d'elezione \u00e8 il cuore (\u5fc3, x\u012bn), identificato nella medicina cinese con l'Imperatore, il collegamento principale tra Terra e Cielo e supremo comandante di tutte le funzioni fisiche ed intellettive del corpo. Dal cuore, le sue emanazioni governano gli altri quattro organi \"zang\": polmoni, fegato, milza e reni.\nLe cinque emanazioni.\nCome si \u00e8 detto, pur risiedendo gli \"sh\u00e9n\" nel cuore, le loro emanazioni (\"b\u011bn sh\u00e9n\" \u672c\u795e) governano gli altri quattro organi \"zang\" del corpo. Tradizionalmente, ad ogni organo corrisponde una specifica emanazione dello \"sh\u00e9n\" con caratteristiche particolari dal punto di vista psicologico:\nIn quanto risiedenti nell'organo associato, ogni alterazione dello \"sh\u00e9n\" potr\u00e0 comportare un'alterazione delle funzionalit\u00e0 dell'organo stesso e viceversa. A titolo di esempio, essendo la collera associata al fegato, \u00e8 probabile che una collera eccessiva porti al cosiddetto \"mal di fegato\", cos\u00ec come un disturbo legato al fegato stesso renda la persona pi\u00f9 irascibile del solito.\nSpirito, \"Sh\u00e9n\".\nCostituisce la radice di tutta la forza spirituale dell'uomo. Risiede nel cuore e si dirama a tutti gli altri organi. L'emozione associata \u00e8 la gioia, l'allegria. \nVolont\u00e0, \"Zh\u00ec\".\nL'emanazione \"zh\u00ec\" (\u5fd7) rappresenta la capacit\u00e0 di concretizzare il pensiero \"y\u00ec\" (\u610f) con l'abilit\u00e0, la fantasia e l'intelligenza di cui si \u00e8 dotati. Risiede nel Rene.\nIntenzione, \"Y\u00ec\".\nL'emanazione \"y\u00ec\" (\u610f) viene associata al pensiero e al proposito, come la capacit\u00e0 di finalizzare la capacit\u00e0 \"zh\u00ec\" (\u667a) per poter raggiungere gli obbiettivi prefissi. Risiede nella Milza.\nAnima, \"H\u00fan\".\nLo \"h\u00fan\" (\u9b42), nella tradizione cinese, richiama quello dello spirito che, diversamente dalla natura puramente divina dello \"sh\u00e9n\", \u00e8 pi\u00f9 legato alla persona e ne rappresenta l'aspetto spirituale umano pi\u00f9 elevato, ponendosi in strettissima relazione con lo \"sh\u00e9n\" del cuore. In comune con la sua controparte \"p\u00f2\" ha il radicale \"g\u01d4i\" (\u9b3c: d\u00e9mone, fantasma), raffigurante una testa voluminosa che sormonta una forma vaporosa e indistinta e trascina una specie di uncino, che usa per catturare le anime dei vivi. Tradizionalmente in numero di tre, vengono associati alla fantasia e al sogno e si ritiene che rappresentino quella parte dello spirito che, alla morte dell'individuo, ritorni alla sua origine celeste. In particolare, secondo il \"Lingshu\", durante il sonno \u00e8 l'attivit\u00e0 degli \"h\u00fan\" e dello \"sh\u00e9n\" a consentirci di sognare. In una visione dualistica che li associa ai \"p\u00f2\", si ritiene che alla morte costituiscano quella parte dello spirito che torner\u00e0 alla sua origine celeste.. La natura dinamica ed esuberante di questa emanazione rende il fegato la sua sede elettiva.\nMemoria corporea, \"P\u00f2\".\nL'altra met\u00e0 dello spirito umano, secondo la tradizione cinese, sono i \"p\u00f2\" (\u9b44). Dove gli \"h\u00fan\" erano spiriti legati alla dinamicit\u00e0 della fantasia e del sogno, i \"p\u00f2\" rappresentano invece la \"memoria genetica\" del corpo. Al contrario degli \"h\u00fan\", i \"p\u00f2\" sono tradizionalmente sette e sono associati al mondo materiale e si ritiene che rappresentino quella parte dello spirito che, alla morte dell'individuo, si ricongiunge alla terra. Il radicale \"b\u00e1i\" (\u767d) che ne costituisce la prima parte significa \"bianco\", in relazione al biancore del metallo o delle ossa. In virt\u00f9 di questa associazione al mondo materiale, sono ritenuti una sorta di base dati in cui si immagazzinano tutte quelle esperienze ripetitive che, ormai ampiamente elaborate dalle altre emanazioni, devono solo essere concretizzate. A titolo di esempio, se prendiamo un'attivit\u00e0 come il suonare il pianoforte, un allievo impiegher\u00e0 \"sh\u00e9n\", \"zh\u00ec\" e \"y\u00ec\" per apprendere la tecnica, ma una volta imparato sar\u00e0 in grado di suonare automaticamente, tramite appunto i \"p\u00f2\".\nDisarmonie negli \"sh\u00e9n\".\nCome gi\u00e0 accennato, un problema allo \"sh\u00e9n\" o al suo organo di residenza pu\u00f2 portare a disturbi di vario tipo e gravit\u00e0.\nDa notare come, nella medicina cinese, il termine \"n\u00f9\" (\u6012) che indica la collera vada inteso sia per la collera \"esplosiva\", cio\u00e8 lo scatto d'ira, sia per quella repressa, ancora pi\u00f9 dannosa, come evidenzia il cuore (\"x\u012bn\" \u5fc3) oppresso di una donna in ginocchio (\"n\u01d4\" \u5973) incatenata come una schiava (\"y\u00f2u\" \u53c8)."}
{"id": "551263", "revid": "48479", "url": "https://it.wikipedia.org/wiki?curid=551263", "title": "Manifestazione del Tao", "text": ""}
{"id": "551270", "revid": "120696158", "url": "https://it.wikipedia.org/wiki?curid=551270", "title": "Ape Escape (serie)", "text": "Ape Escape \u00e8 una serie di videogiochi prodotti da Sony Computer Entertainment; il primo gioco della serie \u00e8 stato \"Ape Escape\", uscito nel 1999 per PlayStation."}
{"id": "551275", "revid": "30610", "url": "https://it.wikipedia.org/wiki?curid=551275", "title": "Pasta alla Norma", "text": "Origine culinaria.\nLa pasta alla Norma (in dialetto siciliano a pasta cu sucu di mulinciani, pasta ca sassa e mulinciani o pasta c\u00e2 Norma) \u00e8 un piatto dai sapori tipicamente mediterranei a base di pasta, solitamente maccheroni, condita con pomodoro e con l'aggiunta successiva di melanzane fritte, ricotta salata e basilico. \nLa ricetta \u00e8 attribuita alla citt\u00e0 di Catania, tant'\u00e8 che \u00e8 il piatto simbolo della cucina catanese, sebbene numerose varianti della pasta al sugo preparata con le melanzane erano certamente gi\u00e0 diffuse in tutto il meridione prima della nascita ufficiale del piatto catanese. \nL'origine della dedica alla Norma, che sembra un esplicito riferimento all'omonima opera di Vincenzo Bellini pi\u00f9 che a una generica \"norma\" nel senso di una preparazione fatta \"a puntino\", non \u00e8 certa. Sono almeno due le versioni della storia di questo piatto ritenute pi\u00f9 plausibili ma non esistono testimonianze dirette e univoche. Secondo alcuni a dare il nome alla ricetta sarebbe stato il commediografo siciliano Nino Martoglio che davanti ad un piatto di pasta cos\u00ec condito avrebbe esclamato \"\u00c8 una Norma!\", ad indicarne la suprema bont\u00e0 e paragonandola alla celebre opera di Vincenzo Bellini nonostante fossero passati parecchi decenni dalla creazione della stessa. \nSecondo altri, a maggior giustificazione della dedica, la ricetta sarebbe stata perfezionata, reinterpretata e messa a punto sulla base della cucina tradizionale da uno chef siciliano proprio in occasione delle celebrazioni per la nuova opera lirica del grande compositore catanese, destinata a diventare in breve tempo una dei suoi maggiori successi nonostante una prima alla Scala di Milano travagliata e tutt'altro che incoraggiante; forse in uno dei tanti ricevimenti a cui fu presente lo stesso Bellini nella sua terra natia visto che \u00e8 da sempre prassi abbastanza consolidata da parte di chef di grido e organizzatori di eventi omaggiare degli ospiti d'onore illustri con piatti creati \"ad hoc\".\nIn Sicilia, \u00e8 molto diffusa anche la pizza alla Norma, con gli stessi ingredienti del condimento della pasta.\nA questo piatto della tradizione catanese e siciliana \u00e8 stata dedicata anche una \"Giornata Nazionale della Pasta alla Norma\", che cade il 23 settembre."}
{"id": "551276", "revid": "92723", "url": "https://it.wikipedia.org/wiki?curid=551276", "title": "Fabiola di Roma", "text": "Biografia.\nFabiola faceva parte del gruppo delle donne che, sotto l'influenza di Girolamo, avevano deciso di dedicarsi alla vita ascetica e all'attivit\u00e0 caritativa: fu proprio Girolamo a tramandarne la memoria, descrivendone la vita in una lettera (Ep. LXXVII) indirizzata nel 400 al suo parente Oceano. \nDi rango patrizio, apparteneva alla gens Fabia: and\u00f2 assai giovane sposa ad un uomo dal quale poco dopo (nel rispetto del diritto romano, ma contro i dettami della Chiesa) divorzi\u00f2; alla morte del primo marito, si spos\u00f2 nuovamente; mortole anche il secondo consorte, la vigilia della Pasqua dell'anno successivo fece atto di pubblica penitenza entrando nella basilica Lateranense vestita di sacco, venendo accolta da papa Siricio: torn\u00f2 cos\u00ec in piena comunione con la Chiesa.\nInizi\u00f2 a dedicarsi all'assistenza ai poveri ed ai malati, fondando il primo ospedale romano (\"primo omnium nosokomion instituit\"). Nel 395 si trasfer\u00ec a Betlemme, dove si era ritirato anche Gerolamo, e visse nel monastero fondato da santa Paola, dedicandosi alla lettura ed alla meditazione della Bibbia.\nDopo i dissensi tra Girolamo ed il vescovo di Gerusalemme Giovanni (\u2020 417) circa le dottrine di Origene, Fabiola decise di tornare a Roma, minacciata dall'arrivo dei barbari, rimanendo comunque in contatto epistolare col suo maestro (che le indirizz\u00f2 il suo trattato \"sul sacerdozio di Aronne\").\nCol senatore Pammachio, fond\u00f2 lo xenodochio di Porto, presso la foce del Tevere, che offriva ospitalit\u00e0 gratuita e cure mediche ai pellegrini poveri.\nI suoi funerali, ai quali partecip\u00f2 una gran folla di fedeli, furono una manifestazione della gratitudine e della venerazione che la circondavano.\nIl culto.\nIl nome di Fabiola compare nei martirologi solo a partire dal XV secolo: non venne neanche incluso nella prima edizione del \"Martirologio Romano\" di Cesare Baronio (1583).\nLa sua figura divenne celebre grazie al romanzo storico in lingua inglese del cardinale Nicholas Patrick Stephen Wiseman, intitolato \"Fabiola o la Chiesa delle catacombe\", che per\u00f2 ne present\u00f2 un'immagine diversa dalla realt\u00e0 storica.\nLa sua memoria liturgica \u00e8 fissata al giorno 27 dicembre."}
{"id": "551280", "revid": "599013", "url": "https://it.wikipedia.org/wiki?curid=551280", "title": "Cavaliere Rosso", "text": ""}
{"id": "551283", "revid": "339392", "url": "https://it.wikipedia.org/wiki?curid=551283", "title": "Higiaz", "text": ""}
{"id": "551286", "revid": "1494169", "url": "https://it.wikipedia.org/wiki?curid=551286", "title": "CISV", "text": ""}
{"id": "551288", "revid": "767487", "url": "https://it.wikipedia.org/wiki?curid=551288", "title": "Cartoons (gruppo musicale)", "text": "I Cartoons sono stati un gruppo musicale danese nato nel 1998. I componenti sono travestiti da personaggi dei cartoni animati, con enormi parrucche e vestiti larghi e coloratissimi. Perfino gli strumenti erano \"truccati\". Il loro genere musicale era da loro stessi chiamato \"technobilly\", cio\u00e8 un misto tra il rockabilly e la musica techno.\nBiografia.\nArrivati al successo nel 1999 con \"Doo Dah\", una loro personale versione del classico \"Camptown races\" (composta da Stephen Foster nel 1850), pubblicano il loro primo album \"Toonage\". Il disco contiene, tra gli altri motivetti parodistici, il loro singolo di successo \"Witch Doctor\", cover di una canzone risalente al 1958, di Ross Bagdasarian, Sr.. L'album regaler\u00e0 alla band la notoriet\u00e0 internazionale, e il sopra citato singolo \"Witch Doctor\" verr\u00e0 registrato dallo stesso gruppo anche in italiano (\"Tutto passer\u00e0\") e in spagnolo (\"Hombre Mago\"). Il 2001 \u00e8 l'anno di \"Toontastic!\", il secondo album, il quale passa pi\u00f9 inosservato del primo, pur contenendo canzoni come il singolo \"Diddley Dee\". Nello stesso anno viene ristampato il loro primo album con alcune canzoni inedite all'interno ed intitolato \"More Toonage\". Nel 2002 partecipano alla colonna sonora del film d'animazione danese \"Aiuto! Sono un pesce\" con la loro canzone \"Wobble di bubble di doo\", dopo il quale continuano a dare concerti in Danimarca almeno fino al 2005, quando pubblicano \"Greatest Toons\", un best of dei loro successi.\nLo stile.\nI Cartoons erano famosi soprattutto per il loro look eccentrico: ognuno infatti riportava le caratteristiche del nome che aveva. Ad esempio Buzz (ispirato a Bugs Bunny) aveva un look molto \"da giardino\", vestito sempre di verde, con delle scarpe alte che ricordavano due zolle di terra e con un contrabbasso modellato come se fosse una carota gigante; il sassofonista Sponge, che in inglese vuol dire spugna, aveva un look consono a questo nome (perfino la sua parrucca era modellata come se fosse una spugna gigantesca) e il suo strumento era modellato a mo' di boccale di birra; il chitarrista Shooter invece indossava una sorta di divisa militare rossa con delle medaglie, ai piedi aveva due scarpe a forma di carro armato e suonava una chitarra strutturata come se fosse una pistola gigante con tanto di canna funzionante."}
{"id": "551295", "revid": "1656773", "url": "https://it.wikipedia.org/wiki?curid=551295", "title": "Linea", "text": "Si chiama generalmente linea un qualsiasi oggetto o traccia, curvo o no, congiungente due punti, il suo inizio e la sua fine, detti estremi; proprio a causa del suo significato molto esteso, sono numerosissimi i campi in cui si possono individuare delle linee di vario genere.\nI significati della linea.\nLa linea in geometria.\nIn campo geometrico, la linea \u00e8 una serie infinita di punti adimensionali, succedentesi in modo \"continuo\"; essa possiede dunque una sola dimensione, la lunghezza, e manca di larghezza e di profondit\u00e0. Le qualit\u00e0 che una linea pu\u00f2 possedere sono diverse e numerose: principalmente, essa pu\u00f2 essere retta, spezzata o curva. Una linea si dice retta quando i punti che la compongono si susseguono uno dietro l'altro in una fila lineare; questo tipo di figura viene chiamata retta se non ha inizio n\u00e9 fine, semiretta se ha inizio o fine e segmento se ha inizio e fine. Una linea si dice invece spezzata quando \u00e8 formata da segmenti contigui uniti per le estremit\u00e0 e non aventi la stessa direzione; infine, essa \u00e8 chiamata curva quando la si pu\u00f2 dire generata da un unico punto che si muove casualmente sul piano o nello spazio. Le linee appartenenti agli ultimi due gruppi detti, inoltre, possono essere chiuse o aperte, a seconda che i loro estremi coincidano o no: alle linee spezzate chiuse appartengono tutti i poligoni, mentre a quelle curve chiuse figure come il cerchio e l'ellisse; similmente, alle linee curve aperte appartengono sinusoidi, parabole, iperboli e tantissime altre figure. Elemento fondamentale affinch\u00e9 si possa formare una figura geometrica \u00e8 che la linea non sia intrecciata: essa pu\u00f2 infatti, nelle sue curvature, formare degli istmi, ovvero delle zone in cui due punti si trovano sovrapposti racchiudendo due o pi\u00f9 aree differenti.\nNaturalmente esistono anche linee aventi pi\u00f9 di una delle qualit\u00e0 sopra citate (retta o curva, chiusa o aperta, intrecciata o semplice): un evidente esempio \u00e8 la forma ad otto, che \u00e8 insieme curva, chiusa e intrecciata.\nLa linea nella tecnica.\nIn elettrotecnica per linea si intendono i vari collegamenti, galvanici e non, che esistono tra apparecchi di comunicazione: dei validi esempi sono la linea del telefono e l'ormai obsoleta linea del telegrafo. Usate per la trasmissione via cavo, le suddette linee sono composte di diversi materiali, che possono essere rame o altri metalli, oppure le recenti e velocissime fibre ottiche. In idraulica \u00e8 considerata invece essere una linea il sistema di circolazione dei tubi, trasportanti molto spesso acqua o gas metano; essi sono prodotti principalmente in alluminio e altri metalli, ed hanno un diametro molto variabile.\nLa linea come simbolo.\nIn diversi campi il simbolo di una linea (orizzontale, verticale o anche diagonale) indica un'idea ben precisa: un esempio evidente \u00e8 la matematica, nella quale una lineetta orizzontale pu\u00f2 contenere in s\u00e9 sia il concetto di sottrazione che quello di divisione (a seconda che sia un meno o una linea di frazione). Sempre secondo, una linea verticale \u00e8 presente nei numeri romani, a indicare la cifra 1; inoltre, in molti alfabeti (specie in quelli occidentali), la linea verticale indica una lettera ed un relativo suono (nel nostro caso la vocale I).\nNelle comunicazioni era un tempo molto comune interpretare una linea come un messaggio, in quanto essa, insieme al punto, faceva parte del codice Morse adoperato dai telegrafi."}
{"id": "551297", "revid": "599013", "url": "https://it.wikipedia.org/wiki?curid=551297", "title": "Roman \u0160ebrle", "text": "Biografia.\nIl 27 maggio 2001 a G\u00f6tzis \u00e8 stato il primo uomo a superare la barriera dei 9.000 punti nel decathlon raggiungendo la quota di 9.026, record del mondo che rimarr\u00e0 imbattuto per oltre undici anni. Questi i risultati delle singole prove del decathlon, realizzati in occasione del record del mondo:\nNel 2004 ha vinto la medaglia d'oro ai Giochi olimpici di Atene, stabilendo il nuovo record olimpico con 8.893 punti. Dopo la sua vittoria olimpica di gli fu conferito il titolo di \"World's Greatest Athlete\", come tradizione ai vincitori della gara olimpica della specialit\u00e0. Un articolo del \"The Wall Street Journal\" nel 2008 lo ha anche definito \"The World's Greatest Athlete\".\nIn carriera ha vinto inoltre due titoli europei oltre ad un oro e due argenti ai Campionati del mondo di atletica leggera. Nell'eptathlon, la prova multipla praticata al coperto, ha vinto finora due titoli mondiali e tre titoli europei."}
{"id": "551306", "revid": "2015336", "url": "https://it.wikipedia.org/wiki?curid=551306", "title": "Giovanni di Vico", "text": "Note biografiche.\nGiovanni nasce dalla famiglia dei Prefetti di Vico, la sua vita \u00e8 conosciuta limitatamente alle imprese militari e ai diverbi con la Chiesa.\nLe prime notizie risalgono al dicembre 1332, quando, insieme al fratello Faziolo, a Sutri, fece atto di sottomissione al legato pontificio Filippo di Cambarlhac.\nImmediatamente dopo il figlio Francesco si ammal\u00f2 gravemente e Giovanni fece il voto di fargli prendere il saio francescano in caso di guarigione. Tuttavia, gli amici lo convinsero a cambiare parere e gli fecero promettere la somma di 500 ducati al convento di San Francesco di Viterbo e la costruzione di una nuova porta per la chiesa.\nL'inizio della carriera prefettizia.\nNel 1337, alla morte del padre Manfredo, gli successe nella carica di Prefetto di Roma.\nNell'aprile del 1338 entr\u00f2 a Viterbo alla testa dei ghibellini ed uccise con le proprie mani il fratello Faziolo, reo di essere rimasto fedele al papa. Il regime guelfo venne rovesciato e Giovanni, impadronitosi della signoria della citt\u00e0, fu nominato vicario dell'imperatore Ludovico il Bavaro nel Patrimonio di San Pietro. Nel 1342 il vicariato di Viterbo gli fu confermato da papa Clemente VI.\nGi\u00e0 nell'agosto del 1343, per\u00f2, entr\u00f2 in contrasto con il pontefice perch\u00e9 aveva avviato la costruzione di una fortezza nei pressi di Vetralla. Il contrasto dur\u00f2 fino al 1344, quando inizi\u00f2 a devastare il Patrimonio per far sollevare i territori contro la Santa Sede. Per questo motivo incorse nelle censure ecclesiastiche.\nL'anno successivo invi\u00f2 ad Orvieto il fratello Sciarra con alcune compagnie di soldati ad aiutare i Monaldeschi della Cervara contro i Monaldeschi della Vipera ed il rettore del patrimonio. A fine maggio i ghibellini entrarono trionfalmente in citt\u00e0.\nNel 1346 fu di nuovo al fianco di Corrado Monaldeschi contro i pontifici. Nell'occasione riusc\u00ec ad occupare Piansano, Bagnorea e Toscanella. Il suo controllo su Viterbo era tale che i suoi sostenitori arrivarono al punto di erigere sulla piazza del Comune un'aquila ghibellina che teneva tra gli artigli lo stemma del re di Napoli, il principale sostenitore della causa guelfa. Di fronte a questo simbolo i suoi seguaci si scoprivano il capo, si inginocchiavano, accendevano candele e offrivano incenso. Per questo motivo di l\u00ec a poco il Prefetto fu accusato di idolatria e di derisione del culto divino.\nNel mese di aprile Giovanni inizi\u00f2 a rinforzare le difese cittadine costruendo delle bertesche sulle torri della Porticella, della Trinit\u00e0, di San Faustino, di San Francesco, di Santa Rosa e di San Matteo dell'Abate. I preparativi continuarono fino a giugno, quando entrarono in citt\u00e0 le guarnigioni di Canepina e di Bagnaia. \nNel mese di agosto il papa ordin\u00f2 al rettore del Patrimonio di colpire Viterbo con l'interdetto, che doveva durare fino a quando la citt\u00e0 non si fosse sollevata contro il di Vico, che fu invitato a comparire ad Avignone davanti alla Curia entro il termine di due mesi, pena la perdita dei feudi e della carica di Prefetto.\nCola di Rienzo.\nNel gennaio del 1347, comunque, Giovanni si riappacific\u00f2 con il rettore del Patrimonio.\nPer\u00f2, gi\u00e0 nel mese di luglio, sollecitato da Cola di Rienzo a presentarsi in Campidoglio per discutere sulla riforma dello stato di Viterbo e per versare un'imposta, non obbed\u00ec all'ingiunzione.\nCola di Rienzo lo dichiar\u00f2 ribelle alla Chiesa ed al comune di Roma, lo accus\u00f2 pubblicamente di fratricidio, lo depose dalla carica di prefetto, gli ingiunse la restituzione di Rocca Respampani e gli dichiar\u00f2 guerra. \nIl di Vico sub\u00ec l'assalto di 6.000 fanti e di 1.000 cavalieri provenienti da tutta la provincia del Patrimonio, che devastarono e saccheggiarono le campagne viterbesi.\nChiuso a Viterbo e ridotto allo stremo, fu costretto ad arrendersi da una rivolta popolare. Nel mese di luglio invi\u00f2 a Roma un emissario per trattare la resa. In cambio della promessa di ubbidienza, della promessa di mandare il figlio Francesco in ostaggio e della restituzione di Respampani, ottenne la restituzione della carica di Prefetto, la restituzione dei beni confiscati a Roma, la fine della guerra e la remissione di tutte le condanne. Il trattato fu sottoscritto a met\u00e0 mese.\nFrancesco si rec\u00f2 a Roma per essere trattenuto in ostaggio, seguito pochi giorni dopo da Giovanni scortato da 60 uomini. Il Prefetto incontr\u00f2 Cola di Rienzo al Campidoglio, dove gli vennero notificate le clausole del trattato e dove, vestito di bianco e con ramoscelli di ulivo in mano, gli si dovette gettare ai piedi implorando perdono. Giur\u00f2 fedelt\u00e0 al Tribuno sul Corpo di Cristo, sulla sua testa e sulla bandiera di San Giorgio. Al termine della cerimonia, comunque, Giovanni fu tratto in carcere.\nAi primi del mese di agosto, dopo che il nuovo castellano di Respampani prese possesso della rocca, Giovanni fu liberato ed ottenne l'investitura di Civitavecchia in cambio di un censo di 200 fiorini l'anno. Rientrato per\u00f2 a Viterbo, il Prefetto ricominci\u00f2 a tramare insieme ai nemici di Cola di Rienzo.\nNel mese di novembre, per aiutare il Rienzo contro i suoi nemici, gli invi\u00f2 100 cavalli e 500 some di grano. Pochi giorni dopo, accompagnato dal figlio e scortato da 100 cavalieri e 16 nobili della Tuscia, si diresse a Roma per mediare fra Cola di Rienzo, i Colonna e gli Orsini.\nIl Rienzo non convinto delle sue intenzioni lo fece arrestare, insieme a Francesco, durante un banchetto. Dopo la scarcerazione, ci fu un altro arresto ed ancora un'altra scarcerazione. Francesco rimase in carcere insieme ai 16 nobili della Tuscia, ma in quei giorni il rettore del Patrimonio, il cardinale di San Marco Bertrando di Deux attacc\u00f2 Cola di Rienzo che si diede alla fuga.\nNuova fase nei rapporti tra Giovanni ed il papa.\nNel febbraio del 1348 il rettore del Patrimonio gli ordin\u00f2 di presentarsi ad Anagni per ricomporre i contrasti con la Santa Sede. In quest'occasione promise ai pontifici di vendergli la rocca di Vetralla in cambio di 16.000 fiorini. Il mese successivo, per\u00f2, con la caduta di Cola di Rienzo, dovette subire la rivolta di Viterbo con la morte di 22 dei suoi sostenitori. Nel frattempo la citt\u00e0 venne colpita dalla peste nera.\nIl 1350 lo trov\u00f2 ancora intento a depredare il Patrimonio di San Pietro, di cui era Rettore Jacopo de' Gabrielli da Gubbio, e ad occuparne le piazzeforti, attivit\u00e0 che lo vide impegnato anche per tutto l'anno successivo e fino al mese di aprile del 1352, quando il papa Clemente VI lo convoc\u00f2 ad Avignone per rispondere delle sue usurpazioni ai danni dello Stato Pontificio e di eresia. Nel mese di giugno i pontifici attaccarono Viterbo. In citt\u00e0 scoppiarono dei tumulti che furono affogati nel sangue. L'assedio dur\u00f2 fino a luglio quando i pontifici si ritirarono e Giovanni di Vico venne nuovamente scomunicato. Nel mese di agosto conquist\u00f2 Orvieto, di cui divenne signore, e cerc\u00f2 di ricomporre la faida tra i vari rami dei Monaldeschi.\nNel mese di novembre, tuttavia, l'arrivo del cardinale Egidio Albornoz a Montefiascone provoc\u00f2 delle sollevazioni nel viterbese, che furono prontamente soffocate nel sangue. Per i primi mesi dell'anno successivo Giovanni di Vico impervers\u00f2 tra Toscana, Umbria e Lazio soccorrendo la fazione ghibellina ovunque ce ne fosse bisogno. Ad agosto l'Albornoz inizi\u00f2 a braccarlo, inizialmente senza successo. Nel mese di ottobre l'arcivescovo di Milano Giovanni Visconti mand\u00f2 i suoi emissari per perorare la causa del Prefetto presso il cardinale.\nIl di Vico, su pressione del Visconti, fece atto d'omaggio al cardinale nei pressi di Orvieto ed accett\u00f2 il principio secondo il quale doveva restituire le terre che spettavano alla Chiesa e trattenere solo quelle che erano patrimonio di famiglia. Le buone intenzioni per\u00f2 durarono molto poco. Sulla via del ritorno si pent\u00ec del trattato e si rifugi\u00f2 nuovamente a Viterbo.\nLa sconfitta.\nIl 1354, nonostante iniziasse nel migliore dei modi, fu l'anno della sua sconfitta peggiore.\nA gennaio l'Albornoz si trovava in difficolt\u00e0 per mancanza di denaro, cos\u00ec le truppe del Prefetto poterono imperversare fin sotto Montefiascone e liberare Orvieto dall'assedio pontificio. Ma gi\u00e0 a febbraio 10.000 soldati lo attaccarono e lo costrinsero a rinchiudersi in citt\u00e0, dove fece arrestare 86 ricchi guelfi, cui impose il pagamento di un forte riscatto, e fece decapitare molti simpatizzanti del pontefice. A marzo venne nuovamente invitato a comparire ad Avignone, ma, in accordo con il fratello Pietro, che reggeva Viterbo, decise di far vedere di cosa erano capaci i Castelli di Vico. Fecero gridare per strada \u201cviva la Chiesa, morte al Prefetto!\u201d in modo da sobillare i guelfi che furono catturati, scacciati dalla citt\u00e0 e privati dei beni. La stessa cosa accadde ad Orvieto.\nAll'arrivo della notizia, l'Albornoz abbandon\u00f2 la politica della cautela e riapr\u00ec le ostilit\u00e0 con pi\u00f9 decisione. Incalzato da ogni parte, il Prefetto venne sconfitto nei pressi di Orvieto perdendo la maggior parte dei suoi uomini e restando ferito egli stesso. Ad aprile tent\u00f2 di assalire, sempre senza risultati, Acquapendente e fu costretto nuovamente a rifugiarsi ad Orvieto.\nA maggio Giovanni di Vico poteva contare solo su Viterbo, Orvieto e Corneto, difesa dal fratello Ludovico. A met\u00e0 mese lasci\u00f2 Orvieto per trasferirsi a Viterbo, dove fu in grado di resistere, tra ribellioni interne ed assalti esterni un altro mese, durante il quale ricevette una nuova scomunica.\nCon la conquista di Porta Bove da parte delle milizie pontificie, decise di arrendersi ed invi\u00f2 un suo emissario presso il cardinale a trattare la pace. Dovette mandare il figlio Battista come ostaggio a Montefiascone e si diresse verso Orvieto, dove lo voleva incontrare il cardinale, che gli impose la rinuncia a tutti i territori occupati.\nL'Albornoz entr\u00f2 ad Orvieto in compagnia dei Monaldeschi che ne erano stati espulsi: il di Vico gli si prostr\u00f2 in ginocchio, confessando pubblicamente la sua fellonia, chiedendo l'assoluzione dalle scomuniche lanciategli da tre papi, confermando di osservare tutti i capitoli riguardanti la resa di Viterbo, di Corneto e delle altre terre, giurando fedelt\u00e0 e vassallaggio alla Chiesa. Il cardinale lo lasci\u00f2 genuflesso piuttosto a lungo prima di assolverlo. Dopo pochi giorni il Vico rientr\u00f2 a Viterbo insieme al figlio Francesco.\nNel mese di luglio riconsegn\u00f2 ufficialmente Viterbo alla Chiesa e fu proclamato governatore di Corneto, carica che resse per 12 anni.\nIl ritorno dell'imperatore.\nTuttavia, nel marzo del 1355, scese in Italia l'imperatore Carlo IV di Lussemburgo. Giovanni di Vico ne chiese la protezione ed ottenutala, insieme ai conti di Santa Fiora e di Anguillara, lo accompagn\u00f2 a Roma per la sua incoronazione. Approfittando della sua assenza Giordano Orsini e Bartolomeo Vitelleschi conquistarono Corneto. \nIl Prefetto, per ritorsione foment\u00f2 la ribellione di Viterbo, tentando di impossessarsi del palazzo del governatore.\nL'anno successivo Giovanni di Vico inizi\u00f2 nuovamente a sobillare i territori del Patrimonio con l'intento di formare un suo Stato autonomo, ma il ritorno dell'Albornoz pose fine definitivamente alle sue mire. Continu\u00f2 ad imperversare sporadicamente in Toscana, Lazio ed Umbria, quando, nell'aprile del 1366, mor\u00ec in contumacia dalla Chiesa; secondo la tradizione popolare fu ucciso in una congiura."}
{"id": "551308", "revid": "121595047", "url": "https://it.wikipedia.org/wiki?curid=551308", "title": "Variet\u00e0 (geometria)", "text": "In geometria, una variet\u00e0 \u00e8 uno spazio topologico che localmente \u00e8 simile a uno spazio topologico ben conosciuto (ad esempio lo spazio euclideo formula_1-dimensionale), ma che globalmente pu\u00f2 avere propriet\u00e0 geometriche differenti (ad esempio pu\u00f2 essere \"curvo\" contrariamente allo spazio euclideo).\nLe variet\u00e0 localmente simili alla retta si chiamano curve, mentre quelle localmente simili al piano si chiamano superfici. Le variet\u00e0 vengono usate in molteplici branche della matematica quali la topologia, l'analisi reale, l'analisi complessa, l'algebra e la geometria algebrica. Le variet\u00e0 trovano applicazioni in computer grafica e si incontrano spesso in fisica, come ad esempio in meccanica lagrangiana, in meccanica quantistica, in relativit\u00e0 generale e nella teoria delle stringhe.\nStrutture su variet\u00e0.\nNel caso pi\u00f9 generale una variet\u00e0 viene definita soltanto con una struttura di spazio topologico, e in tal caso si specifica usando il termine \"variet\u00e0 topologica\". Tuttavia, quello di variet\u00e0 \u00e8 un concetto sufficientemente semplice da potersi adattare a diversi contesti, in quanto \u00e8 possibile definire ulteriori strutture su una stessa variet\u00e0. Ad esempio, nell'ambito della geometria differenziale si pu\u00f2 definire su una variet\u00e0 topologica una \"struttura differenziabile\", per ottenere quella che viene chiamata una variet\u00e0 differenziabile\".\" Analogamente, in altri campi si definiscono le variet\u00e0 riemanniane, le \"variet\u00e0 complesse\", le variet\u00e0 simplettiche e le variet\u00e0 k\u00e4hleriane. Un caso un po' a parte \u00e8 quello delle variet\u00e0 algebriche: una variet\u00e0 algebrica non \u00e8 una variet\u00e0 topologica nel senso che andremo a definire, in quanto le variet\u00e0 algebriche non sono spazi di Hausdorff.\nVariet\u00e0 topologica.\nIl concetto di variet\u00e0 topologica considera uno spazio soltanto dal punto di vista topologico. Pertanto, nella definizione di una particolare variet\u00e0 topologica si considerano solo le propriet\u00e0 \"di base\" della forma di tale spazio quali la connessione, la compattezza, l'orientabilit\u00e0 o il \"numero di buchi\".\nDefinizione.\nUna \"variet\u00e0 topologica\" formula_2 \u00e8 uno spazio topologico di Hausdorff e secondo numerabile in cui ogni punto ha un intorno aperto omeomorfo allo spazio euclideo formula_3-dimensionale formula_4. Il numero formula_5 \u00e8 la dimensione della variet\u00e0.\nUna variet\u00e0 di dimensione formula_5 \u00e8 spesso chiamata brevemente formula_1\"-variet\u00e0\". Si definiscono \"curve\" le formula_8-variet\u00e0 e \"superfici\" le formula_9-variet\u00e0. \nNella definizione si pu\u00f2 richiedere, equivalentemente, che formula_10 sia localmente omeomorfo ad un aperto di formula_4. Se formula_12 \u00e8 un omeomorfismo fra un aperto di formula_2 e un aperto di formula_4, allora la coppia formula_15 \u00e8 chiamata carta. Quindi se formula_2 \u00e8 una variet\u00e0 topologica allora esiste una famiglia di carte formula_17 che ricoprono formula_2, ovvero tali che formula_19Una tale famiglia di carte si definisce un atlante. I nomi \"carta\" e \"atlante\" sono scelti in analogia con la cartografia. Infatti la superficie della Terra non \u00e8 descrivibile interamente su un foglio (nel senso che non \u00e8 omeomorfa ad un aperto di formula_20), per\u00f2 \u00e8 possibile descriverla \"a pezzi\" tramite un certo numero di carte geografiche: ad esempio, con due carte che descrivono gli emisferi Nord e Sud. \nSe formula_21 e formula_22 sono due carte tali che formula_23, allora la mappa formula_24si chiama \"funzione di transizione\". Le funzioni di transizione sono omeomorfismi.\nLa scelta di un atlante, e quindi delle funzioni di transizione, ha un ruolo determinante nella definizione di una variet\u00e0. Sono infatti le funzioni di transizione a permettere di definire delle ulteriori strutture, come ad esempio quella differenziabile, su una variet\u00e0 topologica. \nEsempi.\nLo spazio euclideo formula_25 \u00e8, chiaramente, una formula_1-variet\u00e0.\nSe formula_27, con formula_28, \u00e8 un omeomorfismo locale (ad esempio se differenziabile e con determinante jacobiano mai nullo), allora il suo grafico formula_29 \u00e8 una formula_1-variet\u00e0. Infatti le carte locali di formula_29 sono le inverse locali di formula_32, mentre le condizioni di essere di Hausdorff e secondo numerabile sono soddisfatte in quanto formula_29 \u00e8 un sottospazio di formula_34. Una variet\u00e0 di tale genere si dice una variet\u00e0 di tipo grafico.\nLa sfera formula_5-dimensionale\n\u00e8 una variet\u00e0 di dimensione formula_5. Per provarlo, basta osservare che le proiezioniformula_38inducono degli omeomorfismi tra gli emisferi di formula_39 (cio\u00e8 l'intersezione di formula_39 con un semispazio del tipo formula_41 oppure formula_42), e la palla aperta di formula_43 con centro l'origine e raggio formula_44. Quindi la sfera \u00e8 una formula_5-variet\u00e0, in quanto localmente \u00e8 una variet\u00e0 di tipo grafico di dimensione formula_5.\nSi pu\u00f2 definire un altro atlante di formula_39 se invece delle proiezioni canoniche si usano le proiezioni stereografiche.\nClassificazione in dimensione bassa.\nLa topologia della dimensione bassa \u00e8 la branca della topologia che studia le variet\u00e0 di dimensione fino a 4.\nNello studio delle variet\u00e0, assume un ruolo di cardinale importanza la classificazione delle variet\u00e0 topologiche. La classificazione delle variet\u00e0 topologiche viene effettuata a meno di omeomorfismi. Infatti, cos\u00ec come in geometria euclidea due oggetti vengono considerati equivalenti se uguali a meno di un'isometria (anche intuitivamente, due sfere con centri diversi ma stesso raggio vengono considerate equivalenti, in quanto uguali a meno di una traslazione), cos\u00ec le variet\u00e0 topologiche vengono considerate a meno di omeomorfismi.\nOsserviamo quindi che ogni formula_1-variet\u00e0 \u00e8 unione disgiunta delle proprie componenti connesse, che sono formula_1-variet\u00e0 a loro volta.\nDopo questa premessa, affermiamo esistere sostanzialmente solo due variet\u00e0 topologiche di dimensione formula_8: la circonferenza formula_51 e la retta formula_52. Ogni altra curva connessa \u00e8 infatti omeomorfa a una di queste due. \nLe variet\u00e0 di dimensione formula_9 sono pi\u00f9 variegate: tra queste troviamo la sfera formula_54, il toro, il nastro di M\u00f6bius e la bottiglia di Klein.\nDi pi\u00f9, le superfici sono infinite: i formula_32-tori, ovvero i tori con formula_32 buchi, sono superfici topologicamente distinte al variare di formula_57.\nLe 3-variet\u00e0 non sono facilmente visualizzabili, ed il loro studio \u00e8 una branca importante della topologia. La congettura di Poincar\u00e9, dimostrata nel 2003 da Grigori Perelman, \u00e8 stato un importante problema irrisolto per pi\u00f9 di un secolo, riguardante proprio questo ambito.\nUna variet\u00e0 di dimensione formula_58 \u00e8 un oggetto ancora pi\u00f9 difficile da visualizzare. Lo studio delle variet\u00e0 con quattro dimensioni \u00e8 un punto centrale della matematica moderna, con numerosi collegamenti alla fisica teorica: la relativit\u00e0 generale descrive infatti lo spaziotempo come una formula_58-variet\u00e0.\nVariet\u00e0 immerse.\nSia formula_10 una variet\u00e0 topologica di dimensione formula_1. Si dice che formula_10 \u00e8 \"immersa\" in formula_34, con formula_28, se formula_10 \u00e8 un sottospazio di formula_34. Unimmersione\" (in inglese, embedding\"') di formula_10 in formula_34 \u00e8 un'inclusione topologica formula_69, ovvero una mappa continua e iniettiva che induce un omeomorfismo con l'immagine formula_70. Un esempio di variet\u00e0 immersa \u00e8 quello della sfera formula_54 in formula_72. Non \u00e8 vero che tutte le superfici si possono immergere in formula_72. La bottiglia di Klein formula_74 \u00e8 un esempio: bench\u00e9 si possa localmente immergere in formula_72, non \u00e8 realizzabile \"globalmente\" come sottospazio di formula_72 evitando \"autointersezioni\", ovvero conservando l'iniettivit\u00e0 dell'immersione.\nformula_74 \u00e8 invece \"realizzabile\" dentro lo spazio quadri-dimensionale formula_78, ovvero esiste un'immersione formula_79.\nNel caso in cui formula_74 venga considerata come una variet\u00e0 differenziabile, allora si usa considerare una definizione diversa di \"immersione\", ovvero quella di immersione differenziabile. Un'immersione differenziabile iniettiva \u00e8 anche un'inclusione topologica nel senso sopra descritto. La rappresentazione in figura della bottiglia di Klein mostra un'immersione differenziabile di formula_81 in formula_72. Pi\u00f9 in generale, grazie al teorema di Whitney sappiamo che ogni formula_1-variet\u00e0 differenziabile ammette un'immersione differenziabile in formula_84 e un'immersione differenziabile iniettiva in formula_85. \nVariet\u00e0 differenziabile.\nUna variet\u00e0 topologica formula_10 \u00e8 una variet\u00e0 differenziabile se le sue funzioni di transizione sono differenziabili. Tali funzioni di transizione vengono usualmente intese di classe formula_87, e per questo si dice anche che formula_10 \u00e8 una variet\u00e0 \"liscia\". In particolare, segue dalla definizione che le funzioni di transizione sono diffeomorfismi lisci. \nLa richiesta della differenziabilit\u00e0 delle funzioni di transizione permette di definire i concetti di spazio tangente, funzione differenziabile, campo vettoriale e forma differenziale, nonch\u00e9 di usare altri strumenti propri del calcolo infinitesimale. \nNel caso in cui le funzioni di transizione siano di classe formula_89, con formula_90, allora si dice che formula_10 \u00e8 una variet\u00e0 differenziabile di classe formula_89. Se invece le funzioni di transizione sono analitiche, allora si dice che formula_10 \u00e8 una variet\u00e0 analitica.\nVariet\u00e0 complessa.\nUna variet\u00e0 complessa di dimensione formula_1 \u00e8 una variet\u00e0 topologica di dimensione formula_95 le cui funzioni di transizione, viste come mappe fra aperti di formula_96 tramite l'identificazione naturale di formula_97 con formula_96, sono olomorfe.\nUna variet\u00e0 complessa \u00e8 una variet\u00e0 topologica su cui \u00e8 possibile usare gli strumenti dell'analisi complessa: le variet\u00e0 complesse sono cio\u00e8 l'analogo complesso delle variet\u00e0 differenziabili.\nPoich\u00e9 le funzioni olomorfe sono differenziabili, una variet\u00e0 complessa ha anche una struttura di variet\u00e0 differenziabile, o pi\u00f9 in particolare una struttura di variet\u00e0 analitica.\nLe variet\u00e0 complesse di dimensione (complessa) formula_8 si chiamano superfici di Riemann.\nVariet\u00e0 algebrica.\nUna variet\u00e0 algebrica \u00e8 definita con tecniche diverse da quelle usate per le variet\u00e0 topologica, differenziabile o complessa.\nUna variet\u00e0 algebrica \u00e8 un oggetto che \u00e8 localmente definito come l'insieme degli zeri di uno o pi\u00f9 polinomi con formula_5 variabili in formula_101, dove formula_102 \u00e8 un campo fissato, come ad esempio il campo dei numeri reali o complessi. Gli esempi pi\u00f9 semplici di variet\u00e0 algebriche sono le variet\u00e0 affini e le variet\u00e0 proiettive.\nVariet\u00e0 affine.\nUna variet\u00e0 affine \u00e8 un sottoinsieme formula_103 di formula_101 che \u00e8 il luogo di zeri di un insieme formula_105 di polinomi in formula_5 variabili. In altre parole, formula_103 \u00e8 l'insieme dei punti su cui si annullano contemporaneamente tutti i polinomi in formula_105, cio\u00e8 formula_103 \u00e8 l'insieme delle soluzioni di un sistema di equazioni polinomiali. Generalmente si indica formula_110 per rimarcare la dipendenza di formula_103 dall'insieme formula_105.\nI polinomi in formula_105 non devono necessariamente essere in numero finito. Se formula_114 \u00e8 l'ideale generato da formula_105, risulta che formula_116: quindi ogni variet\u00e0 \u00e8 in verit\u00e0 il luogo di zeri di un ideale di polinomi. L'importanza degli ideali nella teoria degli anelli discende proprio da questo fatto.\nVariet\u00e0 proiettiva.\nUna variet\u00e0 proiettiva \u00e8 un sottoinsieme formula_103 dello spazio proiettivo formula_118, definito analogamente alla variet\u00e0 affine come luogo di zeri di un insieme formula_105 di polinomi. L'unica differenza con il caso affine sta nel fatto che tali polinomi hanno formula_120 variabili, e poich\u00e9 le coordinate omogenee di un punto nello spazio proiettivo sono definite a meno di una costante moltiplicativa, questi devono essere omogenei affinch\u00e9 le equazioni abbiano senso.\nVariet\u00e0 riemanniana.\nUna variet\u00e0 riemanniana formula_121 \u00e8 una variet\u00e0 differenziabile in cui lo spazio tangente ad formula_121 in un punto formula_123 \u00e8 dotato di un prodotto scalare formula_32 che varia in modo liscio al variare di formula_125. Tale prodotto scalare si chiama metrica riemanniana. Analogamente a quanto accade per gli spazi euclidei, la presenza di questa metrica permette di parlare di distanza fra punti, lunghezze di curve, angoli e volumi (o aree in dimensione formula_9).\nUna variet\u00e0 riemanniana \u00e8 un particolare esempio di spazio metrico, la cui metrica \u00e8 fortemente caratterizzata dalle geodetiche. Una geodetica \u00e8 una curva che realizza localmente la distanza fra due punti. Su una variet\u00e0 riemanniana sono quindi presenti tutti gli enti geometrici classici della geometria euclidea, bench\u00e9 le loro caratteristiche possano differenziarsi enormemente da quelle degli usuali enti dello spazio euclideo. Ad esempio, pu\u00f2 non valere il V postulato di Euclide, n\u00e9 gli altri assiomi di Hilbert. Localmente, questa diversa geometria incide sulla curvatura della variet\u00e0 riemanniana.\nEsempi di variet\u00e0 riemanniane sono le sottovariet\u00e0 differenziabili dello spazio euclideo formula_127. La sfera formula_1-dimensionale in formula_129 \u00e8 un esempio fondamentale di variet\u00e0 riemanniana con curvatura positiva. Lo spazio euclideo ha invece curvatura nulla. Un esempio importante di variet\u00e0 riemanniana con curvatura negativa \u00e8 il disco di Poincar\u00e9: si tratta dell'usuale palla in formula_127 di raggio unitario, su cui \u00e8 per\u00f2 definita una metrica diversa da quella euclidea.\nOrigine del termine.\nLa parola \"variet\u00e0\" \u00e8 la traduzione italiana del termine tedesco \"Mannigfaltigkeit\", che compare per la prima volta nella tesi di dottorato del 1851 di Bernhard Riemann, \"Grundlagen f\u00fcr eine allgemeine Theorie der Functionen einer ver\u00e4nderlichen complexen Gr\u00f6sse\". Nella sua tesi Riemann si pone il problema di introdurre delle \"grandezze molteplicemente estese\", aventi cio\u00e8 \"pi\u00f9 dimensioni\", e le definisce usando quel termine.\nAnalizzando la parola scomponendola come \"Mannig-faltig-keit\", si riconosce in essa un parallelo con il termine latino \"multi-plic-itas\", sicch\u00e9 lo si potrebbe tradurre letteralmente come 'molteplicit\u00e0'."}
{"id": "551310", "revid": "21079", "url": "https://it.wikipedia.org/wiki?curid=551310", "title": "Intorno aperto", "text": ""}
{"id": "551313", "revid": "21079", "url": "https://it.wikipedia.org/wiki?curid=551313", "title": "Intorno chiuso", "text": ""}
{"id": "551314", "revid": "36426", "url": "https://it.wikipedia.org/wiki?curid=551314", "title": "Filippo Tarchiani", "text": "Biografia.\nOriginario della zona collinare di Castello nei dintorni di Firenze, attraverso vari soggiorni romani fu allievo di Agostino Ciampelli, Andrea Commodi, Anastasio Fontebuoni, Orazio Gentileschi.\nTra le opere hanno carattere drammatico la \"Piet\u00e0\" al Museo Capitolare di Pistoia e il \"Martirio di santo Stefano\" nella Chiesa dedicata al Santo in Capraia. Inoltre sono da ricordare: \"San Domenico in penitenza\" e la \"Madonna che porge la veste monacale ad una novizia\", presso la Sala di Berenice della Galleria Palatina di Firenze\nLa \"Cena di Emmaus\" (County Museum, Los Angeles) del 1625 circa si rif\u00e0 a modelli evidentemente caravaggeschi.\nSempre del primo ventennio del Seicento \u00e8 \"l'Assunzione della Vergine\" nella pieve di Santa Maria Assunta a Lizzano (Pistoia), dove l'accentuazione chiaroscurale e l'incidenza delle luci riportano sempre al modello caravaggesco: Tarchiani fa parte di quei maestri che a partire dagli anni venti del Seicento (fino all'affermazione del Barocco) trassero dal caravaggismo la lezione del \"naturale\", nobilitandola sulla tradizione del disegno fiorentino.\nAffreschi commissionati dalla famiglia medicea lo portano poi a lavorare presso Poggio Imperiale e Palazzo Pitti a Firenze.\nNell'ultimo periodo di atticit\u00e0 fu influenzato dallo stile di Matteo Rosselli, con una pittura pi\u00f9 ricca di particolari. Sono da ricordare ancora la \"Gara di Apollo e Pan\" (Reggio Emilia, Civici Musei, Galleria Parmeggiani) il cui tema \u00e8 tratto dalle \"Metamorfosi\" di Ovidio e dove \u00e8 tipica di Tarchiani la scelta della luce radente e di tipo teatrale: \"\"essa si incaglia sul torso di Apollo, filtra tra le dita fino a toccarne il polso, arrotonda la spalla e costruisce la clavicola di Tmolo, accende il palmo della mano di Mida, seziona il braccio del giovane satiro, si riverbera sulla vegetazione.\" \"(Pizzorusso, 1986).\nAltre opere: "}
{"id": "551315", "revid": "33689", "url": "https://it.wikipedia.org/wiki?curid=551315", "title": "Robin Hood (disambigua)", "text": ""}
{"id": "551318", "revid": "486946", "url": "https://it.wikipedia.org/wiki?curid=551318", "title": "Frutta Martorana", "text": ""}
{"id": "551325", "revid": "82746", "url": "https://it.wikipedia.org/wiki?curid=551325", "title": "Gino Vermicelli", "text": "Fu un noto comandante partigiano, dirigente del PCI nel dopoguerra e successivamente tra i fondatori del raggruppamento politico de \"il manifesto\".\nLa vita.\nNacque da famiglia operaia; a sette anni, dopo la morte prematura del padre, con la madre e il fratello maggiore emigr\u00f2 in Francia stabilendosi alla periferia di Parigi. Dopo la morte per annegamento del fratello Italo, a tredici anni inizi\u00f2 a lavorare prima come manovale, poi come apprendista presso un fabbro. Conobbe alcuni emigrati politici italiani che stimolarono in lui la passione per la politica antifascista; entra nelle organizzazioni giovanili di lingua italiana del Partito Comunista Francese (PCF). Da quel momento la storia personale di Vermicelli si intrecci\u00f2 con quella di numerosi personaggi dell'antifascismo all'estero fino agli anni della guerra e dell'occupazione nazista della Francia.\nRientrato in Italia tre settimane prima dell'8 settembre 1943 contribu\u00ec alla ricostruzione del Partito comunista italiano a Novara, ed entr\u00f2 in contatto con le prime formazioni della Resistenza in Valsesia (Cino Moscatelli) e nel Cusio (capitano Filippo Beltrami) assumendo il nome di battaglia di \"Edoardo\". Fu tra i sopravvissuti della battaglia di Megolo del 13 febbraio del 1944 in cui cadde il capitano Beltrami e successivamente fu commissario politico delle formazioni garibaldine nella Val d'Ossola.\nNel dopoguerra fu dirigente politico del movimento giovanile del Fronte della giovent\u00f9 a Novara, Milano, Firenze e Roma. Fu poi inviato in Sicilia sul finire degli anni quaranta, ai tempi dello scontro diretto fra mafia ed organizzazioni politiche e sindacali della sinistra; poi fu dirigente sindacale a Verbania, nei primi anni cinquanta, e segretario della federazione comunista di Novara, e infine organizzatore e dirigente del movimento cooperativo novarese, a partire dagli anni sessanta. Fin dall'inizio fu tra i promotori delle vicende editoriali e politiche de \"il manifesto\" e del Partito di Unit\u00e0 Proletaria; negli ultimi anni ha aderito a Rifondazione Comunista.\nDal 1963 si stabil\u00ec a Verbania, dove mor\u00ec nel 1998. Le sue ceneri sono sepolte a Cantiano nelle Marche, il paese di origine della moglie, Pina Morena, da lui sposata nel giugno 1951 e da cui ebbe due figlie.\nLe opere.\nNel 1984 ha pubblicato \"\u201cViva Babeuf!\u201d\", romanzo \u2013 incentrato sulla figura del commissario politico comunista \"Simon\", affiancato al Comandante cattolico \"Emilio\" \u2013 in cui la sua esperienza di vita partigiana in Valdossola, dopo la battaglia di Megolo, viene narrata non tanto tramite gli eventi militari, ma attraverso gli episodi di vita quotidiana, le passioni e le discussioni.\nDir\u00e0 in una intervista:\n\"\u201cViva Babeuf\"\" nel 1990 ebbe anche una edizione in tedesco, dal titolo \"Die unsichtbaren D\u00f6rfer\".\nNumerosi i suoi articoli sul movimento operaio, sulla politica nazionale e internazionale, sull'ambiente, sulla guerra e la pace apparsi su quotidiani e periodici nazionali e locali. Tra i suoi scritti anche racconti fantastici, alcuni ancora inediti.\nNel 2000 \u00e8 uscita, postuma, una sua intervista autobiografica \"\u201cBabeuf, Togliatti e gli altri. Racconto di una vita\u201d\", contenente anche una selezione di suoi scritti ed interventi editi e inediti.\nNella Prefazione Valentino Parlato si sofferma sullo \u201cstile\u201d di Vermicelli, stile dell'uomo e stile del narratore:\nPersonaggi.\nTra le personalit\u00e0 con cui Vermicelli entr\u00f2 in contatto, oltre ai gruppi dirigenti della Resistenza (Cino Moscatelli, Filippo Beltrami, Aldo Aniasi), del PCI (Pietro Secchia, Luigi Berlinguer, Giuseppe D'Alema) e, successivamente de \"il manifesto\" (Luigi Pintor, Rossana Rossanda, Lucio Magri), possiamo ricordare Gianni Brera e Franco Fortini, anch'essi presenti nella resistenza della Valdossola. Le due persone con cui Vermicelli ebbe pi\u00f9 i legami pi\u00f9 intensi furono per\u00f2 lo scultore e critico artistico Andrea Cascella, che fu il comandante con cui condivise, fianco a fianco nella stessa formazione, gran parte dell'esperienza partigiana in Ossola, e Marcello Cimino, intellettuale e dirigente comunista siciliano con cui lavor\u00f2, tra il 1948 e il 1951, alla ricostruzione della federazione del PCI di Agrigento."}
{"id": "551329", "revid": "9", "url": "https://it.wikipedia.org/wiki?curid=551329", "title": "Norma (Pasta alla)", "text": ""}
{"id": "551330", "revid": "339392", "url": "https://it.wikipedia.org/wiki?curid=551330", "title": "ECW Tag team Championship", "text": ""}
{"id": "551331", "revid": "196390", "url": "https://it.wikipedia.org/wiki?curid=551331", "title": "Graziano Giralucci", "text": ""}
{"id": "551335", "revid": "767487", "url": "https://it.wikipedia.org/wiki?curid=551335", "title": "Mezzo destro mezzo sinistro - 2 calciatori senza pallone", "text": "Mezzo destro mezzo sinistro - 2 calciatori senza pallone \u00e8 un film del 1985 diretto da Sergio Martino.\nTrama.\nAndrea Margheritoni \u00e8 un vecchio asso del calcio italiano ormai a fine carriera, il quale gioca nel campionato statunitense. Pochi secondi dopo l'inizio di una partita, si fa espellere volutamente per andare a letto con la moglie dell'arbitro, ma viene scoperto e picchiato. A causa dell'accaduto, Andrea si trova costretto a tornare anzitempo in Italia, dove, con l'aiuto del calciatore anche egli a fine carriera e suo vecchio amico Gigi Cesarini, cerca di farsi ingaggiare dalla \"Marchigiana\", una squattrinata squadra neo-promossa in serie A a caccia di giocatori validi.\nNonostante rischi di far affogare l'avarissimo presidente rimasto in panne col proprio yacht in uno strampalato tentativo di salvataggio, Andrea viene ingaggiato insieme a Felipe Gon\u00e7ales, un improbabile brasiliano particolarmente attento alle clausole contrattuali (\"esto no es contempl\u00e3o in mio contratto\" \u00e8 la sua frase ricorrente) e al danese K\u00e8kkonen (il cui cognome palesa la sua omosessualit\u00e0).\nIn campionato la squadra \u00e8 un disastro, fatica ad assimilare gli schemi dell'allenatore Coligno, con gli allenamenti a ritmo di musica sinfonica, ed il rendimento di Andrea \u00e8 scarso, dovendo impiegare tutte le proprie energie nella relazione con la focosa Mirtilla, la titolare della ditta sponsor della squadra. Margheritoni segna in modo bizzarro il gol che vale la prima vittoria in campionato a Firenze, ma alla fine del girone di andata, con la squadra inchiodata all'ultimo posto con soli 7 punti, arriva l'inevitabile esonero di Coligno, rimpiazzato dal severissimo allenatore argentino Fulgencio.\nAlla sua prima partita, Fulgencio ottiene un insperato pareggio contro il temibile Napoli di Diego Armando Maradona e di Bruno Giordano. L'allenatore argentino decide di portare la squadra in ritiro in un santuario da dove \u00e8 impossibile scappare. Gigi e Andrea tentano la fuga ma, scoperti da Fulgencio, vengono sbattuti in panchina e detronizzati da Carlo Vacca, un giovane attaccante della formazione Primavera che si rivela un fortissimo cannoniere.\nNeanche lo stratagemma di combinare un incontro notturno di Vacca con la passionale Mirtilla sortisce gli effetti sperati, per cui Margheritoni e Cesarini continuano a stare in panchina. Inaspettatamente, Andrea ha per\u00f2 l'occasione di riscattarsi e di conquistare il cuore della bella giornalista Daniela in una partita di Mitropa Cup in Germania, dove, subentrato dalla panchina al posto di Vacca (costretto a fingere un infortunio, in modo da \"risparmiarsi\" per le successive partite di campionato) e in seguito anche ai continui sfott\u00f2 di due tifosi tedeschi che lo feriscono nell'orgoglio, compir\u00e0 la rimonta della squadra italiana segnando due gol e salvandone uno sulla linea.\nProduzione.\nNell'iniziale stesura del copione, era contemplata la presenza di Lino Banfi; questi avrebbe dovuto riproporre il personaggio di Oronzo Can\u00e0, protagonista del precedente film \"L'allenatore nel pallone\" sempre diretto da Sergio Martino: in questa occasione il folkloristico allenatore pugliese sarebbe dovuto subentrare a stagione in corso per risollevare le sorti della squadra, rendendo di fatto \"Mezzo destro mezzo sinistro\" una sorta di spin-off/sequel del precedente film di Martino.\nLa partecipazione di Banfi, per\u00f2, salt\u00f2 all'ultimo momento per alcuni motivi mai resi noti e il copione venne quindi modificato. Ne \"L'allenatore nel pallone 2\" vi \u00e8 comunque una sorta di fusione dei primi due film \"calcistici\" di Martino, infatti la squadra con cui la nuova Longobarda dovr\u00e0 contendersi la permanenza in serie A all'ultima giornata sar\u00e0 proprio la Marchigiana.\nLuoghi delle riprese.\nIl film \u00e8 stato girato in gran parte a San Benedetto del Tronto, al porto e allo Stadio Riviera delle Palme. Le scene iniziali, nelle quali Isabel Russinova gira tra gli ombrelloni alla ricerca di stelle del calcio, \u00e8 stata girata sulla spiaggia sambenedettese, mentre il dialogo tra Coligno e Beccaceci sulla lista di giocatori da acquistare avviene tra le banchine del porto della citt\u00e0 marchigiana, a ridosso dell'ingresso del Circolo Nautico cittadino.\nParte delle scene in notturna relative alla finale della Mitropa Cup sono invece state girate all'interno dello stadio Cino e Lillo Del Duca della vicina Ascoli Piceno. Questo si evince anche dal fatto che, al momento dell'entrata di Margheritoni, si pu\u00f2 leggere dietro la panchina uno striscione sulla tribuna inneggiante alla squadra ascolana.\nColonna sonora.\nIl tema musicale principale del film \u00e8 un reprise del tema originale per il film \"Bomber\" con Bud Spencer, scritto dai fratelli De Angelis (conosciuti anche come Oliver Onions). Tema altres\u00ec presente nel film \"Il diavolo e l'acquasanta\" con Tomas Milian. Dagli stessi De Angelis \u00e8 anche interpretato il brano \"Quanto sei bella stasera\", del 1981, inserito durante la scena dell'intervista sulla spiaggia.\nDurante la scena che mostra la striscia di risultati negativi della Marchigiana \u00e8 possibile ascoltare il brano principale del film \"L'allenatore nel pallone\"."}
{"id": "551336", "revid": "1318658", "url": "https://it.wikipedia.org/wiki?curid=551336", "title": "Arrondissement di Amiens", "text": "L\"arrondissement\" di Amiens \u00e8 una suddivisione amministrativa francese, situata nel dipartimento della Somme e nella regione dell'Alta Francia.\nComposizione.\nL\"arrondissement\" di Amiens raggruppa 313 comuni in 21 cantoni:"}
{"id": "551340", "revid": "1948182", "url": "https://it.wikipedia.org/wiki?curid=551340", "title": "Gregorio Illuminatore", "text": "Biografia.\nFamiglia.\nApparteneva alla dinastia reale degli Arsacidi, per parte di padre, un parto di nome Anak che assassin\u00f2 il sovrano armeno Cosroe I.\nL'omicidio port\u00f2 alla rovina la sua famiglia, che dovette rifugiarsi a Cesarea di Cappadocia.\nSua madre era un'armena di nome Okohe e gli agiografi attribuiscono che la prima influenza cristiana ricevuta da San Gregorio al luogo della nascita, sia avvenuta vicino ad un monumento eretto in onore di san Giuda Taddeo.\nRifugiatasi in Cappadocia per sfuggire alla persecuzione dei sovrani arsacidi, la famiglia si stabil\u00ec a Cesarea, dove Gregorio venne educato da un nobile convertito al cristianesimo, di nome Eutalio.\nGiunto alla maggiore et\u00e0, dopo essersi sposato con Mariam, figlia di un nobile dell'Armenia Minore, dalla quale ebbe due figli, Vrtanes e Aristakes, Gregorio cerc\u00f2 di introdurre la religione cristiana nel suo paese natale.\nLa prigionia e la conversione di Tiridate III.\nAll'epoca del suo ritorno nella terra natale, l'Armenia aveva come sovrano Tiridate III d'Armenia, figlio di quel Chosroe I che suo padre aveva ucciso.\nTiridate, da giovane era cresciuto a sua volta in territorio romano ed era stato educato secondo la cultura tardo-ellenistica dell'Impero.\nEducato a considerare i cristiani come disturbatori della societ\u00e0 e della religione, Tiridate persegu\u00ec i primi missionari cristiani in Armenia, e in particolar modo l'efficace campagna del predicatore Gregorio, che aveva fatto molti proseliti. Egli ordin\u00f2 perci\u00f2 d'imprigionare Gregorio nella fortezza-prigione di Khor Virap, nella citt\u00e0 di Arta\u0161at, dove il predicatore rimase per ben tredici anni.\nLa leggenda cristiana vuole che a seguito delle sue persecuzioni contro i cristiani, il re armeno venisse colto da una terribile malattia, dalla quale nessun medico di corte riusciva a curarlo. Quando la sorella del re ebbe un sogno che le parl\u00f2 dei poteri miracolosi del predicatore imprigionato nelle segrete, il re rifiut\u00f2 inizialmente la proposta, ma alla fine cedette e venne guarito prontamente per intercessione di Gregorio.\nLa leggenda afferma che fu grazie a tale guarigione che Tiridate III si convert\u00ec al cristianesimo, elevandolo a religione di Stato nel 301 (alcuni studiosi la datano al 305, anno dell'abdicazione di Diocleziano).\nIn realt\u00e0 proprio la scelta del cristianesimo quale \"religione di Stato\" mostra l'aspetto squisitamente politico della decisione di Tiridate, che attraverso l'adozione di una religione perseguitata nel confinante impero romano, intendeva proporre una religione \"nazionale\" ben distinta se non incompatibile con quella dominante nel territorio dell'ingombrante vicino.\nGregorio fu in quella situazione la personalit\u00e0 d'eccezione che riusc\u00ec a indirizzare il corso della storia verso l'adozione di questa specifica religione piuttosto che verso altre religioni concorrenti all'epoca.\nLa campagna di evangelizzazione.\nA quel tempo Gregorio, che era un semplice monaco, and\u00f2 a Cesarea per ricevere dal metropolita Leonzio la consacrazione di \"Katholikos\" e Patriarca d'Armenia, diventando cos\u00ec la figura primaria della nuova comunit\u00e0 religiosa cristiana.\nIn tutta l'Armenia vennero costruite chiese, conventi e scuole cristiane con la benedizione e l'aiuto economico del sovrano. La pi\u00f9 importante di queste citt\u00e0 fu Echmiadzin, che divenne il fulcro della cristianit\u00e0 armena.\nGregorio continu\u00f2 la sua campagna di evangelizzazione per diversi anni, rischiando spesso la vita a causa delle continue minacce dei vari signori locali ancora fedeli alla religione pagana, ma alla fine si ritir\u00f2 sulle montagne di Akilisene, dove continu\u00f2 a vivere come un asceta. Affid\u00f2 l'amministrazione della comunit\u00e0 cristiana a suo figlio Aristakes che era stato consacrato sin dal 318, in qualit\u00e0 di vescovo d'Armenia, Aristakes partecip\u00f2 nel 325 al Concilio di Nicea, proclamato dall'imperatore Costantino I per discutere e fissare alcuni importanti punti della fede cristiana.\nNello stesso anno, Gregorio mor\u00ec in solitudine sul monte Sepouh. Suo figlio Aristakes venne ucciso successivamente nel 333 a Sofene da Archelao, un funzionario al servizio di Roma. Al suo posto, in qualit\u00e0 di III Katholikos fu eletto suo fratello Vrtanes che copr\u00ec l'incarico dal 333 al 341. Entrambi vennero canonizzati santi dalla Chiesa apostolica armena.\nLe reliquie.\nLe reliquie del santo vennero portate inizialmente nel villaggio armeno di Tharotan, ma in seguito si sparsero in varie locazioni, la sua mano destra si troverebbe a Etchmiadzin e con essa viene benedetto ogni nuovo \"Katholikos\", quella sinistra a Sis. Il cranio si trova a Napoli nella chiesa di San Gregorio Armeno, trasportato da Costantinopoli per sottrarlo alla furia iconoclasta. \u00c8 inserito in uno splendido reliquiario in argento di manifattura napoletana, commissionato nel 1788 dalla badessa Anna Maria Ruffo.\n\u00c8 venerato come patrono principale nella citt\u00e0 di Nard\u00f2 in seguito al miracolo del 20 febbraio 1743, in seguito a un terribile terremoto. Nella Cattedrale di Nard\u00f2 \u00e8 custodito un pregevole busto argenteo, di fattura napoletana e un\u2019insigne reliquia dell\u2019avambraccio del Santo, donata dall\u2019allora Arcivescovo di Napoli Cardinale Corrado Ursi, gi\u00e0 Vescovo della diocesi di Nard\u00f2-Gallipoli.\nLe opere.\nUn certo numero di omelie (probabilmente apocrife), alcune preghiere, e circa trenta articoli della Chiesa Armena sono attribuite a San Gregorio. \nLe omelie apparvero per la prima volta in un'opera dal titolo \"Haschacnapadum\" pubblicata nel 1737 a Costantinopoli."}
{"id": "551348", "revid": "1318658", "url": "https://it.wikipedia.org/wiki?curid=551348", "title": "Arrondissement di Argentan", "text": "L\"arrondissement\" di Argentan \u00e8 una suddivisione amministrativa francese, situata nel dipartimento dell'Orne e nella regione della Normandia.\nComposizione.\nL\"arrondissement\" di Argentan raggruppa 226 comuni in 17 cantoni"}
{"id": "551350", "revid": "2205548", "url": "https://it.wikipedia.org/wiki?curid=551350", "title": "Beretta MAB 38", "text": "Il Beretta MAB 38, contrazione della designazione ufficiale Moschetto Automatico Beretta Mod. 1938 e detto anche pi\u00f9 brevemente MAB 38, \u00e8 stato un mitra progettato dal Regno d'Italia alla fine degli anni 1930 e che conobbe largo impiego dapprima con la Polizia dell'Africa italiana e, poi, con le forze armate regie durante la seconda guerra mondiale. Bench\u00e9 abbastanza pesante e ingombrante, si rivel\u00f2 un'arma affidabile e facile da controllare anche nel tiro a raffica.\nIl MAB 38 fu prodotto sino ai primi anni 1960 in diverse varianti e continu\u00f2 a essere adoperato dalle forze armate italiane anche dopo la fine delle ostilit\u00e0 nel 1945.\nStoria.\nVenne elaborato come derivazione dei primi modelli prodotti dalla Beretta nel 1918 e nel 1930, e che, pur non essendo stati adottati dal Regio Esercito, avevano mostrato ottime caratteristiche generali, per cui l'azienda di Gardone Val Trompia credeva fermamente nella validit\u00e0 del progetto. Inoltre, il mercato degli anni '30 richiedeva insistentemente delle armi di questa categoria, e i vari MP 28, MP 34 oltre ai Thompson M1928 statunitensi erano molto venduti.\nIl MAB 1938 fu progettato e disegnato dall'ingegner Tullio Marengoni tra il 1935 e il 1937 ed entr\u00f2 in produzione nel 1938. Primo e pi\u00f9 importante acquirente dell'arma fu il Ministero delle Colonie che equipaggi\u00f2 con esso la Polizia dell'Africa italiana, tanto che nel maggio 1939 il sopra citato ministero aveva gi\u00e0 ordinato 2000 esemplari all'azienda di Gardone Val Trompia. Contemporaneamente, anche il Dipartimento di Pubblica Sicurezza del Ministero dell'Interno inizi\u00f2 ad ordinare diversi esemplari per potenziare l'armamento dell'allora Corpo delle guardie di pubblica sicurezza.\nBench\u00e9 gi\u00e0 presentato con successo nel giugno del 1938 alle autorit\u00e0 militari e nonostante fosse stato subito omologato dall'Ispettorato di Artiglieria del Regio Esercito, non fu adottato altrettanto velocemente e si decise di introdurlo in servizio solo nel dicembre del 1941. In effetti i vertici militari italiani dell'epoca non consideravano il MAB 38 adatto al combattimento di fanteria a causa della scarsa gittata della munizione da 9mm, e ne ordinarono solo pochi esemplari da destinare a reparti speciali, ai Reali Carabinieri e di polizia. Il Regio Esercito richiese inoltre delle modifiche all'arma, in particolare l'eliminazione della baionetta e la modifica del compensatore di volata, dando cos\u00ec vita al modello MAB 1938A. L'esercito fu seguito dalla Regia Marina che ne arm\u00f2 il personale del Battaglione Nuotatori-Paracadutisti e dalla Regia Aeronautica che ne consegn\u00f2 pochi esemplari al suo Battaglione \"ADRA\" (Arditi Distruttori della Regia Aeronautica).\nA causa del lento ritmo di produzione iniziale l'arma rimase poco diffusa nel Regio Esercito Italiano. Solo nel 1943, parallelamente alla caduta di Mussolini e alla fuga del re Vittorio Emanuele III ed i suoi congiunti in Puglia, vennero raggiunte quote di produzione significative. Per questo motivo il mitra venne utilizzato soprattutto dalle forze della \"Repubblica Sociale Italiana\" e, conseguentemente, cadde spesso nelle mani dei partigiani della resistenza italiana.\nTecnica.\nIl MAB fu progettato dall'ing. Tullio Marangoni, capo progettista della Beretta, come \"moschetto automatico\", definizione tecnicamente molto corretta poich\u00e9 pur impiegando una cartuccia da pistola, la 9 x 19 Parabellum, non era definibile come pistola-mitragliatrice avendo una calciatura in legno simile a quella di un fucile, e peso e ingombro erano pur sempre rilevanti. Il funzionamento era a massa battente, ad otturatore aperto. Per dissipare il calore della canna, quest'ultima era avvolta in un manicotto traforato che, in corrispondenza della volata, presentava un compensatore di rinculo costituito da due asole orizzontali, successivamente sostituite da quattro intagli trasversali.\nLa manetta di armamento, sul lato destro dell'arma, era svincolata dall'otturatore ed era solidale ad uno sportellino scorrevole che manteneva chiusa la scanalatura di scorrimento impedendo a polvere e sporco di entrare nell'arma. Sul lato sinistro, vi era una sicura a leva. Gli organi di mira, sulla versione iniziale del MAB, erano piuttosto sofisticati per un mitra, essendo un alzo a ritto e cursore graduato fino a 500 metri, distanza peraltro piuttosto ottimistica.\nCaratteristica tipica di tutti moschetti automatici Beretta, era il peculiare gruppo di scatto che non aveva selettore di tiro, bens\u00ec due grilletti posti in tandem: quello anteriore per il tiro semiautomatico, e quello posteriore per il tiro automatico (a raffica). Ci\u00f2 per consentire al tiratore di poter istintivamente passare dall'una all'altra modalit\u00e0, in caso di bisogno, senza manovrare leve o traversini. Era una soluzione brillante ma piuttosto raffinata, che non venne poi ripresa nelle armi Beretta del dopoguerra. Altra raffinatezza tecnica era il percussore flottante con sicurezza automatica contro lo sparo accidentale (\"vedi sotto\"), poi sostituito da uno fisso.\nAltra caratteristica di rilievo del MAB era la cartuccia utilizzata: trattandosi della prima arma d'ordinanza italiana in calibro 9 x 19, venne prodotta apposta per il MAB una cartuccia \"ad hoc\" in questo calibro detta \"9mm M1938\", del 15% circa pi\u00f9 potente delle 9 x 19 militari dell'epoca. Questo migliorava le prestazioni dell'arma, che ovviamente poteva sparare anche qualsiasi cartuccia 9 Parabellum.\nIl MAB era prodotto con molta cura, soprattutto nelle prime serie, dove venne addirittura impiegato un calcio in noce nazionale, poi sostituito dal ben pi\u00f9 economico faggio, con bruniture profonde di alta qualit\u00e0 e finiture accurate. Nelle versioni 38/42 e 38/44 la necessit\u00e0 imposta dagli eventi bellici di accelerare al massimo la produzione abbass\u00f2 lievemente il livello delle finiture, che per\u00f2 si mantenne sempre pi\u00f9 che buono, per un'arma militare.\nImpiego operativo.\nSeconda guerra mondiale.\nGli esemplari acquistati vennero poi immagazzinati e distribuiti solo a poche unit\u00e0 di \u00e9lite, come i paracadutisti e i guastatori del genio militare, a partire dal 1941. La Regia Marina ne acquist\u00f2 diverse migliaia che vennero assegnate al Reggimento San Marco ed alle unit\u00e0 di vigilanza; la Regia Aeronautica lo destin\u00f2 al reggimento ADRA. I rapporti dalle unit\u00e0 combattenti sul comportamento dell'arma erano tutti molto positivi, e dal 1942 ne furono dotati in numero pi\u00f9 consistente tutti i reparti speciali del Regio Esercito: il 10\u00ba Reggimento arditi, il Battaglione Sciatori \"Monte Cervino\", le divisioni Paracadutisti \"Folgore\" e \"Nembo\", i Guastatori del Genio, e numeri consistenti vennero assegnati ai Battaglioni M della MVSN. Ma, ancora nel 1943, i principali assegnatari erano ancora i Carabinieri Reali, Le guardie di P.S. e la PAI. Ci\u00f2 perch\u00e9 le alte sfere militari italiane erano scettiche sulle capacit\u00e0 dell'arma, e si riteneva (non a torto) che non potesse sostituire il fucile, data la scarsa potenza della sua munizione, e veniva perci\u00f2 ritenuta adatta solo alle operazioni speciali, alla guerriglia ed alla lotta ravvicinata, laddove il grande volume di fuoco del MAB si era rivelato molto efficace.\nDopo l'armistizio dell'8 settembre 1943 il MAB era in cima alle richieste dei vertici della RSI perch\u00e9, oltre ad essere l'unica arma automatica portatile disponibile in Italia, era particolarmente adatto al combattimento ravvicinato. La produzione, sia presso la Beretta che presso molte altre officine sub-appaltatrici del Nord Italia, venne accelerata e vennero introdotti modelli successivi pi\u00f9 semplici e rapidi da produrre. Formazioni come i Paracadutisti, le Legioni d'assalto della GNR, la Legione MUTI, le Brigate Nere, e i molti reparti autonomi di assalto e controguerriglia impiegarono massicciamente tutte le versioni del MAB: 1938, 1938A, 38/42 e 38/44 (vedi sotto); anche se vi furono interi reparti armati esclusivamente con quest'arma, il MAB per\u00f2 non soppiant\u00f2 mai il classico fucile Carcano Mod. 91. Durante gli anni 1944-45 la propaganda della Repubblica Sociale Italiana sfrutt\u00f2 intensamente questa immagine del MAB come arma d'assalto per eccellenza, come in un celebre manifesto di Gino Boccasile per l'arruolamento negli Arditi Paracadutisti dell'ANR.\nNaturalmente anche la Resistenza apprezz\u00f2 molto il MAB e i suoi combattenti tentarono sempre d'impossessarsi di quanti pi\u00f9 mitra Beretta possibile. Nella drammatica carenza di armi in cui le formazioni partigiane si trovavano costantemente, le armi automatiche erano una rarit\u00e0 e venivano assegnate solo ai comandanti o agli elementi pi\u00f9 capaci ed esperti che potessero sfruttarne la capacit\u00e0 di fuoco, e lo Sten britannico fu sempre molto pi\u00f9 diffuso. Tuttavia il MAB e le armi automatiche in genere si diffusero davvero, nella Resistenza, solo dopo la resa delle forze armate della RSI.\nCome tutte le armi automatiche, il MAB necessitava di esperienza per essere utilizzato efficacemente. Rispetto ad altri mitra, ad esempio lo Sten britannico con cui si confront\u00f2 spesso, aveva ingombro e peso ben maggiori, ma anche un livello qualitativo e di finitura nettamente migliore. Negli scontri a distanza ravvicinata aveva le stesse prestazioni, in termini di volume di fuoco; del resto la munizione impiegata era la stessa; ma alle distanze maggiori, il peso (oltre 5\u00a0kg carico) e l'ingombrante calciatura in legno diventavano invece un vantaggio. Il MAB infatti era facile da controllare nel tiro a brevi raffiche, grazie proprio al suo peso ed all'azzeccata inclinazione del calcio che assorbivano bene il rinculo, e in mani esperte il fuoco era preciso fino a 100 metri circa; impiegando la potente cartuccia italiana 9mm M38 le prestazioni miglioravano ancora, con una gittata efficace di quasi 200 metri. Era quindi ottimo per l'assalto e gli scontri nei centri abitati o nelle campagne. I tedeschi, , apprezzarono infatti molto la stabilit\u00e0 e la precisione del mitra Beretta, oltre alla qualit\u00e0 della sua lavorazione; e impiegarono tutti gli esemplari catturati al Regio Esercito dopo l'armistizio, ordinandone altri nel 1944-45.\nDopoguerra.\nIn definitiva, il MAB svolse un egregio servizio nelle Forze Armate italiane: era un'arma efficace, robusta, affidabile e molto ben prodotta, con ottime prestazioni per la sua epoca. Nel dopoguerra, venne ampiamente utilizzato da tutte le Forze Armate e i corpi di Polizia della Repubblica Italiana fino agli anni 1970, con diverse modifiche ai meccanismi di sicurezza. La Marina Militare Italiana e l'Aeronautica Militare Italiana impiegavano ancora il MAB (versione 38/49), per servizi di rappresentanza e d'onore, nel 2005.\nVersioni.\nMAB 38.\nQuesta fu la prima versione prodotta dalla Beretta ed era caratterizzata dall'attacco della baionetta posto inferiormente al deflettore di volata. Quest'ultimo era a sua volta caratterizzato su questo primo tipo da due larghi fori rettangolari longitudinali. Sempre su questa prima versione il manicotto di raffreddamento era caratterizzato non dai caratteristici fori circolari della versione successiva 38a ma da fori oblunghi a dalla finestra d'espulsione bossoli che a differenza dei modelli successivi era posta sulla parte anterosuperiore della culatta. L'arma era munita di alzo a ritto con cursore graduato fino a 500 metri, mentre la baionetta \u00e8 derivata dalla Baionetta-pugnale Mod. 38 del fucile 91/38: il sistema di innesto all'arma era leggermente differente poich\u00e9 la baionetta del fucile menzionato era munita, oltre all'innesto posto inferiormente sulla fascetta anteriore, uguale a quello saldato sotto il manicotto del MAB 38, anche dal classico anello di innesto alla volata della canna; aveva la lama pieghevole che andava ad alloggiare in un apposito incavo ricavato nella parte inferiore dell'astina in legno.\nIl MAB 38, come anche tutti i suoi derivati, aveva due grilletti: l'anteriore per il tiro semiautomatico e quello posteriore per l'automatico; subito sopra al grilletto posteriore vi era un pulsante dalla testa zigrinata e movimento trasversale, il quale se inserito bloccava il grilletto. L'otturatore dell'arma era munito di percussore mobile la cui punta fuoriusciva dall'otturatore solo alla fine della sua corsa in avanti, comandato da una levetta imperniata sul lato inferiore dell'otturatore. Questo movimento era causato dal contrasto che la levetta aveva, a fine corsa dell'otturatore, con l'espulsore a sua volta fissato sul lato anteroinferiore interno della culatta. La molla di recupero dell'otturatore, dal diametro assai inferiore a quello interno del castello, era alloggiata in un tubo (detto tubo guida-molla): questo era posteriormente chiuso con una ghiera dello stesso diametro interno del castello, con al centro una protuberanza che fuoriusciva dal tappo di chiusura posteriore. Questa versione fu prodotta nel 1938/39.\nMAB 38A.\nFu la versione prodotta per il Regio Esercito dal dicembre 1941 e adottata in seguito dalle altre forze armate. Questa si distingueva dal modello precedente per la mancanza dell'innesto della baionetta sotto il manicotto e di conseguenza dell'incasso per questa sul lato inferiore dell'astina in legno. Il manicotto spegnifiamma non presentava pi\u00f9 i due fori rettangolari longitudinali ma quattro intagli semicircolari ricavate superiormente. Inoltre il pulsante di blocco-sblocco del grilletto posteriore per il funzionamento automatico fu eliminato dopo i primi mesi di produzione. I modelli prodotti a partire dalla met\u00e0 del 1942 ebbero il mirino posteriore a tacca di mira fissa regolata a 200 metri. Infine il percussore mobile fu sostituito da uno fisso.\nMAB 38A42.\nSu pressione delle autorit\u00e0 militari, al fine di far abbassare il costo di produzione dell'arma, furono introdotte ulteriori modifiche quali l'eliminazione del classico manicotto traforato di raffreddamento, l'accorciamento della calciatura e della canna, che non comprendeva (come sul modello A) l'attacco per la baionetta. Quest'ultimo non sar\u00e0 pi\u00f9 presente nelle successive versioni ma ci\u00f2 che soprattutto rese pi\u00f9 economica la produzione del modello A42 fu che la culatta, il bocchettone di inserimento del caricatore e la scatola del gruppo di scatto non furono pi\u00f9 prodotti in un unico elemento lavorato dal pieno ma saldati tra loro e realizzati in lamiera d'acciaio stampata. Gli esemplari di preda bellica catturati dalla Wehrmacht vennero reimmessi in servizio come \"MP 738(i)\".\nMAB 38A44.\nQuesta versione fu prodotta durante il periodo della RSI e fu caratterizzato dalla mancanza dell'unico dispositivo di sicurezza presente nei modelli precedenti: quello cio\u00e8 del blocco dell'otturatore in chiusura e di conseguenza non era presente nemmeno il pulsante sulla parte sinistra esterna della culatta sopra al fusto. Venne eliminato anche il tubo guida-molla e scomparve quindi la caratteristica protuberanza fuoriuscente dal tappo di chiusura posteriore. La molla di recupero aveva lo stesso diametro dell'interno della culatta ed appoggiava direttamente sul tappo di chiusura posteriore mentre anteriormente accoglieva il settore posteriore maschio dell'otturatore di diametro minore a quello delle sue spire. L'otturatore risultava ridotto in lunghezza e in peso: questo permise di incrementare il volume di fuoco dell'arma fino a 800 colpi al minuto. Gli esemplari di preda bellica catturati dalla Wehrmacht vennero reimmessi in servizio come \"MP 739(i)\".\nMAB 38/49.\nQuesta versione comprendeva di nuovo una sicura per arrestare l'otturatore in chiusura. Essa consisteva in un blocchetto a movimento trasversale che era situato sul fusto poco pi\u00f9 avanti dei grilletti. Se si doveva tenere l'arma pronta ad aprire il fuoco, una volta inserito il caricatore pieno, si azionava la sicura spingendo il traversino da sinistra a destra. Questa versione fu prodotta fino al 1957 in notevole quantit\u00e0 poich\u00e9 vi era mancanza di armi individuali automatiche.\nMAB 38/57.\nSu richiesta del comando generale dell'Arma dei Carabinieri al fine di consentire una pi\u00f9 corretta impugnatura dell'arma, soprattutto nel tiro automatico, e quindi una minor dispersione dei colpi (nel manuale per allievi ufficiali del Ministero della Difesa ed. 1969, fra i dati tecnici del 38/49 risulta che l'arma se impugnata correttamente dall'utilizzatore durante il tiro poteva avere una gittata utile in automatico intorno ai 25-30 metri e in semiautomatico di 50-60 metri) la Beretta inser\u00ec un nuovo dispositivo di blocco-sblocco dell'otturatore con il pulsante di comando posto dove l'arma doveva essere teoricamente impugnata con la mano che non agiva sul grilletto. Ovvero il tiratore avrebbe dovuto impugnare il mitra con la mano sul fusto tra il caricatore e la volata, facendo presa con il pollice sull'incasso sinistro (o destro se il tiratore era mancino) e le altre dita sul lato opposto del fusto. Per aprire il fuoco era necessario far pressione sul pulsante che, a differenza delle precedenti versioni, metteva l'otturatore in sicurezza anche quando era armato (molla di recupero compressa e tallone inferiore dell'otturatore impegnato dal nottolino di uno dei due grilletti). Si suppone che a tutti i modelli 38/44 e 38/49 sia stata apportata in seguito questa modifica.\nIl MAB 38 nella cultura di massa.\n\u00c8 presente anche in molti film neorealisti italiani come in Roma citt\u00e0 aperta nelle mani dei fascisti collaborazionisti."}
{"id": "551351", "revid": "9733", "url": "https://it.wikipedia.org/wiki?curid=551351", "title": "Melissa P. (scrittrice)", "text": ""}
{"id": "551352", "revid": "287204", "url": "https://it.wikipedia.org/wiki?curid=551352", "title": "Carasso (Bellinzona)", "text": "Carasso \u00e8 una frazione del comune svizzero di Bellinzona, nel Cantone Ticino (distretto di Bellinzona).\nGeografia fisica.\nCarasso \u00e8 situato sulla sponda destra del fiume Ticino.\nStoria.\nFino al 1906 \u00e8 stato un comune autonomo; il 18 novembre 1907 \u00e8 stato accorpato al comune di Bellinzona assieme agli altri comuni soppressi di Daro e Ravecchia.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "551353", "revid": "33689", "url": "https://it.wikipedia.org/wiki?curid=551353", "title": "Trust", "text": "Il trust (traduzione letterale \"fiducia\"; la traduzione concettuale sarebbe \"affido\" intendendo di beni), o fondo fiduciario, \u00e8 un istituto del sistema giuridico di common law, sorto nell'ambito della giurisdizione di \"equity\", che serve a regolare una molteplicit\u00e0 di rapporti giuridici di natura patrimoniale (isolamento e protezione di patrimoni, gestioni patrimoniali controllate e in materia di successioni, pensionistica, diritto societario e fiscale).\nNulla ha a che vedere con l'istituto in argomento il termine antitrust, insieme di norme/istituzione a garanzia della effettiva concorrenza nei mercati economici: in tale caso il termine inglese \"trust\" \u00e8 da intendersi nella sua accezione di \"cartello\" o \"accordo\" fra imprese (solitamente in regime di oligopolio su scala nazionale o internazionale) idoneo a incidere negativamente sulle normali dinamiche del mercato libero e concorrenziale.\nCaratteristiche.\nIl trust \u00e8 uno strumento giuridico che, nell'interesse di uno o pi\u00f9 beneficiari o per uno specifico scopo, permette di strutturare in vario modo \"posizioni giuridiche\" basate su legami fiduciari.\nNon esiste un rigido ed unitario modello di trust, ma tanti possibili schemi che \u00e8 possibile costruire in vista di una finalit\u00e0 ultima da raggiungere.\nI soggetti del trust o, pi\u00f9 correttamente, le \"posizioni giuridiche\", sono generalmente tre: una \u00e8 quella del disponente, cio\u00e8 colui che promuove/istituisce il trust. La seconda \u00e8 rappresentata dall'amministratore/gestore. Il disponente intesta beni mobili/immobili all'amministratore, il quale ha il potere-dovere di gestirli secondo le \"regole\" del trust fissate dal disponente. La terza \u00e8 quella del beneficiario, espressa o implicita. Posizione eventuale \u00e8 quella del guardiano.\n\"Posizioni\" e \"soggetti\" possono non coincidere. Lo stesso soggetto pu\u00f2 assumere pi\u00f9 di una posizione giuridica, cos\u00ec come pi\u00f9 soggetti possono rivestire una medesima posizione.\nModellare un trust in grado di soddisfare un interesse specifico significa individuare le \"regole\" pi\u00f9 idonee allo scopo: esse sono quelle elaborate/scelte dal disponente nel quadro normativo di riferimento.\nDa un trust valido conseguono necessariamente caratteristici effetti: separazione e protezione del patrimonio, intestazione all'amministratore , gestione fiduciaria vincolata e responsabilizzata dei beni. Gli effetti possono coincidere con lo scopo principale/finale per cui \u00e8 stato costituito il trust.\nMeccanismi del trust.\nIl trasferimento di beni nel fondo del trust \u00e8 vincolato da un legame che intercorre tra il settlor e il trustee, che \u00e8 il cosiddetto \"patto di fiducia\"; il settlor (disponente) trasferisce l'intestazione (non la propriet\u00e0, cos\u00ec come \u00e8 intesa nel diritto italiano) di quei beni perch\u00e9 vengano amministrati dal trustee nell'interesse dei beneficiari e nei limiti di quanto stabilito nell'atto istitutivo. Ci sono due elementi caratterizzanti il trust:\nQualcuno definisce il trust (quantomeno il trust nel suo schema classico) una sorta di \"donazione congelata\" dove sono individuabili, fra gli altri, un donante (disponente) ed un beneficiario.\nC'\u00e8 da puntualizzare tuttavia l'oggettiva difficolt\u00e0 di inquadrare il trust in schemi o definizioni rigide o tipiche proprio per la sua attitudine ad essere declinato in una miriade di meccanismi, tutti legittimi purch\u00e9 nei limiti della Convenzione, della normativa regolatrice richiamata e del sistema giuridico ove \u00e8 istituito.\nIl trust viene anche utilizzato per le cosiddette \"strutture orfane\", termine finanziario che designa societ\u00e0 le cui azioni sono propriet\u00e0 di un trust di scopo non caritatevole e di nessuna persona fisica, anche di minoranza, al fine di imputare un cespite, un debito o altra attivit\u00e0 finanziaria all'esterno del bilancio della societ\u00e0 di capitali che richiede il trust. Sono utilizzate per \"isolare\" con una societ\u00e0 di progetto attivit\u00e0 e patrimonio di una societ\u00e0 dalle altre afferenti allo stesso gruppo industriale o finanziario, in modo da rendere la richiedente il trust \"bankruptcy remote\": in caso di fallimento, \u00e8 minimo l'impatto economico sulle altre societ\u00e0 del gruppo, che sono gi\u00e0 tutelate dalla responsabilit\u00e0 limitata. \nIn particolare, sono strumenti relativamente comuni per la creazione di \"Special Purpose Vehicle\" di scopo per la cartolarizzazione, tramite l'emissione di obbligazioni di tipo \"Asset-backed security\".\nAnalogie e differenze con il mandato fiduciario.\nSi dice comunemente che il trust sia l'equivalente anglosassone del mandato fiduciario di diritto continentale; ma le differenze sono molto profonde: nel mandato fiduciario infatti la propriet\u00e0 dei beni appartiene solo formalmente al fiduciario, che si obbliga ad obbedire a tutte le disposizioni del fiduciante, ivi compreso l'eventuale ordine di restituzione degli stessi.\nNel trust invece il \"trustee\" \u00e8 pieno proprietario del bene in trust vincolato nell'esercizio del proprio diritto dalle disposizioni contenute nell'atto di trust da esercitare nell'interesse del \"beneficiary\". Il trustee pu\u00f2 alienare, permutare, affittare, dare a garanzia i beni in trust (alle condizioni del disponente e se ci\u00f2 \u00e8 funzionale alle volont\u00e0 espresse nell'atto di trust dallo stesso disponente). Rispetto ad un pieno proprietario egli non pu\u00f2 distruggere la cosa (\"salva substantia rerum\"). La piena propriet\u00e0 del trustee giustifica l'uso dello strumento ai fini di protezione e pianificazione successoria. Il contraltare della protezione del bene in trust \u00e8 la compressione del diritto di propriet\u00e0 subita dall'apposizione di un vincolo a tutela di interessi riconosciuti legittimi. Il trust d\u00e0 garanzia di tutela giurisdizionale ad un rapporto di fiducia che tipicamente \u00e8 fuori dal mondo delle leggi.\nSi noti inoltre che il \"settlor\" (cio\u00e8 l'originario pieno proprietario dei beni) pu\u00f2 istituire in testamento il trust.\nIl trust ha pertanto molte pi\u00f9 analogie con l'istituto del fedecommesso che con il mandato fiduciario.\nSoggetti coinvolti.\nDisponente\nPersona fisica o giuridica che istituisce il trust e normalmente conferisce in esso i beni che costituiscono il fondo del Trust, detto \"settlor\". Nella prassi il/i disponente/i operano un conferimento irrevocabile, cosicch\u00e9 i beni confluiscono nel fondo in via definitiva, uscendo dalla disponibilit\u00e0 materiale e giuridica (salvo riserve di usufrutto, possesso, ecc). Anche il controllo sull'operato del trustee \u00e8 esercitato da soggetti diversi dal disponente(protector, beneficiario) cos\u00ec da scongiurare il rischio che il trust possa essere considerato simulato e quindi nullo, giacch\u00e9 in molte legislazioni il potere del disponente sul trust istituito \u00e8 previsto di blanda portata.\nTrustee\nIl \"trustee\" pu\u00f2 essere, come visto, una persona fisica, un professionista di fiducia del \"settlor\", o anche una persona giuridica come ad esempio un fondo pensione. L'atto costitutivo del \"trust\" disciplina gli obblighi e i diritti del \"trustee\" e, in caso di pluralit\u00e0 di \"trustee\", i modi di soluzione delle controversie.\nBeneficiary\nAnche il \"beneficiary\" pu\u00f2 essere una persona fisica o giuridica, un insieme di soggetti determinati anche genericamente e/o non ancora esistenti al momento della costituzione del trust, come spesso avviene nei \"trust\" costituiti a scopo benefico (es.: \"i miei nipoti e pronipoti\"; \"i poveri del villaggio X\"; \"i minatori del pozzo n. 14\").\nProtector\nPersona fisica, professionista di fiducia del \"settlor\" che garantisce la correttezza delle attivit\u00e0 svolte dal \"trustee\" ed, eventualmente, di supplenza del \"trustee\".\nScopi.\nVi sono tanti possibili utilizzi del trust quanti ne pu\u00f2 immaginare la fantasia di un professionista. Il rapporto di trust \u00e8 una via di mezzo tra una obbligazione ed una \"propriet\u00e0 speciale\" (ma rimane preferibile la definizione di \"intestazione qualificata\") che pu\u00f2 essere utilizzato per moltissimi motivi. Dire trust \u00e8 come dire negozio giuridico. Lo scopo del trust deve potere essere sempre considerato meritevole secondo i principi dell'ordinamento giuridico di riferimento.\nTra gli usi pi\u00f9 frequenti vi sono quelli motivati da:\nI problemi fiscali.\nIl trust prevede la particolare circostanza che il proprietario di un bene pu\u00f2 spossessarsene, conferendolo in una struttura giuridica da lui distinta, diversa, ed amministrata da un terzo. Dopo lo spossessamento la tassazione riguarder\u00e0 in primo luogo il trust (salvo la tassazione dei beneficiari dei redditi, ove previsti in atto), similmente a quanto accade a seguito del conferimento di beni in societ\u00e0 di comodo costituite ad hoc.\nIl recente orientamento di giurisprudenza tributaria sembrava avere ricondotto il trust ad un regime fiscale pi\u00f9 idoneo all'istituto, superando cos\u00ec l'iniziale interpretazione e conseguente prassi impositiva cos\u00ec come delineati dalla Circolare Ag. Entrate n.48/E-'07 (imposta proporzionale); ne era conseguito il sostanziale assoggettamento a imposta fissa dell'atto costitutivo di trust e gli atti di conferimento in esso di beni, salvo applicare l'imposta proporzionale all'effettiva attribuzione dei beni ai beneficiari. Tuttavia le ultime pronunce della Suprema Corte (fra tutte l'ordinanza n.3886/2015) indicano la via di una sovrapposizione e duplicazione di imposte proporzionali (al conferimento dei beni in trust ed all'attribuzione di essi ai beneficiari); un orientamento che, se consolidato, avr\u00e0 l'effetto di rendere estremamente oneroso il ricorso al Trust in Italia, vanificando il disposto della L.364/89 e rendendo di fatto inapplicabile l'istituto. Un risultato che consoliderebbe una prassi tutta italiana che vede gli aspetti tributari condizionare drasticamente l'applicazione degli istituti dell'ordinamento giuridico nostrano.\nNel Regno Unito i trust sono strutture anonime ma soggette a tassazione. I trust del Liechtenstein, al contrario, non sono tassati. Il suo utilizzo per celare i beneficiari effettivi di somme di denaro proveniente da reato oltre ad essere perseguito penalmente \u00e8 spesso inefficace e nelle giurisdizioni che conoscono il trust da secoli la casistica giurisprudenziale dimostra che esso non \u00e8 utilizzato pi\u00f9 di societ\u00e0 di capitali, societ\u00e0 anonime, Anstalt, Stiftung, od altre forme di enti fiduciari. Al contrario i pi\u00f9 grandi patrimoni (come la corona inglese) sono in trust a dimostrazione che un istituto giuridico non ha di per s\u00e9 una propensione all'illecito.\nLa giurisprudenza europea dimostra il favore di tribunali al riconoscimento del trust (legittimo e meritevole) e tra le oltre sessanta sentenze italiane (favorevoli al riconoscimento del trust) nessuna \u00e8 di condanna o tratta anche velatamente di riciclaggio. A fini tributaristici, dal 2006 i trust costituiscono soggetto passivo IRES. Va precisato che, nell'ipotesi in cui i beneficiari del trust siano individuati, i redditi conseguiti dal trust sono imputati in ogni caso ai detti beneficiari in proporzione alla quota di partecipazione, ovvero, in mancanza, in parti uguali. Si tratta del cosiddetto regime di \"trasparenza\". Se i beneficiari sono persone fisiche il reddito ad essi attribuito \u00e8 qualificato come reddito di capitale (Art. 6, T.U.I.R.) e dunque rientrante nella sfera impositiva I.R.P.E.F.. Un beneficiario si intende \"individuato\" quando ha diritto a ricevere dal trustee il reddito di periodo indipendentemente dall'effettivo esercizio del diritto medesimo. In assenza di \"beneficiari individuati\" il reddito del trust \u00e8 soggetto ad IRES ed \u00e8 determinato con regole diverse a seconda che l'attivit\u00e0 svolta dal trust sia commerciale o meno.\nOmologie con la legge italiana.\nLa mancanza, nel diritto civile italiano, di un sistema di norme equitative non \u00e8 di ostacolo all'utilizzo del trust. L'istituto trova anzi legittimazione all'ingresso nell'ordinamento giuridico italiano a seguito dell'adesione dell'Italia alla Convenzione dell'Aja del 1\u00ba luglio 1985, resa esecutiva ed in vigore dal 1\u00ba gennaio 1992. Inoltre, con l'introduzione nel codice civile del nuovo articolo 2645-ter, \u00e8 stato sancito che, mediante atto pubblico, determinati beni immobili e mobili registrati possono essere destinati \u201calla realizzazione di interessi meritevoli di tutela\u201d per una durata non superiore a novant\u2019anni o per la durata della vita della persona fisica beneficiaria D.L 30 dicembre 2005, n. 273, conv. in L. 23 febbraio 2006, n. 51. \u00c8 cos\u00ec possibile costituire un vincolo di destinazione, che presenta alcune analogie con l'istituto del trust, anche se non piena identit\u00e0 con questo.\nSono ormai numerose le sentenze di tribunali italiani di vario grado che riconoscono gli effetti del trust, con particolare riguardo a quello cosiddetto \"interno\", intendendosi per tale il trust che presenta quale unico elemento di estraneit\u00e0 rispetto all'ordinamento italiano la legge regolatrice, che deve essere necessariamente straniera (generalmente inglese), stante la mancanza nell'ordinamento italiano di norme specifiche in materia. Per la prima volta in Italia l'istituto \u00e8 stato preso in considerazione sotto il profilo fiscale dalla legge finanziaria 2007 e da alcune circolari dell'Agenzia delle Entrate, prima fra tutte la n.48/E del 2007, al solo fine di regolamentarne con chiarezza gli aspetti fiscali e tributari.\nNel diritto italiano l'istituto del trust pu\u00f2 trovare ampia applicazione per le pi\u00f9 varie finalit\u00e0 (gestioni fiduciarie, passaggi generazionali di beni ed aziende familiari, destinazioni di beni a finalit\u00e0 caritatevoli, protezione patrimoniale, ecc). I vantaggi sono evidenti soprattutto con riferimento alla flessibilit\u00e0 dell'istituto rispetto ai tradizionali e noti strumenti del diritto italiano nonch\u00e9 ai possibili vantaggi economici. Per questa sua caratteristica il trust bene si presterebbe ad un utilizzo di massa anche in sostituzione di strumenti giuridici pi\u00f9 tradizionali e diffusi. Occorre tuttavia evidenziare l'attuale scarsa conoscenza del trust fra i giuristi italiani che non agevola il radicamento dell'istituto e la sua diffusione.\nLa legge comunitaria 2010 ha delegato il Governo (Capo II art. 11) a introdurre e a disciplinare nell'ordinamento giuridico italiano l'istituto del trust (fiducia). Il disegno di legge n 2284 presentato dal Ministro della giustizia Alfano (non ancora iniziato l'esame) delega il Governo ad apportare modifiche al codice civile in materia di disciplina della fiducia e del contratto autonomo di garanzia.\nLa disciplina della fiducia ha lo scopo di colmare un vuoto del nostro sistema giuridico che \u2013 nonostante l'entrata in vigore della convenzione sulla legge applicabile ai trust e sul loro riconoscimento (adottata a L'Aja il 1\u00ba luglio 1985, ratificata e resa esecutiva dalla l. 16\nott. 1989 n. 364) non contiene una completa disciplina positiva dell'istituto del trust.\nLa legge comunitaria e il disegno di legge 2284 traggono ispirazione dal modello francese dell'istituto della \"fiducie\". La Francia infatti, tramite l'ordinanza n\u00ba 2009-112 del 2009 ha esteso alle persone fisiche e alle persone giuridiche non sottoposte all'imposta sulle societ\u00e0, la capacit\u00e0 di costituire una \"fiducie\", consentendo anche agli avvocati di rivestire la qualit\u00e0 di fiduciari. L'Italia, sulla scia della riforma francese, sta dunque cercando attraverso una propria normativa sul trust (fiducia) di attuare una modernizzazione e una maggiore attrattiva giuridica del proprio diritto interno."}
{"id": "551355", "revid": "33277", "url": "https://it.wikipedia.org/wiki?curid=551355", "title": "Michel Mazarin", "text": ""}
{"id": "551360", "revid": "125155500", "url": "https://it.wikipedia.org/wiki?curid=551360", "title": "Kriyaban", "text": "Si definisce kriyaban chi \u00e8 stato iniziato al \"kriy\u0101 Yoga\" da un guru o altro kriyaban di questa tradizione. Pi\u00f9 o meno tutte le tradizioni e i lignaggi del \"kriy\u0101 Yoga\" utilizzano questo termine, per definire i loro iniziati.\nDefinizione.\nI praticanti del \"Kriy\u0101 Yoga\" appartenenti ai lignaggi indiani utilizzano invece il termine \u00ab\"kriyavan\"\u00bb. Per essere definito \"kriyaban\" o \"kriyavan\", lo yogi deve praticare un \"pr\u0101\u1e47\u0101y\u0101ma\" particolare (controllo ritmico del respiro), che consiste nel portare l'energia vitale su per i centri spinali (chakra), attraverso la spina dorsale (\"sushumna\").\nLa tecnica di questo \"pranayama\" viene insegnata dai vari lignaggi del \"kriya yoga\" ai propri iniziati con sensibili differenze. Nella tradizione del \"kriya yoga\" si acquisisce la pratica in maniera privata e riservata, attraverso una cerimonia specifica denominata \u00abiniziazione\u00bb (\"D\u012bk\u1e63\u0101\"), che consente la trasmissione spirituale da maestro a discepolo.\nIl \"kriya yoga\" fu trasmesso da Mahavatar Babaji a Lahiri Mahasaya di Benares (India), che a sua volta lo trasmise a Sri Yukteswar, guru di Paramhansa Yogananda.\nCon l'arrivo di Paramhansa Yogananda in America nel 1920, l'opportunit\u00e0 di diventare \"kriyaban\" si \u00e8 concretizzata anche per i ricercatori occidentali che possono impararne la tecnica attraverso varie istituzioni quali la SRF (Self-Realization Fellowship) fondata dallo stesso Yogananda, ad Ananda fondata da Swami Kriyananda, suo discepolo diretto, il Center for Spiritual Awareness, fondato da Roy Eugene Davis, anch'egli discepolo diretto di Paramahansa Yogananda. Il kriya yoga si pu\u00f2 ricevere in Italia anche da Shibendhu Lahiri pronipote di Lahiri Mahasaya, da Shankarananda Giri, guru del Kriya Yoga Ashram di Rishikesh, allievo di Swami Narayana - o Prabhuji - a sua volta condiscepolo assieme a Paramahansa Yogananda di Sri Yukteswarji. Shibendhu Lahiri e Swami Shankarananda Giri viaggiano in Italia periodicamente per iniziare tutti coloro che lo desiderano. La tecnica del kriya yoga pu\u00f2 essere appresa solamente da un kriyacharya,(insegnante di kriya autorizzato)."}
{"id": "551361", "revid": "1719883", "url": "https://it.wikipedia.org/wiki?curid=551361", "title": "Kriy\u0101 Yoga", "text": "Il Kriy\u0101 Yoga (dal sanscrito \"kriya\", \u00abazione\u00bb, e \"yoga\", \u00abunione\u00bb) \u00e8 una particolare forma di yoga, molto antica, che \u00e8 stata reintrodotta in India da Lahiri Mahasaya nel XIX secolo, dopo che lui stesso l'aveva appresa dal guru Babaji Maharaj.\n\u00c8 stato poi reso popolare in Occidente da Paramahansa Yogananda (1946-1951), grazie al suo libro \"Autobiografia di uno Yogi\". Si tratta di una tecnica basata sul controllo del respiro, che secondo i suoi promotori accelera l'evoluzione spirituale, e produce un profondo stato di serenit\u00e0 e di comunione col divino.\nLa preparazione e l'iniziazione al \"kriya yoga\" viene in genere effettuata presso un maestro o un \"\u0100c\u0101rya\" da lui autorizzato, consentendo di entrare in contatto con la linea spirituale da lui ereditata.\nStoria.\nTramandato segretamente per secoli, il \"kriya yoga\" consiste nella forma pi\u00f9 elevata di \"raja yoga\", cio\u00e8 dello yoga classico descritto dal filosofo Pata\u00f1jali nel testo \"Yoga S\u016btra\" (II secolo a.C.), e da lui definito la \u00abVia Regale di unione con Dio\u00bb attraverso la meditazione.\nNel secondo capitolo del suo testo, intitolato \"S\u0101dhana p\u0101da\" (\u00abPratica della disciplina spirituale\u00bb), Pata\u00f1jali distingue due forme di yoga: appunto il \"kriya yoga\" (\u00abyoga dell'azione\u00bb), e l\"ashtanga yoga\" (\u00abyoga degli otto arti\u00bb).\nSecondo Yogananda, anche la \"Bhagavad Gita\" contiene la descrizione della tecnica del \"kriya yoga\", alla quale si riferirebbe Krishna quando racconta di essere stato lui, in una precedente incarnazione, a comunicare il segreto dello yoga indistruttibile a un antico illuminato, Vivasvat, che a sua volta lo diede a Manu, il grande legislatore.\nAndato perduto nel corso dei secoli, il \"kriya yoga\" sarebbe stato nuovamente disvelato nella seconda met\u00e0 dell'Ottocento da un maestro dell'Himalaya ritenuto immortale, conosciuto con il nome di Babaji (che significa \u00abpadre\u00bb), il quale ne avrebbe messo a conoscenza il suo discepolo Lahiri Mahasaya:\nLahiri Mahasaya (\"Mahasaya\" dal significato di \u00abgrande mente\u00bb), al secolo Shri Shyamacharan Lahiri, \u00e8 stato cos\u00ec il primo guru indiano, vivente a Varanasi, che ha iniziato a trasmettere questa disciplina spirituale a uomini e donne appartenenti a religioni, caste e ceti sociali diversi.\nNel corso degli anni i suoi discepoli hanno dato vita a due principali ramificazioni all'interno di questa tradizione: alla prima appartengono i maestri discendenti diretti del maestro Lahiri Mahasaya, tra cui il suo pronipote Shibendu Lahiri, e alla seconda i discendenti da Swami Sri Yukteswar Giri, a sua volta discepolo diretto di Shyamacharan Lahiri, tra cui Paramahansa Yogananda.\nTecnica.\nNella sua \"Autobiografia di uno yogi\" Paramahansa Yogananda si limita a enunciare in linea generale gli effetti psico-fisici del \"kriya yoga\", tramite cui il sangue si ricolmerebbe di ossigeno purificandosi dell'anidride carbonica; in tal modo diventa possibile liberare la propria energia vitale normalmente rivolta verso i sensi esteriori, dirigendola al proprio interno verso i sei plessi spinali. \nLo yogi perviene cos\u00ec a rigenerare il corpo in maniera simile a quanto avviene durante il sonno, ma in maniera intenzionale e consapevole, al punto che anche solo mezzo minuto di pratica equivarrebbe ad un anno di crescita spirituale naturale.\nScuole.\nIl \"kriya yoga\", nella sua forma pi\u00f9 pura e originale, richiedeva un rapporto personale tra guru e discepolo, ragione per la quale veniva insegnato in forma privata e segreta, tramandato esclusivamente per via orale.\nOggi \u00e8 insegnato da maestri spirituali che cercano di rispettare la tradizione antica, o da varie organizzazioni sia in India che in Occidente, alcune di vero stampo religioso che hanno diffuso e stanno diffondendo il \"kriya yoga\" in forme e modi diversi, modificandone a volte le tecniche per vari motivi.\nUno dei discepoli diretti di Lahiri Mahasaya, il suo pronipote Shibendu Lahiri nato nel 1939, insegna una forma di \"kriya yoga\" semplice e indipendente dalle scuole, seppur recependo l'influenza della dottrina dell'Advaita Ved\u0101nta, di Ramana Maharshi, e di Jiddu Krishnamurti.\nLe organizzazioni divenute famose in Occidente fanno invece riferimento agli insegnamenti di Paramhansa Yogananda come la Self-Realization Fellowship e la Yogoda Satsanga Society, o altre fondate da ulteriori suoi discepoli tra i quali Nayaswami Kriyananda, fondatore del centro Ananda Assisi, e Roy Eugene Davis, che ha dato vita al Center for Spiritual Awareness.\nAltre scuole sono il Centro Sadhana, fondato da Guido Da Todi, il Centro Kriya Yoga, basato sugli insegnamenti di Swami Shankarananda Giri, il Centro Shanti Marga, l'Hamsa Yoga Sangh, e alcuni movimenti relativi a leggende di riapparizioni di Babaji nella seconda met\u00e0 del Novecento."}
{"id": "551362", "revid": "1313191", "url": "https://it.wikipedia.org/wiki?curid=551362", "title": "San Martino (Stella)", "text": "San Martino \u00e8 una frazione di del comune di Stella, in provincia di Savona, insieme a San Giovanni, San Bernardo, Santa Giustina e Gameragna.\nGeografia fisica.\nIl territorio di San Martino, da cui deriva l'identificazione della frazione, fu stabilito solo nel XVI secolo con la creazione della altre 4 parrocchie di Stella e comprende le localit\u00e0 di \"Teglia\", \"Mezzano\", \"Verne\" e naturalmente la zona di \"San Martino\" in senso stretto, ossia il centro, dove si trova la parrocchiale.\nStoria.\nLa zona \u00e8 ritenuta il primitivo nucleo di Stella, sia per il fatto che la chiesa ivi presente \u00e8 stata fino al 1567 l'unica parrocchia del comprensorio, sia perch\u00e9 qui si incrociano le strade provenienti da Albisola, Celle Ligure, Varazze, Alpicella e Giovo Ligure, sia per l'assononza \"Steja\"-\"Teja\" (\"Stella\"-\"Teglia\" in ligure) e a loro volta le versioni pi\u00f9 arcaiche di tali nomi, ossia \"Stejra\" e \"Tejra\", con il nome del torrente Teiro che da qui scorre verso Varazze.\nLa frazione \u00e8 stata fino alla fine del XVIII secolo la pi\u00f9 ricca del territorio comunale, anche grazie al clima mite e protetto dai venti che favoriva da sempre la coltivazione. Fu per un alcuni anni in epoca napoleonica, insieme a Gameragna, comune autonomo separato dalle altre Stelle. Tra la fine del XIX secolo e i primi del Novecento sorsero numerose villette per villeggianti genovesi, molte delle quali vivacemte dipinte. Su diverse facciate si possono anche notare esempi di orologi solari (meridiane).\nMonumenti e luoghi d'interesse.\nFeste, fiere e sagre.\nFesta patronale di san Martino, 11 novembre o domenica seguente.\nInfrastrutture e trasporti.\nLa frazione \u00e8 servita dalla strada provinciale 542. \u00c8 raggiungibile altres\u00ec dal casello autostradale di Albisola dell'Autostrada dei fiori, da cui dista circa 8\u00a0km."}
{"id": "551365", "revid": "1719883", "url": "https://it.wikipedia.org/wiki?curid=551365", "title": "Babaji", "text": "Babaji (o \"Mahavatar Babaji\") \u00e8, secondo Paramahansa Yogananda, uno yogi immortale che vive sull'Himalaya. Secondo la tradizione, Babaji \u00e8 il maestro illuminato che nel 1861 inizi\u00f2 Lahiri Mahasaya al Kriy\u0101 Yoga. Si ritiene che egli abbia la facolt\u00e0 di assumere l'aspetto che desidera, apparendo ai seguaci sotto altre forme, ad esempio quelle di un giovane monaco rinunciatario, di un discepolo, ecc. Alcuni pensano che si incarni di tanto in tanto, mentre altri credono che sia stabilmente incarnato e ringiovanisca il suo corpo grazie a una pratica yogica conosciuta a pochissimi come \"Kaya Kalpa\". Mahavatar Babaji \u00e8 il guru immortale di Lahiri Mahasaya e guru assoluto del Kriya Yoga. Mahavatar significa \"grande avatar\" oppure \"grande incarnazione divina\".\nIn \"Autobiografia di uno Yogi\", Sri Yukteswar spiega: \u00abLo stato spirituale di Babaji \u00e8 al di l\u00e0 della capacit\u00e0 di comprensione umana. La visione ristretta degli esseri umani non riesce a cogliere la sua stella trascendente. \u00c8 vano persino il tentativo d'immaginare il grado di realizzazione di un avatar. Esso \u00e8 inconcepibile\u00bb.\nBiografia.\nLa sua esistenza \u00e8 stata resa nota al mondo da Paramahansa Yogananda nel suo libro \"Autobiografia di uno yogi\". A pag. 273, Yogananda scrive: \nEd a pag. 297 \u00e8 riportata la solenne promessa di Babaji: \u00abNon abbandoner\u00f2 mai il mio corpo fisico, che rimarr\u00e0 sempre visibile almeno a un piccolo gruppo di persone su questa terra\u00bb.\n\"Baba\" significa semplicemente \"Padre\". Il suffisso \"ji\" si utilizza per indicare rispetto.\nIl coinvolgimento dei devoti occidentali ha contribuito molto alla diffusione di numerosi ashram in suo onore.\nIl Mantra che Babaji di Hairakhan - unanimemente da tutti i discepoli diretti di Yogananda non considerato lo stesso della notissima 'Autobiografia' - consigliava di ripetere in ogni momento del giorno \u00e8 \"Om namah shivaya\", che letteralmente significa \"Om \u00e8 il [Supremo] Nome di Shiva\" (\"mi inchino al signore Shiva\"). Il messaggio che questo guru trasmetteva ad ogni devoto era questo: \"Verit\u00e0, Semplicit\u00e0, Amore\".\nHa una sorella di nome Mataji (letteralmente \u201cMadre onorata\u201d) la quale vive in eterna estasi spirituale in completa solitudine. Diverse fonti riportano a una sua probabile locazione in una segreta grotta sotterranea presso il ghat di Dasaswamedh.\nSecondo alcuni, Babaji sarebbe apparso nel 1970 in una grotta nel paese di Hairakhan, in India, senza vestiti e cosparso di cenere in \u0101sana meditativa. In anni recenti, molte persone hanno asserito di averlo visto o di essere state in contatto con lui; il tutto testimoniato da fotografie del guru accanto ai devoti nell'ashram di Hairakhan. I devoti di questo guru, di nome Mahamuni Babaji, affermano che sia lo stesso Babaji descritto nel libro di Yogananda.\nQuesta identificazione \u00e8 stata vista con una certa diffidenza dalla quasi totalit\u00e0 dei kriyaban appartenenti alle organizzazioni del Kriy\u0101 Yoga del lignaggio di Paramahansa Yogananda. \nInfluenza culturale.\nNell'album del gruppo pop-rock dei Supertramp \"Even in the Quietest Moments...\" pubblicato nel 1977, uno dei brani si intitola proprio \"Babaji\", tributo da parte del cantante e chitarrista del gruppo Roger Hodgson alla figura del cosiddetto \"Yogi immortale\".\nBibliografia.\nOpere in italiano:"}
{"id": "551367", "revid": "121132718", "url": "https://it.wikipedia.org/wiki?curid=551367", "title": "Rotecastello", "text": "Rotecastello \u00e8 una frazione del comune di San Venanzo (TR).\nIl paese si trova a 358 m s.l.m. e a circa 3\u00a0km a sud ovest del capoluogo di comune, a breve distanza dalla strada che congiunge Marsciano, in pianura, al monte Peglia passando per San Venanzo. I residenti sono 14.\nGeografia fisica.\nAlle pendici del borgo scorre il Calvana, che scava l'omonima gola (Gola del Calvana).\nStoria.\nLa fortezza del castello venne edificata nel XII secolo, in cima ad una collina. Il castello era difeso da alte mura di cinta e da un fossato. Al suo interno vennero costruite ben sei torri, per meglio controllare la vallata sottostante. Di queste rimane solo quella situata al centro del paese, sottoposta ad un restauro nel 1982.\nEconomia e manifestazioni.\nI primi giorni del mese di agosto sono l'occasione per una rievocazione storica degli usi e costumi medievali. Durante la festa di \"Agosto in Medioevo\", il piccolo borgo si anima di figuranti in costume che rivivono gli antichi mestieri ed usanze del luogo.\nLe uniche attivit\u00e0 del luogo sono un piccolo ristorante e un laboratorio artistico artigianale di mosaico."}
{"id": "551368", "revid": "108828016", "url": "https://it.wikipedia.org/wiki?curid=551368", "title": "Lahiri Mahasaya", "text": "Trailanga Swami, il famoso santo dell'India, elogi\u00f2 Lahiri Mahasaya con le seguenti parole: \u00abLahiri Mahasaya \u00e8 come un gattino divino, che\nrimane ovunque lo ponga la Madre Cosmica. Pur continuando a svolgere diligentemente il\nproprio ruolo nel mondo, egli ha conseguito quella perfetta autorealizzazione\u00bb.\nBiografia.\nContabile nel dipartimento del genio militare britannico nella vita di tutti i giorni, Lahiri Mahasaya non si spost\u00f2 mai dall'India. Considerato dai praticanti del kriy\u0101 Yoga e dai suoi seguaci come uno yogi perfettamente realizzato, i suoi discepoli raccontarono di aver assistito ad una grande quantit\u00e0 di miracoli o fatti insoliti, quali, ad esempio, episodi di bilocazione e guarigioni. \nI suoi figli e nipoti proseguirono la tradizione insieme a numerosi altri discepoli, tra i quali Sri Yukteswar, guru di Paramahansa Yogananda. A differenza della maggioranza degli altri guru del kriya yoga, Lahiri Mahasaya era un padre di famiglia. Non ha lasciato opere scritte direttamente, ma alcuni suoi discepoli hanno raccolto gran parte dei suoi commenti a molte scritture, tra le quali la Bhagavad Gita e alcune Upanishad. \nLe sue ceneri sono a Varanasi. Una parte di esse \u00e8 conservata nella casa del pro-pronipote Shibendu Lahiri (anch'egli un insegnante di kriya yoga) mentre il resto delle stesse \u00e8 conservato nella sua ultima dimora, anch'essa situata nei vicoli di Varanasi. Shibendu Lahiri conserva ancora oggi 24 diari (originariamente erano 26, ma 2 furono rubati anni fa) appartenuti a Lahiri Mahasaya e contenenti una descrizione delle sue principali esperienze spirituali."}
{"id": "551369", "revid": "1546219", "url": "https://it.wikipedia.org/wiki?curid=551369", "title": "Sri Yukteswar", "text": "Dottrina.\nFu uno dei guru indiani pi\u00f9 rispettati dei suoi tempi, pur avendo una cerchia molto ristretta di allievi, a causa della stretta disciplina che esercitava su di loro. Studioso del Bhagavadg\u012bt\u0101 ma anche della Bibbia, fond\u00f2 parte del suo insegnamento sulle similitudini fra la tradizione cristiana e quella ind\u00f9; nel 1894, su richiesta di Babaji, raccolse parte delle sue riflessioni su questo argomento in un piccolo libro intitolato \"Kaivalya Darshanam\". Il libro fu poi ripubblicato nel 1920 dalla Self-Realization Fellowship, con il titolo \"The Holy Science\".\nProprio a causa del suo interesse per i parallelismi fra il pensiero religioso occidentale e quello orientale, Sri Yukteswar affid\u00f2 al suo allievo Paramhansa Yogananda la missione di portare in occidente la tradizione dello yoga, obiettivo in funzione del quale Paramhansa Yogananda fond\u00f2 la SRF la cui principale missione \u00e8 la diffusione del Kriy\u0101 Yoga.\nQuesta pratica costituiva per Sri Yukteswar lo strumento di una scienza spirituale, una scienza rivolta cio\u00e8 anche allo studio della realt\u00e0 spirituale, che facesse anzi di questa il proprio oggetto di indagine privilegiato. La diffusione della scienza spirituale \u00e8 resa possibile dalla fine del periodo oscuro del \"kali yuga\", caratterizzato da ignoranza e materialismo. Yukteswar rivoluzion\u00f2 in proposito le datazioni degli almanacchi ind\u00f9, mettendo in relazione il ciclo degli yuga con le ere astrologiche.\nSignificato del nome.\nI discepoli indiani di Sri Yukteswar scrivono il suo nome Sriyukteshwar. Il significato del nome \u00e8 unito con Ishwara, uno degli aspetti di Dio secondo la religione ind\u00f9. Dopo la morte della moglie, Sri Yukteswar decise di diventare swami per evitare che i bramini disertassero le sue lezioni."}
{"id": "551379", "revid": "446353", "url": "https://it.wikipedia.org/wiki?curid=551379", "title": "Blitz antiterrorismo del 10 agosto 2006 a Londra", "text": ""}
{"id": "551382", "revid": "767487", "url": "https://it.wikipedia.org/wiki?curid=551382", "title": "Traina", "text": "La traina \u00e8 una tecnica di pesca sportiva in barca che consiste nel navigare trainando, con l'utilizzo di apposite canne, degli artificiali o del pesce vivo.\nSi distingue ulteriormente in traina costiera e traina d'altura (\"big game\").\nTecniche.\nLa traina con gli artificiali si applica ad una velocit\u00e0 dai 2 ai 9 nodi, mentre la traina con il pesce vivo a circa 0,5/1,2 nodi. Il pesce vivo o il cefalopode, preferibilmente pescato in giornata, viene conservato in apposite vasche, (chiamate vasche del vivo), installate sulle imbarcazioni, che garantiscono il perfetto stato fino all'innesto degli ami.\nLa preda pi\u00f9 insidiata con questa tecnica \u00e8 il tonno e tutti gli altri tunnidi, alalunghe, tombarelli, aletterati; si possono inoltre avere altre catture quali aguglie imperiali, spada, lampughe, alalunga, dentici, ricciole. L'attrezzatura consiste nell'impiego di canne che variano dalle pi\u00f9 \"leggere\", 3/6 libbre fino alle 50/80 libbre, scelte in proporzione alla distanza dalla costa, alla profondit\u00e0 del fondo marino ed alla preda che si vuole insidiare.\nL'utilizzo di esca viva, principalmente la seppia, il calamaro, l'aguglia e le occhiate o il cefalo si applica innescando su due ami il pesce-esca, un amo trainante e uno \"pescante\" o \"ferrante\". L'amo di coda (pescante) pu\u00f2 essere fermato con un elastico, \u00e8 pi\u00f9 semplice, rapido e meno traumatizzante.\nLa traina di profondit\u00e0 si pratica utilizzando:\nGli artificiali:\nIl metodo pi\u00f9 efficace consiste nell'inscenare una \"caccia\" ovvero porre ad una distanza ravvicinata dallo specchio di poppa l'artificiale pi\u00f9 piccolo, e a distanze maggiori artificiali pi\u00f9 grandi. Le probabilit\u00e0 di cattura aumentano navigando seguendo il moto ondoso, la corrente marina e variando il numero di giri del motore (simulando il motore diesel di un peschereccio). La presenza di gabbiani spesso e volentieri indica la presenza di \"mangianza\" e quindi di pelangici in superficie, in queste circostanze \u00e8 opportuno trainare nelle immediate vicinanze e non all'interno del centro della \"danza\".\nTraina costiera.\nLa traina costiera viene generalmente praticata nel periodo di primavera - estate - inizio autunno, momento in cui, grazie al surriscaldamento delle acque, i pesci tenderanno a spostarsi sotto costa per deporre le uova, cercare cibo, migrare o semplicemente cacciare. Le prede per chi pratica questo tipo di pesca sono molto varie e le attrezzature da usare abbastanza economiche. Questo rende la traina costiera un momento fondamentale per chi voglia avvicinarsi alla traina d'altura o pi\u00f9 in generale alla traina col vivo.\nLe prede pi\u00f9 comuni sono:\nL'attrezzatura (intesa come canne e mulinelli) \u00e8 molto varia, a seconda della zona in cui si pescher\u00e0, delle prede che si andranno a insidiare, o pi\u00f9 in generale dall'esperienza personale e dalla conoscenza delle zone di pesca. In traina costiera \u00e8 possibile imbattersi infatti tanto in prede piccole e poco combattive quanto in prede tenaci, come ad esempio il serra.\nLe canne non saranno in ogni caso mai troppo \"pesanti\", capaci cio\u00e8 di sollevare molte libbre di peso, andranno in media da un minimo di 8 libbre ad un massimo di 30 libbre. I mulinelli (si preferiscono in generale quelli con frizione a tamburo) saranno, quindi, proporzionati al libbraggio delle canne, e cos\u00ec anche lo spessore del nylon usato per la lenza madre e quello per i terminali (fondamentali in questo tipo di pesca).\nIn Italia.\nI periodi migliori per praticare la traina sono settembre e ottobre, perch\u00e9 le prede pi\u00f9 ambite e combattive, i tonni, i queste stagioni compiono una migrazione abitudinaria dall'oceano Atlantico al Mediterraneo. Tuttavia vi sono numerosi esemplari di tonni detti \"stazionari\" che risiedono lungo le coste italiane durante tutto l'anno. Le prede di superficie nei mari italiani sono il tonno, il pescespada, la lampuga, le ricciole di piccola taglia, gli sgombri e le occhiate (fondali rocciosi circa 8 m)."}
{"id": "551390", "revid": "116944", "url": "https://it.wikipedia.org/wiki?curid=551390", "title": "Sosthenes", "text": ""}
{"id": "551392", "revid": "33751", "url": "https://it.wikipedia.org/wiki?curid=551392", "title": "Massimo Marianella", "text": "Biografia.\nFrequenta il liceo classico \"Francesco Vivona\" a Roma. Divenuto giornalista professionista, dopo le prime esperienze con la carta stampata per i quotidiani \"Paese Sera\" e \"Il Tempo\", inizia la carriera come giornalista televisivo. Debutta nell'emittenza romana (Radio Incontro, TeleRoma 56) con Michele Plastino e Sandro Piccinini.\nNel 1987 inizia a lavorare per Tele Capodistria, canale passato nell'orbita di Fininvest proprio in quell'anno. Il 6 aprile 1988 conduce la sua prima telecronaca, quella di -, semifinale di andata della Coppa UEFA 1987-1988, con Fabio Capello seconda voce. Dopo aver fatto giovanissimo il suo esordio su Tele Capodistria, commenta per l'emittente italo-slovena il campionato europeo di calcio 1988. Insieme a Roberto Bettega segue in telecronaca le partite della nazionale italiana all'europeo di Germania Ovest \nNel 1990 \u00e8, con Sandro Piccinini e Fabio Caressa, curatore del film ufficiale FIFA sul campionato mondiale di .\nPassato alle reti Fininvest nel 1988, \u00e8 inviato per la trasmissione di Italia 1 \"Pressing\" nei primi anni '90.\nTrasferitosi nel 1992 alla neonata Telepi\u00f9, prima piattaforma italiana di pay-tv, dall'incontro - del 18 novembre 1992 (valido per le qualificazioni al ) diventa il telecronista abituale della nazionale italiana di calcio per Telepi\u00f9. Dopo Nicol\u00f2 Carosio, Nando Martellini, Bruno Pizzul e Giorgio Martino diviene il quinto italiano a commentare in televisione una partita della nazionale italiana di calcio in una gara ufficiale. Domenica 29 agosto 1993, su TELE+2, \u00e8 il telecronista del primo posticipo nella storia del campionato italiano di Serie A in pay-tv, -. Per Telepi\u00f9 segue tutte le pi\u00f9 importanti competizioni di calcio internazionale, prima di dedicarsi alle telecronache dei posticipi della Serie A su Telepi\u00f9, canale dove \u00e8 rimasto fino al 2003.\nCon la nascita di Sky diviene la voce principale della Premier League e la commenta fino al 2014, per poi riprendere tale attivit\u00e0 nel 2016, dopo essere stato per due anni la voce principale della Bundesliga. Spesso presente come opinionista su Sky Sport 24, \u00e8 esperto di calcio internazionale, avendo commentato il , il , il , il e il , oltre che varie edizioni della Coppa America.\nPer anni \u00e8 la voce principale di Sky Sport nella UEFA Champions League, commentandone dieci finali consecutive, dal 2006 al 2015, raccontando la vittoria del per 2-1 sul Liverpool nel 2007 e il successo dell'Inter per 2-0 sul nel 2010. Con l'avvento dell'Europa League sulla piattaforma, diviene uno dei suoi principali telecronisti e opinionisti. Sono sue le telecronache di tutte le finali del torneo dal 2017 al 2020. Nel 2021 commenta nuovamente la finale di UEFA Champions League, vinta dal contro il per 1-0. \nOltre al calcio, segue anche occasionalmente tennis, basket e football americano. Collabora con varie riviste di tennis e pallacanestro, con BBC Radio 5 Live e il mensile calcistico giapponese \"World Soccer Graphics\".\nNel 2015 ha pubblicato il libro \"Dove ti porta il calcio\", una guida dei principali stadi europei arricchita dalla descrizione delle citt\u00e0 che ospitano i suddetti impianti. Il libro \u00e8 stato scritto con la collaborazione di Letizia Conte."}
{"id": "551396", "revid": "217591", "url": "https://it.wikipedia.org/wiki?curid=551396", "title": "Santa Margherita", "text": ""}
{"id": "551409", "revid": "123002983", "url": "https://it.wikipedia.org/wiki?curid=551409", "title": "Economia della Colombia", "text": "L'economia della Colombia \u00e8 stata considerata una delle pi\u00f9 stabili dell'America Latina con un'inflazione costante. Questo sembra anche paradossale in un paese con grandi disparit\u00e0 sociali.\nDati.\nProdotto Nazionale Lordo: 8.870$ pro capite, 435.367$ (28\u00ba posto della classifica mondiale).\nBilancia dei pagamenti: -5.682 milioni di $.\nInflazione: 3,6%.\nDisoccupazione: 12%\nProduzione di energia elettrica: 10.800.000\u00a0kW.\nPesca: 167.080 tonnellate.\nPetrolio: 444.508 b/g.\nAllevamento: pecore 2,4 milioni, bovini 28,3 milioni, suini 2,5 milioni, cavalli 2,5 milioni.\nMinerali: petrolio, gas naturale, carbone, nichel, smeraldi, oro, uranio e plutonio.\nPunti di forza: gli importanti giacimenti di petrolio e di carbone e la ben sviluppata produzione di energia idroelettrica rendono la Colombia quasi autosufficiente dal punto di vista energetico. Esportazioni buone e diversificate. \nPunti di debolezza: violenza legata alle droghe e corruzione dissuadono gli investitori esteri. Industria nazionale non competitiva a causa del protezionismo. Disoccupazione elevata.\nCommercio estero.\nNel 2020, il paese era il 55 \u00b0 pi\u00f9 grande esportatore al mondo (U$ 39,4 miliardi in merci, 0,2% del totale mondiale). Nella somma di beni e servizi esportati, raggiunge i U$ 61,6 miliardi e si colloca al 51 \u00b0 posto nel mondo. Per quanto riguarda le importazioni, nel 2020 \u00e8 stato il 51 \u00b0 importatore al mondo: U$ 43,4 miliardi.\nEsportazioni.\nUSA 38%, Venezuela 8%, Germania 7%, Ecuador 4%, Canada 3%, Per\u00f9 3%, altri 37%.\nImportazioni.\nUSA 36%, Venezuela 10%, Giappone 6%, Germania 5%, Messico 4%, Brasile 3%, altri 36%.\nRisorse.\nL'economia della Colombia \u00e8 in piena evoluzione nonostante le difficolt\u00e0 create dall'ambiente geografico e dalla scarsa importanza del commercio estero.\nAgricoltura.\nLa variet\u00e0 del clima, la presenza di altopiani e la qualit\u00e0 dei terreni ingranditi, sono all'origine di una produzione agricola estremamente diversificata, che unisce coltivazioni tropicali a coltivazioni di climi temperati.\nI cereali sono sufficienti al fabbisogno nazionale: sono coltivati grano, riso e soprattutto mais. Nella valle del Cauca si coltivano la canna da zucchero, il cacao, il cotone; le banane sono coltivate nella Valle Magdalena, se pure in regresso, ed il caff\u00e8, il prodotto agricolo principale del paese. Inoltre \u00e8 coltivata la coca.\nLa Colombia \u00e8 uno dei 5 maggiori produttori al mondo di caff\u00e8, avocado e olio di palma e uno dei 10 maggiori produttori mondiali di canna da zucchero, banana, ananas e cacao.\nLa Colombia ha prodotto, nel 2018:\nOltre a produzioni minori di altri prodotti agricoli come arancia, mandarino, limone, papaya, fagioli, carota, cocco, anguria ecc. Sebbene il suo vicino Brasile sia il pi\u00f9 grande produttore di caff\u00e8 al mondo (3,5 milioni di tonnellate prodotte nello stesso anno), la pubblicit\u00e0 condotta dal paese per decenni suggerisce che il caff\u00e8 colombiano \u00e8 di qualit\u00e0 superiore, il che genera pi\u00f9 valore aggiunto al prodotto del paese.\nAllevamento.\nGli allevamenti di notevole importanza (bovini, equini e suini) sono diffusi non soltanto nei llanos, ma anche nelle savane del Cundinamarca, di Bolivar e nei dipartimenti di Tolima e di Huila\nNel bestiame, la Colombia \u00e8 uno dei 20 maggiori produttori di carne di manzo e carne di pollo al mondo. Nel 2018, era il 17 \u00b0 pi\u00f9 grande nella carne di manzo (885.000 tonnellate) e il 17 \u00b0 pi\u00f9 grande nella carne di pollo (1,5 milioni di tonnellate). Il paese ha anche prodotto 2,2 miliardi di litri di latte vaccino, 382.000 tonnellate di maiale e 876.000 tonnellate di uova di gallina, tra gli altri.\nRisorse minerarie.\nImportanti sono i giacimenti d'oro e di smeraldi colombiani. Notevoli le riserve delle miniere di ferro a cielo aperto di Paz del Rio ed anche giacimenti di carbone di Cali. In sviluppo la produzione di petrolio.\nIl paese \u00e8 stato il dodicesimo produttore di carbone al mondo nel 2018. Nel 2019, la Colombia \u00e8 stata il 20 \u00b0 produttore di petrolio al mondo, con 791.000 barili / giorno. Per quanto riguarda energia idroelettrica, la Colombia, nel 2019, \u00e8 stata il quattordicesimo produttore mondiale, con 51,5 TWh generati. Il paese aveva una capacit\u00e0 installata di 11,9 GW, tra le 20 pi\u00f9 grandi al mondo.\nNel settore minerario, la Colombia \u00e8 il pi\u00f9 grande produttore mondiale di smeraldi. Nella produzione di oro, tra il 2006 e il 2017, il paese ha prodotto 15 tonnellate all'anno fino al 2007, quando la sua produzione \u00e8 aumentata in modo significativo, battendo il record di 66,1 tonnellate estratte nel 2012. Nel 2017, ne ha estratte 52,2 tonnellate. Il paese \u00e8 tra i 25 maggiori produttori d'oro al mondo. Nella produzione di argento, nel 2017 il paese ha estratto 15,5 tonnellate.\nIndustria.\nDopo la seconda guerra mondiale, l'industria ha registrato un rapido sviluppo. Le industrie principali sono quelle tessili e quelle siderurgiche.\nLa Banca mondiale elenca ogni anno i principali paesi produttori in base al valore di produzione totale. Secondo l'elenco del 2019, la Colombia avrebbe la 46a industria pi\u00f9 preziosa al mondo (U$ 35,4 miliardi), dietro a Messico, Brasile, Venezuela e Argentina, ma davanti a Per\u00f9 e Cile.\nLa Colombia ha una piccola produzione di veicoli, che l'ha posizionata al 40 \u00b0 posto nel mondo nel 2019. Il paese \u00e8 stato il 14 \u00b0 produttore mondiale di birra (dall'orzo) nel 2018.\nTrasporti.\nRete stradale: 11.970\u00a0km.\nRete ferroviaria: 2.113\u00a0km.\nRete canali navigabili: 14.300\u00a0km\nLe strade del nord sono in buone condizioni, mentre quelle del sud e dell'est, sono dissestate per le piogge frequenti.\nA causa delle morfologia, i trasporti sono molto difficoltosi.\nGli assi principali della circolazione sono costituiti dai fiumi Cauca e Magdalena.\nI porti principali sono quelli di Cartagena, Barranquilla, Santa Marta (dedicato alle banane) e Buenaventura (utilizzato per l'esportazione del caff\u00e8).\nFlotta mercantile: 118 navi; 117.700 tsl.\nTurismo.\nNella lista delle destinazioni turistiche mondiali, nel 2018, la Colombia era il 65 \u00b0 paese pi\u00f9 visitato al mondo, con 3,8 milioni di turisti internazionali (e ricavi per 5,5 miliardi di dollari).\n1 turista l'anno per ogni 32 abitanti.\nProvenienza: Venezuela 55%, Ecuador 15%, USA 11%, Canada 3%, Costa Rica 1%, altri paesi 15%."}
{"id": "551412", "revid": "124679758", "url": "https://it.wikipedia.org/wiki?curid=551412", "title": "Montagne della Colombia", "text": "Le montagne della Colombia sono disposte per la loro quasi totalit\u00e0 sulle tre Cordigliere (\"Cordilleras\" in spagnolo), disposte lungo l'asse sud-nord e parallele l'una con l'altra, propaggini della catena delle Ande; sono presenti inoltre massicci isolati e a nord prevalgono gli altopiani. Le tre Cordigliere sono separate tra loro dalle valli del Cauca e della Magdalena.\nCordigliera Centrale.\nLa Cordigliera Centrale \u00e8 la pi\u00f9 alta catena nazionale: si sviluppa per circa 800\u00a0km e in alcuni punti \u00e8 larga pi\u00f9 di 100\u00a0km.\nSu questa Cordigliera s'innalzano picchi dall'altezza notevole, principalmente cime vulcaniche: Nevado de Tolima (5.620\u00a0m), Nevado del Ruiz (5.400\u00a0m) e Nevado del Huila (5.750\u00a0m). Procedendo verso nord l'altitudine della Cordigliera diminuisce e la catena termina tra i fiumi Cauca e Magdalena.\nCordigliera Occidentale.\nLa Cordigliera Occidentale \u00e8 la Cordigliera meno elevata (3000\u20133900\u00a0m) e corre parallela all'Oceano Pacifico; \u00e8 formata principalmente da vulcani spenti ed \u00e8 spesso intervallata da valichi.\nCordigliera Orientale.\nLa Cordigliera Orientale \u00e8 la pi\u00f9 estesa delle tre Cordigliere; digrada a nord in vasti altopiani, mentre a sud sono presenti coni vulcanici. La catena \u00e8 formata principalmente da rocce cristalline o da arenarie.\nCristobal Colon.\nIl picco Cristobal Colon \u00e8 la cima pi\u00f9 alta della Colombia: 5775\u00a0m. Si eleva dalla Sierra Nevada de Santa Marta come un massiccio di rocce metamorfiche.\nSierra de Perij\u00e1.\nLa Sierra de Perij\u00e1 si trova nella sezione settentrionale della Cordigliera Orientale; \u00e8 lunga circa 300\u00a0km e si compone in tre catene minori: Montes de Oca, Serrania de Valledupar.\nSierra Nevada de Santa Marta.\nLa Sierra Nevada de Santa Marta \u00e8 situata al confine tra Colombia e Venezuela, tra la valle del fiume Magdalena e quella del fiume C\u00e9sar. \u00c8 un gruppo montuoso che domina la costa del Mar delle Antille, formato in prevalenza da rocce metamorfiche.\nCulmina nel picco Cristobal Colon.\nTolima.\nNevado del Tolima Vulcano inattivo situato nella Colombia centroccidentale. Il vulcano, che con i suoi 5.616\u00a0m di altitudine \u00e8 la terza vetta pi\u00f9 elevata del paese, si erge nella Cordigliera centrale delle Ande, a nord-ovest della citt\u00e0 di Ibagu\u00e9, capoluogo del dipartimento di Tolima. Il Nevado del Tolima \u00e8 il pi\u00f9 meridionale di una catena di coni vulcanici presenti all'interno del Parco nazionale de Los Nevados. Con il vicino Nevado del Ruiz, questo vulcano estinto costituisce il cuore della Cordigliera centrale, che ospita alcune tra le pi\u00f9 alte vette andine."}
{"id": "551413", "revid": "1793900", "url": "https://it.wikipedia.org/wiki?curid=551413", "title": "Fiumi della Colombia", "text": ""}
{"id": "551418", "revid": "1873017", "url": "https://it.wikipedia.org/wiki?curid=551418", "title": "Torre di controllo del traffico aereo", "text": "La torre di controllo del traffico aereo (\"ATCT - Air Traffic Control Tower\" o semplicemente \"TWR - Tower\") \u00e8 l'ente dei Servizi del traffico aereo responsabile della fornitura del servizio di controllo del traffico aereo in un aeroporto, oltre ad essere il nome dell'edificio che lo ospita.\nDescrizione.\nMentre negli aeroporti con poco traffico i piloti che si trovano ad operare contemporaneamente comunicano tra loro via radio, autogestendo le precedenze secondo le Regole generali dell'aeronautica (Annesso 2 ICAO), in quelli in cui il traffico supera un certo volume, viene istituita una torre di controllo allo scopo di emettere autorizzazioni e istruzioni per la sicura condotta dei voli. Vi sono poi torri di controllo temporanee che vengono istituite:\nLa struttura delle torri di controllo permanenti spicca spesso in altezza tra gli edifici dell'aeroporto ed \u00e8 dotata di grandi finestre su tutto il suo perimetro; ci\u00f2 per dare ai controllori del traffico aereo la possibilit\u00e0 di osservare sia gli aeromobili al suolo che quelli in volo nei 360 gradi dell'orizzonte.\nLe torri degli aeroporti mediamente trafficati possono avere anche un solo controllore a gestione del traffico e fornire un servizio solo diurno; gli aeroporti pi\u00f9 trafficati hanno invece torri con postazioni per pi\u00f9 controllori contemporaneamente e sono operative 24 ore al giorno, 365 giorni l'anno.\nSi distinguono in queste torri la figura del \"Controllore arrivi/partenze\" (Tower controller - TWR) e del \"Controllore dei movimenti al suolo\" (Ground Controller - GND); il primo istruisce gli aeromobili in volo e sulle piste, il secondo quelli sulle vie di rullaggio da e per i parcheggi.\nIl servizio di controllo di aeroporto \u00e8 fornito in una zona di traffico aeroportuale (ATZ) allo scopo di garantire la separazione sull'area aeroportuale e nelle immediate vicinanze. In tal caso si parla anche di aeroporto controllato. Il servizio di controllo del traffico aereo \u00e8 fornito agli aerei gi\u00e0 sui sentieri di approccio, precedentemente in carico alla Approach control unit (APP), che a volte, per un maggiore coordinamento, coincide con TWR, e agli aerei al suolo. La separazione degli aerei in volo nella fase di crociera, viene solitamente garantita con il controllo radar, mentre la separazione in volo nel circuito di traffico aeroportuale e al suolo, che deve essere garantita tra gli aeromobili e tra gli aeromobili e gli ostacoli di altra natura (oltre alle strutture vi sono un gran numero di veicoli di servizio), \u00e8 garantita con il controllo visivo e, in caso di condizioni meteo di scarsa visibilit\u00e0, con il radar di terra ove disponibile.\nUna torre di controllo di un importante aeroporto contiene normalmente i seguenti apparati:"}
{"id": "551421", "revid": "7077", "url": "https://it.wikipedia.org/wiki?curid=551421", "title": "Battaglia al Ponte di Lodi", "text": ""}
{"id": "551422", "revid": "7077", "url": "https://it.wikipedia.org/wiki?curid=551422", "title": "Battaglia del ponte di Lodi", "text": ""}
{"id": "551424", "revid": "125401192", "url": "https://it.wikipedia.org/wiki?curid=551424", "title": "Giovanni Alfredo Cesareo", "text": "Biografia.\nDopo la laurea ottenuta a Messina, si trasferisce a Roma, dove insegna nelle scuole medie. Nel 1895 partecipa al concorso per la cattedra di letteratura italiana all'Universit\u00e0 di Messina ma per l'opposizione di Giosu\u00e8 Carducci non l'ottiene. Il 4 dicembre 1898, sempre dopo una dura polemica col Carducci, vinse la cattedra all'Universit\u00e0 di Palermo. Successivamente divent\u00f2 preside della facolt\u00e0 di Lettere e filosofia.\nNel 1910 diventa socio attivo dell'Accademia di scienze, lettere ed arti di Palermo (di cui diventa presidente nel 1922). Nello stesso anno entra a far parte del Consiglio superiore della pubblica istruzione (fino al 1923). \u00c8 stato anche socio corrispondente dell'Accademia della Crusca. Il 9 novembre 1912 \u00e8 iniziato in Massoneria nella Loggia \"Alighieri\" di Palermo, e il 5 febbraio 1913 diventa Maestro massone. Viene nominato senatore il 18 settembre 1924, durante il Governo Mussolini, carica che ricoprir\u00e0 fino alla morte.\nOpere.\nopere teatrali:\nAltri saggi nella sua maturit\u00e0: \"Metodo alla critica militante\", \"Gaspara Stampa\", \"Giovanni Meli\", \"Studi e ricerca sulla letteratura italiana\".\nAppassionato di Shakespeare si \u00e8 dedicato ad alcune traduzioni.\nPoesia e musica.\nRomanze"}
{"id": "551434", "revid": "1543377", "url": "https://it.wikipedia.org/wiki?curid=551434", "title": "Fitofago", "text": "Il termine fitofago fa genericamente riferimento ad un organismo che ha un rapporto trofico unilaterale a spese dei vegetali, ai quali crea un danno pi\u00f9 o meno grave. In genere il termine \u00e8 usato in Entomologia e in Parassitologia per indicare organismi animali appartenenti al phylum degli Artropodi. Il termine \"fitofago\" \u00e8 preferibile a quello di \"parassita\", perch\u00e9 oltre a quest'ultimo comprende anche gli organismi dotati di vita autonoma. \nIl fitofago si nutre prelevando il contenuto di singole cellule o erodendo porzioni di tessuto o sottraendo liquidi interni. A rigore fra i fitofagi non dovrebbero essere compresi gli organismi che si nutrono di sostanze emesse dai vegetali, quali ad esempio gli Insetti pronubi, o di materiali di origine vegetale, quali ad esempio i detritivori o gli insetti dannosi alle derrate alimentari ottenute per trasformazione dei prodotti vegetali.\nNell'ambito dei fitofagi si distinguono dei sottoinsiemi in relazione al tipo di dipendenza o all'abitudine alimentare:"}
{"id": "551439", "revid": "1008732", "url": "https://it.wikipedia.org/wiki?curid=551439", "title": "Salve, oh Patria", "text": "Salve, oh Patria \u00e8 l'inno nazionale dell'Ecuador.\nFu scritto dal poeta Juan Le\u00f3n Mera (1832-1894) e musicato dal compositore ecuadoriano, ma nato a Trieste, Antonio Neumane (1818-1871).\nIl testo attuale risale in gran parte al 1866 ed \u00e8 stato pi\u00f9 volte modificato, l'ultima nel 1977. Consiste di 52 versi decasillabi, raggruppati in un ritornello e sei strofe.\nStoria.\nNel 1830-1832, Jos\u00e9 Joaqu\u00edn de Olmedo scrisse un inno nazionale (coro e quattro versi) come omaggio al neonato Stato ecuadoriano. non venne creata la musica di questa composizione, suggerita dal generale Juan Jos\u00e9 Flores, e l'opera non divenne popolare. Nel 1833, un inno intitolato \"Canci\u00f3n Ecuatoriana\", di sei versi, fu pubblicato sulla \"Gaceta del Gobierno del Ecuador\" n\u00ba 125 del 28 dicembre, ma non fu considerato un inno definitivo perch\u00e9 proveniente da un autore anonimo. Nel 1838, un \"Canto Nazionale\", di un coro e sei versi, apparve nelle \"Poesias del General Flores\", che gli storici considerano il secondo Canto nazionale noto.\nNel 1865, il musicista argentino Juan Jos\u00e9 Allende, in collaborazione con l'esercito ecuadoriano, present\u00f2 al Congresso Nazionale un progetto musicale con testi di Jos\u00e9 Joaqu\u00edn de Olmedo, ma questa versione non fu ben accolta. Nel mese di novembre di quell'anno, su espressa richiesta del presidente del Senato, Nicol\u00e1s Espinosa, il poeta di Ambato Juan Le\u00f3n Mera Mart\u00ednez, allora segretario del Senato, scrisse un testo dell'inno nazionale. Con l'approvazione del Congresso il testo fu inviato a Guayaquil, dove Antonio Neumane gli avrebbe aggiunto la musica. Questa versione sarebbe poi in seguito divenuta l'inno nazionale definitivo.\nIl 16 gennaio 1866, la versione definitiva del testo di Juan Le\u00f3n Mera fu pubblicata nel settimanale di Quito \"El Sud Americano\". Nel 1870, l'inno nazionale fu proposto per la prima volta in \"Plaza de la Independencia\" di fronte al Palazzo del Governo, eseguito dal 2\u00ba Battaglione e dalla \"Compa\u00f1\u00eda L\u00edrica de Pablo Ferretti\", diretta da Antonio Neumane.\nNel 1913, lo scrittore e diplomatico di Guayaquil V\u00edctor Manuel Rend\u00f3n present\u00f2 un nuovo inno con testi adattati alla musica di Antonio Neumane, ma la legislatura respinse la proposta di cambiamento.\nIl 29 settembre del 1948 il Congresso Nazionale dichiara il testo di Juan Le\u00f3n Mera intangibile, e a partire dal 1965, centenario della creazione dell'inno, dichiara il giorno 26 novembre di ogni anno Giorno dell'inno nazionale. Nel marzo 1977, con un decreto del Consiglio Supremo di Governo, vengono soppresse alcune ripetizioni con lo scopo di rendere il testo meno lungo.\nTesto.\nRitornello:\nStrofe:"}
{"id": "551450", "revid": "916580", "url": "https://it.wikipedia.org/wiki?curid=551450", "title": "Off-topic", "text": "Un contributo a una discussione internet \u00e8 chiamato off-topic od OT (\"fuori tema\") se non \u00e8 inerente all'argomento generale della discussione. Questo termine \u00e8 tipico del linguaggio utilizzato in forum, wiki, mailing list e gruppi di discussione usenet.\nTale termine pu\u00f2 anche indicare una discussione, o una parte dello \"spazio di discussione\", che non segue strettamente il tema generale dello stesso. I messaggi \"off-topic\" vengono normalmente considerati un disturbo nei gruppi di discussione tematici, anche se spesso vengono ignorati da moderatori ed amministratori.\nL'uso deliberato dell'\"off-topic\" per disturbare volontariamente gli altri utenti, o usato al fine di scatenare \"flame\", rientra nelle possibili definizioni di \"trolling\", ed \u00e8 contrario allo spirito della netiquette. Questa pratica viene di solito impedita nei gruppi moderati, perch\u00e9 socialmente distruttiva.\nL'opposto di \"off-topic\" \u00e8 on-topic."}
{"id": "551458", "revid": "1543377", "url": "https://it.wikipedia.org/wiki?curid=551458", "title": "Armando Vezzelli", "text": "Biografia.\nSi era diplomato maestro a Modena e aveva combattuto nella Prima guerra mondiale. A Genova, nel primo dopoguerra, esercit\u00f2 il suo lavoro di insegnante e a Borgoratti fond\u00f2 il Circolo \"Avanti\", che poi prese il nome di \"Ordine Nuovo\" divenendo attivo organizzatore dei circoli operai . Fu delegato di Genova al XVII Congresso del Partito Socialista Italiano di Livorno ove fu tra i fondatori del Partito Comunista.\nCome segretario della sezione della Lega proletaria fra i reduci di guerra, Vezzelli fu tra i fondatori degli arditi del popolo tra gli operai liguri , organizzandoli in squadre d'azione per combattere i fascisti . \nDurante il fascismo sospese l'attivit\u00e0 politica per motivi famigliari. Nel corso della seconda guerra mondiale riprese contatti col Partito comunista italiano, partecip\u00f2 attivamente alla Resistenza guidando giovani a formare gruppi di resistenti fino alla sua cattura avvenuta nel febbraio 1944.\nDopo il suo arresto fu inizialmente imprigionato nel campo di Fossoli, poi deportato a Mauthausen e quindi trasferito nel lager di Gusen, dove mor\u00ec il 4 ottobre 1944.\nA lui \u00e8 dedicata una via di Genova "}
{"id": "551462", "revid": "1543377", "url": "https://it.wikipedia.org/wiki?curid=551462", "title": "Antonio Corpora", "text": "Biografia ed opere.\nLa formazione.\nNato a Tunisi nel 1909 da genitori di origine siciliana, entra nel 1928 all'\"Ecole des Beaux Arts\" della sua citt\u00e0; qui studia con Armand Vergeaud, a sua volta allievo di Gustave Moreau e condiscepolo di Matisse, Dufy, Rouault, Marquet. Arriva in Italia nel 1929 e si stabilisce a Firenze, ove frequenta le lezioni di Felice Carena all'Accademia e copia le opere dei grandi maestri nei Musei. Non si trova a suo agio nel clima culturale conservatore della citt\u00e0; nel 1930, dopo una personale a Palazzo Bardi, si trasferisce a Parigi.\nQui entra inizialmente in contatto con L\u00e9opold Zborowski e completa la sua formazione artistica, in un clima culturale influenzato dalle grandi scuole post-impressioniste, cubiste e 'fauves', e molto diverso da quello italiano coevo, dominato dal Novecento. Continua per\u00f2 a viaggiare e mantiene legami con la Tunisia e l'Italia; incontra Carlo Belli ed entra in contatto nel 1934 con gli astrattisti raccolti attorno alla Galleria del Milione di Milano, come Fontana, Reggiani, Soldati. Nel 1939 tiene al Milione la sua seconda personale in Italia. Nello stesso periodo inizia a collaborare con varie riviste italiane su argomenti di pittura e letteratura, sostenendo vigorosamente le ragioni di un'apertura della cultura italiana ai grandi movimenti del '900 europeo.\nIn quegli anni Corpora dipinge opere figurative, soprattutto paesaggi e nature morte, che alterna, a partire dal 1934, con composizioni astratte; in questi lavori gi\u00e0 appare una sensibilit\u00e0 coloristica, di matrice post-impressionista e \"fauve,\" che lo accompagner\u00e0 in tutta la sua attivit\u00e0.\nTorna definitivamente in Italia nel 1945 e si stabilisce a Roma; qui, ospite inizialmente dello studio di Renato Guttuso, partecipa, con le sue opere e con vari scritti, al vivace clima culturale di quegli anni dell'immediato dopoguerra. Corpora dispone, a causa della sua formazione, di una conoscenza di prima mano della pittura francese del '900 unica tra gli artisti dell'epoca e si batte, assieme con altri, in favore di un rinnovamento del linguaggio pittorico italiano in senso europeo. \nNel 1946 promuove con Guttuso a Roma una mostra \"neo-cubista\"; successivamente partecipa alla costituzione del Fronte nuovo delle arti, con il quale partecipa alla sua prima Biennale di Venezia nel 1948; esempi della sua pittura di quegli anni sono \"Veduta di citt\u00e0\" del 1945, \"La pesca grossa\" e \"I lavoratori del mare\", ambedue del 1949.\nNel 1951 vince, \"ex aequo\" con Zoran Mu\u0161i\u010d, il \"Prix de Paris\". L'anno successivo i due artisti tengono una mostra personale alla \"Galerie de France\" a Parigi; Corpora \u00e8 presentato da Christian Zervos ed il Mus\u00e8e Nazional d'Art Moderne ne acquista l'opera \"Canari, cage et fen\u00eatre\".\nAlla rottura del Fronte nuovo delle arti, alcuni dei suoi componenti di orientamento non figurativo si fanno promotori di un gruppo pi\u00f9 omogeneo che prosegua la lotta per un avvicinamento della pittura italiana alla cultura artistica europea del '900. Finalmente nel 1952 Lionello Venturi, su richiesta di Corpora, accetta di scrivere un breve testo per una pubblicazione che presenta il Gruppo degli Otto (Afro, Birolli, Corpora, Moreni, Morlotti, Santomaso, Turcato, Vedova) in occasione della Biennale di quell'anno. Venturi caratterizza questi artisti con la formula critica dell'\"astratto-concreto\", e sottolinea che essi \"adoperano quel linguaggio pittorico, che dipende dalla tradizione iniziatasi attorno al 1910 e comprende l'esperienza dei cubisti, degli espressionisti e degli astrattisti\". Alla Biennale, Corpora vince il Premio della Giovane Pittura Italiana; una delle sue opere esposte, \"Alba\", viene acquistata dal Ministero della Pubblica Istruzione per la Galleria Nazionale d'Arte Moderna di Roma. \u00c8 degli stessi anni \"Due Velieri\".\nLa maturit\u00e0.\nA met\u00e0 degli anni cinquanta, Corpora \u00e8 ormai un protagonista affermato della scena artistica italiana ed europea. La sua pittura inizia progressivamente a sciogliere le geometrie cubiste, seguendo un percorso comune a quello di altri esponenti degli \"Otto\" e di altri artisti europei, come si vede ad es. in \"Paesaggio\" del 1954.\nLa sua attivit\u00e0 espositiva \u00e8 molto intensa; dopo le esperienze del '48, del '50 e del '52, sar\u00e0 poi presente alla Biennale, con sala personale, anche nel 1956, 1960, 1966.\nNel 1954 vince un \"premio acquisto\" alla seconda edizione del Premio Spoleto e l'anno successivo il primo premio alla Quadriennale di Roma. Tra le altre personali di quegli anni, \u00e8 nel 1957 alla Galleria La Tartaruga di Roma, nel 1959 alla Galleria Blu a Milano, nel 1960 alla Galleria Pogliani a Roma.\nA livello internazionale, Corpora partecipa a Kassel a Documenta 1 nel 1955 e a Documenta 2 nel 1959, e tiene una personale nel 1958 alla Galerie Springer di Berlino. A Parigi, nel 1957 \u00e8 alla Galleria Cahiers d'art; per l'occasione C. Zervos pubblica una monografia su Corpora con una propria introduzione. Espone a New York alla Kleemann Galleries nel 1958 (presentato in catalogo da Venturi) e nel 1960 (presentato da Nello Ponente), ed alla Galerie Chalette nel 1962 (presentato da Argan); alcune opere entrano nelle collezioni dei musei americani, come il Museum of Modern Art di New York.\nNelle opere di questi anni (ad esempio, \"Ricordo indecifrabile - Beyond Words\", del 1958 e \"Pietra miliare\", del 1960) Corpora dialoga con l'informale europeo abbandonando ogni senso di costruzione geometrica; i colori tendono a scurire e sono dati in velature sovrapposte, a suggerire un senso di profondit\u00e0 del quadro che \"diviene uno specchio profondo, senza alcun centro preciso, nel quale lo sguardo si addentra interminabilmente, scoprendo sempre nuovi rimbalzi e rinvii da uno strato all'altro di un colore che evoca magiche atmosfere psicologiche\".\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nNegli anni sessanta i suoi quadri divengono pi\u00f9 chiari e riacquistano un principio di organizzazione spaziale in strutture rettangolari, spesso stese con la spatola (come in \"La dolce vita\" del 1964), che tendono a divenire dichiaratamente bidimensionali, come ad esempio nelle 16 grandi tele della sala personale della Biennale del 1966 (una delle quali, \"Verde Spazio\", verr\u00e0 pi\u00f9 tardi acquistata dalla Galleria Nazionale d'Arte Moderna di Roma), ed in altre quali \"Il paese della nostra infanzia\" o \"Peinture - Nuova superficie\".\nNegli anni successivi continua a dipingere ed a esporre in moltissimi musei e gallerie private di tutto il mondo; scrivono di lui, tra gli altri, anche Pierre Restany e Cesare Vivaldi. La sua pittura acquista, sul finire degli anni settanta, una grande libert\u00e0 espressiva, che fa uso anche di tecniche innovative, come quella che l'artista chiama \u201cmurale\u201d, ed il \u201cdripping\u201d. Gli anni ottanta rappresentano un'epoca di grande creativit\u00e0, che si apre con una personale alla Bayerische Staatsgemaldesammlung a Monaco di Baviera nel 1981, presentata da Erich Steingr\u00e4ber; la mostra comprende 20 nuove grandi tele, alcune delle quali, come \"Il mare di Achab\" e \"Orizzonte\", entrano nella collezione della Haus der Kunst. Recensendo la mostra su \"L'Espresso\", in un articolo significativamente intitolato \"Poesie scritte col colore\", Giulio Carlo Argan cerca di cogliere il senso complessivo dell'arte di Corpora scrivendo: \"Oggetto della ricerca di Corpora, apertamente letteraria, \u00e8 il nesso organico di memoria, percezione ed immaginazione...la pittura \u00e8 il parallelo, senza essere l'analogo, della poesia, infatti la sua materia invece del linguaggio \u00e8 il colore, che tuttavia viene trattato come un linguaggio, estremamente duttile, sensibile, variabile.\"\nNel 1987 la Galleria Nazionale d'Arte Moderna di Roma gli dedica una mostra retrospettiva, seguita l'anno dopo dalle Gallerie dell'Accademia di Venezia. In quegli anni, e nei successivi, Corpora non cessa la sua attivit\u00e0 e continua a dipingere, lavorando in particolare sulla tecnica dell'acquarello.\nNel 2003, su designazione dell'Accademia Nazionale di San Luca, il Presidente della Repubblica Ciampi gli conferisce il Premio Nazionale \"Presidente della Repubblica\".\nMuore nel 2004, a 95 anni, a Roma.\nAttivit\u00e0 letteraria.\nCorpora \u00e8 stato attivo anche come scrittore e critico d'arte. Collabor\u00f2 negli anni trenta e quaranta con riviste quali \"Quadrante\", di Bontempelli, e \"La Fiera Letteraria\". Pubblic\u00f2 alcuni racconti, come \"La leggenda di Masino Girgenti\" (1937) ed \"Amazonda\" (1944, con note di Carlo Belli) e la raccolta di liriche \"Alta \u00e8 la luce\" (1942, con introduzione di Jean Amrouche che ne cur\u00f2 anche la traduzione francese)."}
{"id": "551467", "revid": "78273", "url": "https://it.wikipedia.org/wiki?curid=551467", "title": "Civilt\u00e0 egizia", "text": ""}
{"id": "551472", "revid": "486946", "url": "https://it.wikipedia.org/wiki?curid=551472", "title": "Ferrante di Aragona", "text": ""}
{"id": "551478", "revid": "339392", "url": "https://it.wikipedia.org/wiki?curid=551478", "title": "Fuselol", "text": ""}
{"id": "551479", "revid": "212348", "url": "https://it.wikipedia.org/wiki?curid=551479", "title": "RppvsRpp", "text": ""}
{"id": "551484", "revid": "729019", "url": "https://it.wikipedia.org/wiki?curid=551484", "title": "Scotty 2 Hotty", "text": "In WWF/E ha detenuto una volta il Light Heavyweight Championship, una volta il WWF Tag Team Championship (con Rikishi) e una volta il World Tag Team Championship (con Brian Christopher).\nCarriera.\nWorld Wrestling Federation/Entertainment (1993\u20132007).\nScott Garland esord\u00ec nel 1993 nella World Wrestling Federation con il nome Scott Taylor e inizi\u00f2 ad avere alcuni importanti successi. Nel 1998 combatt\u00e9 al fianco di \"Too Sexy\" Grand Master Sexay nel tag team Too Much. Garland inizi\u00f2 a far notare la sua abilit\u00e0 nel ring e soprattutto la sua velocit\u00e0 tanto che inizi\u00f2 a farsi chiamare \"Scott \"Too Hot\" Taylor\". Il team ottenne piccoli successi. Nel tardo 1999 cambi\u00f2 il nome nell'attuale Scotty 2 Hotty e rinomin\u00f2 il tag-team Too Cool al quale si aggiunse presto il wrestler Rikishi. Il trio combatt\u00e9 a lungo contro i neoarrivati Radicalz e ottenne il primo WWF World Tag Team Championship. Il gruppo per\u00f2 si sciolse presto a causa di vari problemi interni e del serio infortunio di Scotty che gli permise di tornare sul ring solo nel 2001 quando cre\u00f2 un nuovo tag-team con Albert. Nel maggio 2002 sub\u00ec un infortunio al collo e pot\u00e9 tornare sul ring solo 17 mesi pi\u00f9 tardi nuovamente in coppia con Rikishi. Il team vinse il WWE Tag Team Championship a SmackDown!. Rikishi fu per\u00f2 presto licenziato e allora Scotty inizi\u00f2 una carriera singola che gli port\u00f2 piccole soddisfazioni. Scotty 2 Hotty cominci\u00f2 una faida con William Regal. Il 27 agosto 2005 si ebbe un match tra i due. Finita la faida Scotty torn\u00f2 a combattere a \"Velocity\" combattendo in coppia con Funaki fino al 2006 quando pot\u00e9 combattere per il WWE Cruiserweight Championship ma perse iniziando cos\u00ec una faida con Gregory Helms prima di tornare a Velocity nel tag-team con Funaki. Verso la fine del mese di gennaio 2007 Scotty fu spostato nel roster di Raw; debutt\u00f2 ad Heat il 2 febbraio ed apparve nello show anche nelle due settimane successive. Il booking team lo ha tuttavia mandato di nuovo a SmackDown!: al suo ritorno, il 16 febbraio, disput\u00f2 un match con Gregory Helms terminato con un no contest. Garland fu svincolato dalla WWE il 15 maggio 2007\nSporadiche apparizioni (2007-2014).\nNella puntata di \"Raw\" del 5 gennaio 2014 Scotty 2 Hotty ha fatto squadra con Brian Cristopher e Rikishi, sconfiggendo i 3MB (Drew McIntyre, Heath Slater e Jinder Mahal). Il 27 febbraio, a NXT Arrival, Hotty e Cristopher hanno affrontato gli Ascension (Konnor e Viktor) per gli NXT Tag Team Championship, ma sono stati battuti.\nCircuito indipendente (2007\u20132016).\nIl 17 ottobre 2009 ha vinto il titolo Coastal Championship Wrestling Heavyweight dopo aver sconfitto l'allora campione Fiumi Dok.\nRitorno in WWE (2016-presente).\nIl 7 settembre 2016, torn\u00f2 in WWE, come allenatore al Performance Center."}
{"id": "551485", "revid": "307923", "url": "https://it.wikipedia.org/wiki?curid=551485", "title": "Hockey Club Ambr\u00ec-Piotta 2005-2006", "text": "Questa \u00e8 la rosa della stagione 2005/2006 del Hockey Club Ambr\u00ec-Piotta."}
{"id": "551495", "revid": "1543377", "url": "https://it.wikipedia.org/wiki?curid=551495", "title": "Mattia Marchesetti", "text": "Carriera.\nDebutta nel calcio professionistico nella stagione 2001-2002 con la maglia della in Serie C2, quando totalizza complessivamente 22 presenze con l'aggiunta di 2 goal.\nNelle successive due stagioni, con la stessa maglia, in 37 partite segna 8 goal, che gli valgono le attenzioni del Chievo, che lo acquista e lo fa esordire in Serie A il 9 gennaio 2005 in Bologna-Chievo, finita poi 3-1; alla fine del campionato per lui le partite giocate saranno 10, corredate anche di 1 goal.\nInizia la stagione 2005-2006 indossando nuovamente la maglia della Cremonese; nel gennaio 2006 ritorna in A con la Sampdoria.\nNella stagione 2006-2007 torna al Chievo. Poco utilizzato in campionato, nel mese di gennaio 2007 viene ceduto in prestito alla .\nNel luglio 2007 viene girato al Chievo in compropriet\u00e0, ma in seguito viene ceduto al .\nNel giugno 2008 viene ceduto a titolo definitivo al e, dopo il fallimento della societ\u00e0 virgiliana, nel 2010, passa all'Alessandria, dove gioca in totale 9 partite, segnando anche un gol (contro il Pergocrema)\nNel settembre 2011 senza trovare squadra si allena con il Pizzighettone e dopo alcuni allenamenti il presidente convinto, dai suoi compagni e dall'allenatore, lo aggrega in rosa aspettando un suo trasferimento nel mercato di gennaio 2012.\nNel luglio 2012 si trasferisce al Sant'Angelo in serie D, e nel dicembre dello stesso anno firma per l'Olginatese, compagine lecchese militante nello stesso girone.\nNel campionato 2013-2014 si trasferisce al Gozzano, sempre in Serie D.\nNella stagione 2014-2015, si trasferisce al Crema, sua citt\u00e0 natale, all'epoca militante in Eccellenza.\nNella stagione 2016-2017 milita nella Rivoltana, sempre in Eccellenza.\nTra il 2017 e il 2019 ha militato in diverse categorie vestendo le maglie di squadre come Soresinese, Verdello, Verdellino, Fidentina e Colognese.\nA partire dalla stagione 2020-2021 milita nella Soncinese, in Promozione."}
{"id": "551500", "revid": "2175", "url": "https://it.wikipedia.org/wiki?curid=551500", "title": "Carlomagno", "text": ""}
{"id": "551506", "revid": "2056951", "url": "https://it.wikipedia.org/wiki?curid=551506", "title": "Societ\u00e0 consortile", "text": "La societ\u00e0 consortile (S.c.a.r.l.), nel diritto societario italiano, \u00e8 una societ\u00e0 - qualunque tipo di societ\u00e0 prevista dal codice civile italiano, escluse le societ\u00e0 semplici - caratterizzata dal fatto di svolgere la propria attivit\u00e0 perseguendo fini consortili.\nNorme di riferimento.\nA norma dell'art. 2615-ter Codice Civile, \u201c\"le societ\u00e0 previste nei Capi III e seguenti del Titolo V possono assumere come oggetto sociale gli scopi indicati nell'art. 2602\"\u201d.\nLe disposizioni normative che disciplinano le societ\u00e0 consortili sono, da un lato, quelle che disciplinano le societ\u00e0 commerciali (artt. 2291 e seguenti del c.c.) e, dall'altro, quelle che regolamentano il consorzio (organizzazione che si costituisce, tra imprenditori dello stesso ramo o di attivit\u00e0 connesse, per la disciplina o per lo svolgimento di determinate fasi delle rispettive imprese).\nSociet\u00e0, consorzio e societ\u00e0 consortile.\nIl punto di partenza fondamentale, valido per tutti i tipi di societ\u00e0, \u00e8 fornito dall'art. 2247 c.c., che definisce il \"contratto di societ\u00e0\" stipulato tra due o pi\u00f9 persone le quali conferiscono beni o servizi per l'esercizio in comune di un'attivit\u00e0 economica allo scopo di dividerne gli utili: tuttavia, la finalit\u00e0 lucrativa, che consiste nella divisione degli utili, connota soltanto le societ\u00e0 lucrative (costituite, appunto, a scopo di lucro), qualunque veste esse assumano (societ\u00e0 semplici, societ\u00e0 in nome collettivo, societ\u00e0 in accomandita, societ\u00e0 per azioni o societ\u00e0 a responsabilit\u00e0 limitata).\nCon il \"contratto di consorzio\" ex art. 2602 c.c., invece, pi\u00f9 imprenditori pongono in essere un'organizzazione comune per la disciplina o lo svolgimento di determinate fasi delle rispettive imprese: nel consorzio, pertanto, mancano gli elementi caratteristici delle societ\u00e0, poich\u00e9 esso non svolge un'attivit\u00e0 d'impresa, ma mette in comune singole fasi parziali delle attivit\u00e0 delle imprese consorziate partecipanti, oppure realizza un coordinamento delle attivit\u00e0 delle singole imprese. In sostanza, le singole attivit\u00e0 d'impresa finalizzate alla produzione di utili restano proprie e individuali di ciascun consorziato, ed il consorzio non mira a produrre guadagni da distribuire ai soci ma mira a mantenere, e possibilmente far aumentare, il reddito dell'attivit\u00e0 dei singoli imprenditori.\nL'organizzazione comune, poc'anzi descritta, pu\u00f2 assumere la forma di una societ\u00e0 di tipo commerciale che svolge un'attivit\u00e0 per i consociati e non ha necessariamente scopo di lucro: si tratta delle societ\u00e0 indicate dall'art. 2615 c.c. che come oggetto sociale possono avere lo scopo consortile dell'art. 2602 c. c.\nLa societ\u00e0 consortile potr\u00e0 anche essere un consorzio con attivit\u00e0 esterna, sul modello fornito dall'art. 2612 c.c., e perci\u00f2 pu\u00f2 svolgere \u201cun'attivit\u00e0 con i terzi\u201d, perseguendo risultati di contenimento dei costi imprenditoriali e di incremento dei profitti di impresa senza per questo perseguire in senso tecnico uno scopo lucrativo. Pertanto, le societ\u00e0 consortili possono non avere come scopo la divisione di utili e spesso vi sono leggi speciali che configurano particolari fattispecie di societ\u00e0 (di regola nella forma delle societ\u00e0 per azioni) che pur avendo la forma giuridica della societ\u00e0 lucrativa, tuttavia, istituzionalmente escludono qualsiasi scopo di divisione di utili (il lucro in senso soggettivo), e talvolta escludono anche la finalit\u00e0 di conseguire un utile di impresa (il lucro in senso oggettivo): si tratta comunque di norme che operano in via di eccezione. In conclusione, nelle societ\u00e0 consortili, la distribuzione di utili pu\u00f2 essere prevista soltanto in via eccezionale e del tutto marginale.\nUn esempio di modulo organizzativo costituito da pi\u00f9 imprese collegate, coordinate e raggruppate tra loro \u00e8 costituito dai cosiddetti \"consorzi stabili tra imprese di costruzioni per partecipare agli appalti ed alle concessioni di lavori pubblici\". Si tratta sia di consorzi ex art. 2602 c. c. sia di societ\u00e0 consortili ex art 2615 ter c.c., che, quando si aggiudicano un appalto, lo fanno per conto e nell'interesse delle imprese socie e consorziate, tra le quali il lavoro viene ripartito, o dalle quali riceve le risorse di produzione e alle quali trasferisce sempre il rischio d'impresa.\nOrientamenti giurisprudenziali.\nPer quanto riguarda l'orientamento della giurisprudenza, sulla compatibilit\u00e0 tra le regole che disciplinano i diversi tipi di societ\u00e0 commerciali e la causa ex art. 2615 ter della societ\u00e0 consortile, \u00e8 pacifico che \nTuttavia, la Cassazione ha posto dei limiti a tale deroga: infatti \nTra i principi inderogabili rientra quello di cui all'art. 2462 c.c., primo comma, in virt\u00f9 del quale nella S.r.l. per le obbligazioni sociali risponde soltanto la societ\u00e0 con il suo patrimonio (ad eccezione del caso disciplinato dall'art. 2497, secondo comma, c.c.) con conseguente inapplicabilit\u00e0 alla societ\u00e0 consortile a responsabilit\u00e0 limitata dell'art. 2615, secondo comma, c.c. che, in materia di consorzi con attivit\u00e0 esterna, prevede la responsabilit\u00e0 solidale dei singoli consorziati con il fondo consortile per le obbligazioni assunte dagli organi del consorzio, salvo che la responsabilit\u00e0 dei consorziati sia prevista da specifiche norme, come nel caso di societ\u00e0 consortile a responsabilit\u00e0 limitata appaltatrice di lavori pubblici.\nPer quanto riguarda la normativa applicabile alle societ\u00e0 consortili, parte della giurisprudenza di merito rinvia alle \u201c\u2026norme specificamente disciplinanti il tipo societario di volta in volta prescelto\u2026\u201d. Ad esempio, \nMentre, altra parte peraltro minoritaria, ritiene che \nInfine, in relazione allo scopo di lucro della societ\u00e0 consortile, la giurisprudenza sostiene che la societ\u00e0 consortile possa \nInoltre, anche nelle ipotesi in cui partecipino enti pubblici (non imprenditori) e sia prevista espressamente in statuto la mancanza di scopo lucrativo, l'atto costitutivo di una societ\u00e0 consortile a responsabilit\u00e0 limitata deve essere comunque omologato ed iscritto nel registro delle societ\u00e0."}
{"id": "551514", "revid": "1318658", "url": "https://it.wikipedia.org/wiki?curid=551514", "title": "Cantone di Lambesc", "text": "Il Cantone di Lambesc era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551519", "revid": "1318658", "url": "https://it.wikipedia.org/wiki?curid=551519", "title": "Cantone di Les Pennes-Mirabeau", "text": "Il Cantone di Les Pennes-Mirabeau era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551521", "revid": "599013", "url": "https://it.wikipedia.org/wiki?curid=551521", "title": "Tommaso Vailatti", "text": "Carriera.\nNato a Venaria Reale, in provincia di Torino, il 2 gennaio del 1986 da una famiglia di etnia sinta piemontese, gi\u00e0 all'et\u00e0 di 6 anni entra nel settore giovanile del Torino, squadra nella quale ha percorso tutta la trafila sino alla prima squadra. Il suo esordio tra i professionisti, all'et\u00e0 di 18 anni, avviene il venerd\u00ec 19 novembre 2004, per l'andata degli ottavi di finale di Coppa Italia contro la Sampdoria. Ezio Rossi dimostra fiducia al giovane regista, facendolo esordire anche in Serie B, il 28 novembre 2004 in Torino-Modena (0-3); complessivamente nella stagione 2004-2005 totalizza 10 presenze.\nNell'agosto 2005 arriva l'esclusione dal massimo campionato del Torino di patron Cimminelli ma, per senso di appartenenza, Vailatti e Fontana preferiscono restare in maglia granata accettando la scommessa della Societ\u00e0 Civile Campo Torino (il \"Toro dei Lodisti\"). \u00c8 poi confermato in rosa anche con la nuova dirigenza di Cairo. Veste cos\u00ec anche nella stagione 2005-2006 la maglia granata collezionando 23 presenze e 1 rete (contro la ) e festeggiando la seconda promozione consecutiva in Serie A dopo i play-off, stavolta vinti contro il . In tale stagione vince anche il concorso nazionale \"Cercasi Calciatore Disperatamente\" per il miglior giovane calciatore d'Italia.\nNell'agosto del 2006 il Torino lo manda a fare esperienza, in prestito, al , dove disputa 20 partite. Alla fine del prestito torna fra i granata. L'idea della dirigenza \u00e8 ancora di trovare una squadra per fargli fare le ossa, ma Novellino, il nuovo allenatore lo tiene in rosa per il campionato 2007-2008. \"Ricky\" lo ripaga subito, iniziando la stagione a Roma contro la segnando nella sua gara di esordio in Serie A. Tuttavia a causa di un infortunio perde il posto in squadra e nella sessione invernale del calciomercato 2008 passa al Livorno in prestito insieme al suo compagno di squadra a Torino Matteo Melara, disputa 14 partite prima di tornare al Torino.\nPer la stagione 2008-2009 torna al Torino, che ha conquistato la permanenza in Serie A proprio nella partita contro il Livorno. Ma la stagione dei granata si rivela molto difficile, il Torino rimane tutto l'anno immischiato nella lotta per non retrocedere. In una simile situazione, gli spazi per il centrocampista si fanno inesistenti, salvo in caso di urgenza, e come \"jolly\", in ruoli non suoi.\nPer la stagione 2009-2010, Vailatti viene confermato nella rosa granata, il cui obiettivo \u00e8 l'immediato ritorno in Serie A.\nIl 9 settembre 2010 da svincolato firma un contratto annuale con opzione per il secondo con la .\nNell'autunno 2011 si trasferisce alla dove conclude la stagione con 11 presenze e 1 rete per via di un infortunio.\nIl 22 novembre 2012 viene messo sotto contratto dal Treviso, debuttando la domenica seguente nella partita contro la Tritium. Dopo 7 presenze in campionato rimane svincolato in seguito alla retrocessione in Seconda Divisione. Nella prima parte della stagione 2015-2016 ha vestito la maglia dell'Asti F.C., per poi passare al Lucento Calcio, impegnato nel campionato regionale di Promozione.\nL'anno successivo viene ingaggiato dalla Santostefanese, sempre nel campionato di Promozione. Nel mercato invernale lascia la squadra cuneese per approdare al Moretta, con la quale vince il Campionato di Promozione 2017-18 approdando in Eccellenza."}
{"id": "551522", "revid": "1318658", "url": "https://it.wikipedia.org/wiki?curid=551522", "title": "Cantone di P\u00e9lissanne", "text": "Il Cantone di P\u00e9lissanne \u00e8 una divisione amministrativa degli \"arrondissement\" di Aix-en-Provence e Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 13 comuni.\nComposizione.\nI nove comuni che ne facevano parte, prima della riforma del 2014, erano:\nDal 2015 i comuni appartenenti al cantone sono i seguenti 13:"}
{"id": "551523", "revid": "1318658", "url": "https://it.wikipedia.org/wiki?curid=551523", "title": "Cantone di Peyrolles-en-Provence", "text": "Il Cantone di Peyrolles-en-Provence era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551525", "revid": "47767", "url": "https://it.wikipedia.org/wiki?curid=551525", "title": "Hans Joachim Stuck", "text": ""}
{"id": "551526", "revid": "1318658", "url": "https://it.wikipedia.org/wiki?curid=551526", "title": "Cantone di Salon-de-Provence", "text": "Il Cantone di Salon-de-Provence era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551527", "revid": "300279", "url": "https://it.wikipedia.org/wiki?curid=551527", "title": "Gallia Belgica", "text": "La Gallia Belgica fu una provincia romana ubicata negli odierni Paesi Bassi meridionali, Belgio, Lussemburgo, Francia nord-orientale e Germania occidentale. Gli abitanti originari della Belgica erano un misto di trib\u00f9 celtiche e germaniche, denominate con il termine di Belgi dai romani. Secondo il \"De bello Gallico\" di Gaio Giulio Cesare, i confini tra la Gallia vera e propria e la Gallia Belgica erano composti dai fiumi Marna e Senna mentre il confine con la Germania dal Reno L'area dove era insediata la trib\u00f9 degli Elvezi divenne parte della Belgica.\nStatuto.\nLa provincia della Gallia Belgica fu creata da Ottaviano Augusto ed Agrippa fra il 27 ed il 22 a.C. all'interno del vasto piano di divisione della \"Gallia Comata\" in tre province: \"Aquitania\", \"Lugdunense\" e appunto \"Belgica\". Fu retta da un \"legatus Augusti pro praetore\" di rango pretorio ed ebbe inizialmente come capitale \"Durocortorum\" (Reims), quindi, da un anno imprecisato, \"Augusta Treverorum\" (Treviri).\nCon Domiziano, le province galliche furono riorganizzate: la parte settentrionale della Gallia Belgica divenne la Germania Inferiore, la parte orientale la Germania Superiore e il confine meridionale fu esteso a sud. La nuova Gallia Belgica arriv\u00f2 cos\u00ec a includere la citt\u00e0 di Reims. Tale suddivisione corrispondeva pi\u00f9 o meno agli attuali confini tra Paesi Bassi, Germania e Belgio.\nLa Belgica fu amministrata congiuntamente alle due Germanie da un punto di vista fiscale, grazie alla creazione del posto di \"procurator Augusti Belgicae et duarum Germaniarum\", ambitissimo e delicato incarico che presiedeva, fra le altre cose, alla retribuzione di tutte le legioni renane. La sede del procuratore era a Treviri.\nCon Diocleziano, la provincia fu divisa in Belgica I e Belgica II. La prima comprendeva le \"civitates\" \"Treuerorum\", \"Leucorum\", \"Mediomatricorum\", \"Verodunensium\", La seconda comprendeva invece le \"civitates\" \"Remorum\", \"Suessionum\", \"Veromanduorum\" (citt\u00e0 principale Vermand), \"Atrebatium\", \"Silvanectum\", \"Bellovacorum\", \"Ambianensium\" (o \"Ambianorum\"), \"Morinorum\", \"Camaracensium\" (antica \"Nerviorum\", capitale \"Camaracum\" - Cambrai), \"Catalaunorum\" (separata dalla \"civitas Remorum\", con capitale \"Catalaunum\" - Ch\u00e2lons-en-Champagne), \"Bononensium\" (separata dalla \"civitas Morinorum\", con capitale \"Bononia\" - Boulogne-sur-Mer).\nStoria.\nLa regione corrispondente alla futura provincia venne sottomessa dall'armi di Cesare nel 57 a.C., nel secondo anno della campagna di Gallia che ebbe come punto culminante la battaglia del fiume Sabis. Nel 50/49 a.C., terminata la conquista della Gallia, la regione della Belgica entr\u00f2 a far parte della Gallia Comata.\nNel 406/407, i Vandali, gli Alani e i Suebi devastarono la provincia, abbandonandola per poi dirigersi in Spagna. Nel frattempo la \"Belgica\" cadde sotto il controllo dell'usurpatore Costantino III (406-411) e successivamente sotto il controllo di un altro usurpatore, Giovino (413), eletto quest'ultimo a Magonza (Germania Superiore) da Alani e Burgundi. Entrambi gli usurpatori vennero sconfitti dal generale Flavio Costanzo, ma il controllo della regione da parte di Roma, seppur restaurato, era assai precario a causa delle continue incursioni nemiche e le rivolte dei Bagaudi (movimenti separatisti nella Gallia Settentrionale). Pare che nel V secolo il controllo di Roma nella Gallia a nord della Loira fosse solo nominale, al punto che da allora in poi venne definita \"Gallia Ulteriore\" per distinguerla dalla Gallia meridionale (a sud della Loira), dove il controllo da parte delle autorit\u00e0 di Ravenna era pi\u00f9 saldo; inoltre, non va dimenticato che nella commedia del V secolo \"Querolus\", viene affermato che chi si trovasse a nord della Loira non sarebbe obbligato a rispettare le leggi di Roma. Inoltre, proprio durante il periodo dell'usurpazione di Costantino III, la capitale della Prefettura delle Gallie fu spostata da Treviri ad Arelate (in Gallia meridionale).\nNel 436/437 Ezio sconfisse, con l'aiuto degli Unni, i Burgundi, che stavano devastando la Gallia Belgica. Nel 457 i Franchi conquistarono Colonia e Treviri. In seguito Soissons, nella Gallia Belgica, divenne la capitale del Dominio di Soissons, stato secessionista romano governato da Siagro. Nel 486 i Franchi sconfissero Siagro, annettendo la Gallia Belgica e i residui della Gallia Settentrionale romana al Regno dei Franchi.\nLa regione corrispondente alla provincia originaria nel V secolo divenne il cuore del regno merovingio di Clodoveo I e nell'VIII secolo quello dell'Impero carolingio. Dopo la morte del figlio di Carlo Magno, Luigi I, la regione fu suddivisa.\nGeografia politica ed economica.\nLa provincia fu senza dubbio una florida economia, fondata essenzialmente sull'agricoltura e sull'indotto offerto dal mantenimento delle legioni stanziate lungo il Reno. La ricchezza di Treviri, soprattutto nel medio e tardo impero, ne \u00e8 un esempio. Al tempo di Costantino, soprattutto, la capitale visse un periodo di estrema floridezza, non a caso sede imperiale prima e sede della Prefettura delle Gallie poi.\nGli abitanti della Belgica, tuttavia, subirono una romanizzazione pi\u00f9 lenta e parziale, rispetto al resto delle province dedotte sulla Gallia Comata. Forse la composizione etnica poco omogenea, forse la prossimit\u00e0 alle Germania libera, sta di fatto che in varie occasioni i Belgi tentarono l'insurrezione, fra cui, la pi\u00f9 nota rimane la rivolta batava del 70 d.C.\nPrincipali centri abitati.\nAl tempo di Augusto, i pi\u00f9 importanti centri erano: "}
{"id": "551528", "revid": "1318658", "url": "https://it.wikipedia.org/wiki?curid=551528", "title": "Cantone di Trets", "text": "Il Cantone di Trets \u00e8 una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 18 comuni.\nComposizione.\nGli otto comuni che ne facevano parte, prima della riforma del 2014, erano:\nDal 2015 i comuni appartenenti al cantone sono i seguenti 18:"}
{"id": "551529", "revid": "767487", "url": "https://it.wikipedia.org/wiki?curid=551529", "title": "Peggy Sue si \u00e8 sposata", "text": "Peggy Sue si \u00e8 sposata (\"Peggy Sue Got Married\") \u00e8 un film del 1986 diretto da Francis Ford Coppola.\nTrama.\nPeggy Sue \u00e8 una donna di 43 anni, sposata da 25, con due figli ed un marito, Charlie, da cui sta per divorziare. Il fallimento del matrimonio la induce a ripensare al senso della sua esistenza: le nozze precoci (a 18 anni) le hanno fatto perdere le altre cose della vita.\nAlla festa del liceo per i diplomati del 1960, viene eletta reginetta ma, sul palco, colta da malore, sviene e si risveglia proprio nel 1960, ai tempi in cui era una teenager speranzosa. Peggy rivede cos\u00ec i genitori, la sorella, i nonni, le amiche, gli amici e crede di poter avere l'occasione (con il senno di poi) di mutare il proprio destino. Ma esso, per quante volte ci provi, la fa sempre ricadere tra le braccia di Charlie (allora un ragazzo ambizioso, portato per la musica). Scoprendo nel corso dei giorni particolari che lei non aveva notato o dimenticato fino ad allora, Peggy ritrova le ragioni di un amore pi\u00f9 profondo di quello che credeva. Risvegliandosi in seguito in ospedale, nel presente, \u00e8 pronta a ritornare insieme a Charlie, che aveva vegliato insieme ai figli per tutto il tempo.\nProduzione.\nGirato da Coppola nel 1985, poco dopo la morte del figlio, il film descrive la fine degli anni Cinquanta e l'inizio dei Sessanta, con una precisa ricostruzione degli ambienti e dello spirito del tempo, strizzando l'occhio alla pittura di Norman Rockwell. Il titolo \u00e8 ripreso dall'omonima canzone di Buddy Holly."}
{"id": "551536", "revid": "226458", "url": "https://it.wikipedia.org/wiki?curid=551536", "title": "Cantone di Arles-Est", "text": "Il Cantone di Arles-Est era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Arles e i comuni di:"}
{"id": "551537", "revid": "226458", "url": "https://it.wikipedia.org/wiki?curid=551537", "title": "Cantone di Arles-Ovest", "text": "Il Cantone di Arles-Ovest era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte occidentale della citt\u00e0 di Arles."}
{"id": "551540", "revid": "767487", "url": "https://it.wikipedia.org/wiki?curid=551540", "title": "Cantone di Ch\u00e2teaurenard", "text": "Il Cantone di Ch\u00e2teaurenard \u00e8 una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 15 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "551541", "revid": "767487", "url": "https://it.wikipedia.org/wiki?curid=551541", "title": "Cantone di Eygui\u00e8res", "text": "Il Cantone di Eygui\u00e8res era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551543", "revid": "226458", "url": "https://it.wikipedia.org/wiki?curid=551543", "title": "Cantone di Orgon", "text": "Il Cantone di Orgon era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551544", "revid": "226458", "url": "https://it.wikipedia.org/wiki?curid=551544", "title": "Cantone di Port-Saint-Louis-du-Rh\u00f4ne", "text": "Il Cantone di Port-Saint-Louis-du-Rh\u00f4ne era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Port-Saint-Louis-du-Rh\u00f4ne."}
{"id": "551545", "revid": "767487", "url": "https://it.wikipedia.org/wiki?curid=551545", "title": "Cantone di Saint-R\u00e9my-de-Provence", "text": "Il Cantone di Saint-R\u00e9my-de-Provence era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551548", "revid": "767487", "url": "https://it.wikipedia.org/wiki?curid=551548", "title": "Cantone di Saintes-Maries-de-la-Mer", "text": "Il Cantone di Saintes-Maries-de-la-Mer era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Saintes-Maries-de-la-Mer."}
{"id": "551549", "revid": "226458", "url": "https://it.wikipedia.org/wiki?curid=551549", "title": "Cantone di Tarascona", "text": "Il Cantone di Tarascona era una divisione amministrativa dell'Arrondissement di Arles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551551", "revid": "767487", "url": "https://it.wikipedia.org/wiki?curid=551551", "title": "Dale Chihuly", "text": "Chihuly si diplom\u00f2 al liceo di Tacoma. Mantenuto dalla madre dopo la morte di suo fratello George in incidente d'addestramento aereo in Florida e di suo padre per un attacco di cuore, egli non aveva intenzione di continuare gli studi finch\u00e9 sua madre lo convinse a iscriversi al College del Puget Sound (ora Universit\u00e0 di Puget Sound) nel 1959. Un anno dopo, si trasfer\u00ec all'Universit\u00e0 di Washington a Seattle, dove studi\u00f2 design interno, architettura e lavorazione del vetro.\nNel 1967 ricevette la laurea in Scienze della Lavorazione del Vetro dall'Universit\u00e0 del Wisconsin. Nel 1968 ricevette una laurea di Belle Arti in Scultura alla scuola di Design di Rhode Island. Divent\u00f2 il primo lavoratore del vetro americano a lavorare nella prestigiosa fabbrica Venini sull'isola di Murano. Insieme a svariati altri artisti del vetro, Chihuly fond\u00f2 l'autorevole Pilchuck Glass School nel 1971 a Stanwood, Washington.\nChihuly vive e lavora nel suo studio di 2300 m\u00b2, soprannominato \"The Boathouse\" (la casa battello) per il suo uso anteriore, sul Lake Union. Da quando perse la vista ad uno dei suoi occhi in un incidente automobilistico del 1976, Chihuly (che indossa una benda) non ha pi\u00f9 quella percezione della profondit\u00e0 necessaria a manipolare il vetro fuso, quindi ora concettualizza ogni progetto con tela e vernice e poi incarica un gruppo di artisti di eseguire il lavoro. Nel 1991, Chihuly cominci\u00f2 la sua serie Niijima Floats, alcune tra le pi\u00f9 grandi opere di vetro soffiato al mondo, per il Niijima International Glass Art Festival in Giappone."}
{"id": "551552", "revid": "984922", "url": "https://it.wikipedia.org/wiki?curid=551552", "title": "Cantone di Berre-l'\u00c9tang", "text": "Il Cantone di Berre-l'\u00c9tang \u00e8 una divisione amministrativa dell'Arrondissement di Aix-en-Provence e dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 9 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "551553", "revid": "124436529", "url": "https://it.wikipedia.org/wiki?curid=551553", "title": "Elvezi", "text": "Gli Elvezi erano una popolazione celtica anticamente stanziata nella parte occidentale dell'Altipiano svizzero.\nEtnonimo.\nL'endomimo \"Elvezi\" deriva molto probabilmente dal celtico \"elu-\", con il significato di \"guadagno, prosperit\u00e0\" o \"moltitudine\", affine al gallese \"elw\" e all'antico prefisso irlandese il-, che significa \"molti\" o \"multiplo\" (da una radice radice protoindoeuropea \"*pelh1u-\" \"molti\"). La seconda parte del nome \u00e8 stata talvolta interpretata come *etu-, \"terreno, prateria\", interpretando cos\u00ec il nome tribale degli Elvezi come \"ricco di terra\".\nLa pi\u00f9 antica attestazione del nome degli Elvezi \u00e8 in un'iscrizione etrusca rinvenuta nel 1987 a Mantova e datata intorno al 300 a.C., dove in lettere dell'alfabeto etrusco si legge \"eluveitie,\" che \u00e8 stato interpretato come la forma in lingua etrusca del celtico \"elu\u032feti\u032fos\" (\"l'Elvetico\"), presumibilmente riferendosi a un uomo di origine elvetica che viveva nella comunit\u00e0 etrusca di Mantova.\nStoria.\nLe peculiarit\u00e0 degli Elvezi sembrano emergere nell'ultimo secolo della Cultura di La T\u00e8ne, tra il 150 e il 30 a.C. Parallelamente, nella storiografia gli Elvezi vengono menzionati per la prima volta da Posidonio, la cui descrizione (\"ricchi d'oro e pacifici\") viene ripresa da Strabone nella sua Geografia, che non specifica, tuttavia, l'esatta ubicazione del territorio da essi occupato. Tacito racconta che abitarono per un certo periodo nella Germania Magna, tra la Selva Ercinia, i fiumi Reno e Meno. Al tempo di Giulio Cesare, quest'ultimo riferisce nei suoi \"Commentarii de bello Gallico\" che gli Elvezi vivevano nei luoghi compresi fra il Giura (a ovest), il Reno (a est e a nord) e il Lago Lemano e il Rodano (a sud). Sempre secondo Cesare, la trib\u00f9 era divisa in quattro pagi (tra questi quello dei Tigurini ritenuto \u2013 da altri \u2013 un popolo a s\u00e9). Dallo stato di endemica guerra con i confinanti e bellicosi Germani \u2013 prosegue Cesare \u2013 deriva \"un valore degli Elvezi superiore a quello degli altri Galli\".\nSe i Tigurini vengono considerati un sottogruppo degli Elvezi, le prime notizie su questo popolo risalgono al II secolo a.C. quando il condottiero Divicone (\"Divicus\") a capo dei Tigurini, assieme ai Cimbri, agli Ambroni e ai Teutoni, penetr\u00f2 nella Gallia Narbonense ove sconfisse un corpo di spedizione romano condotto dal console Lucio Cassio Longino nel 107 a.C. nella battaglia di Agen (\u2192 Guerre cimbriche). Nel 105 a.C. questa federazione di popoli sconfisse nuovamente i romani a Orange, ma la loro avanzata verso la penisola italica venne fermata nel 102 a.C. dal generale romano Gaio Mario presso Aix-en-Provence. L'anno seguente anche i Cimbri vennero sconfitti presso Vercelli nella battaglia dei Campi Raudii. I Tigurini, che erano rimasti nelle retrovie, ripiegarono verso nord, insediandosi, probabilmente, nel territorio descritto da Cesare.\nDelle vicende degli Elvezi non si sa pi\u00f9 nulla fino al 61 a.C. quando decisero, forse sotto la pressione delle trib\u00f9 germaniche, di migrare dall'Altipiano svizzero alla Saintonge e, per questo, si prepararono ad attraversare il territorio dei Sequani. Cesare racconta che le trib\u00f9 galliche chiamarono lui, che era governatore della provincia romana della Gallia Narbonense, per difenderle da questa migrazione. Cos\u00ec, lasciato il suo luogotenente (Tito Labieno) a presidiare Ginevra (avamposto degli Allobrogi), reclut\u00f2 cinque nuove legioni in Italia e si prepar\u00f2 ad affrontare gli Elvezi con 29.000 uomini. Sempre secondo Cesare, gli Elvezi ammontavano invece a 368.000 unit\u00e0 di cui 92.000 abili alle armi. Nonostante la morte del capo Orgetorige, che pi\u00f9 di ogni altro aveva voluta la migrazione, gli Elvezi decisero di intraprendere il lungo viaggio, distruggendo prima tutti i loro villaggi e i loro beni, cos\u00ec da non avere alcun motivo per ritornare sui loro passi. Scontratisi con l'esercito romano quando erano ormai nel territorio degli Edui, gli Elvezi vennero sconfitti nella Battaglia di Bibracte e i superstiti (circa 110.000) furono costretti a tornare sull'Altopiano. Sempre Cesare ci informa che nel 52 a.C. circa 8.000 Elvezi partirono (con tutte le altre popolazioni celtiche della Gallia) in soccorso di Vercingetorige assediato dai Romani ad Alesia (\u2192 Battaglia di Alesia).\nIl nome degli Elvezi ricompare successivamente nelle \"Storie\" di Tacito quando, suicidatosi Nerone nel 68, scoppi\u00f2 il conflitto fra i pretendenti al principato: Galba, Otone, Vitellio e Vespasiano. Ignorando la morte di Galba, gli Elvezi supportarono quest'ultimo contro Vitellio, comandante delle legioni del Reno. Sempre secondo Tacito, la XXI legione, di stanza a \"Vindonissa\" e fedele a Vitellio, attacc\u00f2 un convoglio di rifornimento ad un \"castellum\" mantenuto e presidiato dagli Elvezi. Costoro, per contro, intercettarono e fermarono un centurione diretto dalla Germania alla Pannonia con una missiva dello stesso Vitellio. A questo punto Aulo Cecina \u2013 desideroso di compiacere Vitellio \u2013 devast\u00f2 le campagne degli Elvezi, uccidendo migliaia di uomini e prendendone altre migliaia come schiavi. Con la resa dell\"'oppidum\" di Aventicum e l'esecuzione di Iulius Alpinus (forse il capo della rivolta), Vitellio schiacci\u00f2 definitivamente la ribellione degli Elvezi.\nL'Elvezia in et\u00e0 romana.\nIl territorio degli Elvezi venne definitivamente inglobato nell'Impero, confluendo nella provincia della Germania superiore.\nPerno del sistema stradale dell'Altipiano elvetico era \"Vindonissa\" (Windisch), sede di un importante ospedale militare. Da qui partivano strade in cinque diverse direzioni.\nUna, costeggiando verso ovest il corso del Reno, raggiungeva \"Augusta Rauricorum\" (l'attuale Augst) e da l\u00ec varcava la Catena del Giura. Una seconda attraversava la sezione centrale dell'Altipiano verso sud-ovest collegando \"Salodurum\" (l'attuale Soletta), \"Petinesca\" (Studen), \"Aventicum\" (Avenches), \"Eburodunum\" (Yverdon), \"Lausonna\" (Losanna), \"Iulia Equestris\" (Nyon) e \"Genava\" (Ginevra).\nUna terza scendeva verso sud e, attraverso il Passo del Grimsel, percorreva il Vallese sino a \"Sedunum\" (Sion) e \"Octodurus\" (Martigny).\nUna quarta via, in direzione nord, varcava il Reno, raggiungeva \"Iullomagus\" (Schleitheim) e quindi la Germania.\nUna quinta, infine, collegava \"Vindonissa\" con le terme \"Aquae Helveticae\" (Baden) e qui si divideva a sua volta: un tratto \u2013 via \"Ad Fines\" (Pfyn) \u2013 raggiungeva il Lago di Costanza ad \"Arbor Felix\" (Arbon), l'altro toccava \"Turicum\" (Zurigo), \"Curia\" (Coira) e \u2013 varcato il Passo del Lucomagno \u2013 raggiungeva \"Bilitio\" (Bellinzona) e la Gallia cisalpina.\n\"Aventicum\" era il principale centro della regione, fondato nel I sec d.C. e designato \u2013 secondo Tacito \u2013 quale capitale degli Elvezi (\"gentis caput\"). La citt\u00e0 era tracciata su una scacchiera e ospitava importanti edifici pubblici, tra questi un anfiteatro costruito nel 130 d.C. e ampliato nel 165 d.C.\nSociet\u00e0.\nPochissimo si conosce dell'organizzazione tribale degli Elvezi prima della loro romanizzazione. Cesare ci informa che costituivano una federazione di quattro \"pagi\" o \"partes\" (termini spesso tradotti come \"cantoni\"); di questi, nel \"De bello gallico\", si fa menzione dei Tigurini e dei Verbigeni. Sempre Cesare ci dice che la societ\u00e0 elvetica non era monarchica (al contrario, chi cercava di sopravanzare gli altri veniva processato e bruciato vivo), esisteva tuttavia una divisione fra uomini semplici e nobili (\"nobiles\"). Tuttavia Tacito riporta l'elezione a capo di Claudio Severo quando questi erano insorti contro Cecina, che stava devastando il loro territorio con la legio XXI Rapax, non riconoscendo Vitellio come legittimo imperatore, nell'Anno dei quattro imperatori. Oltre a Claudio Severo c'era fra i capi anche Giulio Alpino, che venne punito da Cecina come istigatore.\nSul territorio da essi occupato (211 miglia in lunghezza e 180 miglia in larghezza) si trovavano dodici citt\u00e0, quattrocento villaggi e numerose fattorie isolate. A quanto sembra, veniva utilizzato dagli Elvezi l'alfabeto greco, probabilmente diffuso dai mercanti focesi che, nel VI secolo a.C., avevano fondato Massalia (successivamente diventata Marsiglia) e numerose altre citt\u00e0 alla foce del Rodano."}
{"id": "551555", "revid": "226458", "url": "https://it.wikipedia.org/wiki?curid=551555", "title": "Cantone di Ch\u00e2teauneuf-C\u00f4te-Bleue", "text": "Il Cantone di Ch\u00e2teauneuf-C\u00f4te-Bleue era una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551558", "revid": "226458", "url": "https://it.wikipedia.org/wiki?curid=551558", "title": "Cantone di Istres-Nord", "text": "Il Cantone di Istres-Nord era una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Istres e il comune di Miramas."}
{"id": "551559", "revid": "226458", "url": "https://it.wikipedia.org/wiki?curid=551559", "title": "Cantone di Istres-Sud", "text": "Il Cantone di Istres-Sud era una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Istres e i comuni di:"}
{"id": "551560", "revid": "767487", "url": "https://it.wikipedia.org/wiki?curid=551560", "title": "Cantone di Marignane", "text": "Il Cantone di Marignane \u00e8 una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 7 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "551561", "revid": "88740", "url": "https://it.wikipedia.org/wiki?curid=551561", "title": "Santo Cal\u00ec", "text": "Biografia.\nDopo aver frequentato l'universit\u00e0 di Roma, sotto la guida dei maggiori studiosi del tempo, si laure\u00f2 a Catania con una tesi dal titolo \"Il Folklore nella zona Nord-orientale dell'Etna\", rivelando gi\u00e0 da allora il suo vivo interesse per le tradizioni della sua terra. \nFu un uomo poliedrico, dagli interessi vastissimi, che si impegnava con passione in tutto ci\u00f2 in cui credeva. \nDedic\u00f2 la sua vita all'impegno politico, all'insegnamento e alla cultura. Da giovane milit\u00f2 nel movimento separatista e in seguito si iscrisse al Partito Comunista, all'interno del quale partecip\u00f2 attivamente alla vita politica di Linguaglossa. Come insegnante egli fu tra i primi ad utilizzare un nuovo modo di fare scuola, pi\u00f9 democratico e pi\u00f9 aperto alle novit\u00e0. In tempi in cui non si parlava d'attualit\u00e0 a scuola, egli collegava spesso la sua didattica ai fatti del presente e a tale scopo, ad esempio, portava il giornale a scuola e lo commentava insieme ai suoi alunni. \nCal\u00ec fu un fine letterario ed erudito. Tradusse in siciliano e reinterpret\u00f2 diversi poeti del passato, come i poeti dell'Antologia palatina (1967) in \"Mara Sgamirria\", Marziale in \"Epigrammi di Marziali\", Giovenale in \"Fimmina\", scrisse saggi di folklore, di etnologia, di sociologia, di storia e di storia dell'arte. Per gli studenti di Linguaglossa, scrisse il testo \"Il mio paese\" (1959), ricco di notizie sulle leggende, sui canti, sugli uomini illustri, sulla storia di Linguaglossa. Nel testo ci sono anche dati statistici sul territorio, sulla popolazione, sulla geografia e sull'economia del paese. Egli inoltre raccolse e comment\u00f2 le poesie degli alunni del liceo in cui insegnava e provvide a farli pubblicare nei due testi \"Giacinti per il tuo spirito\" (1966) e \"Tulipano rosso\" (1971).\nNel libro \"Leggendario dell'Etna\" furono raccolte invece otto leggende, apprese dal poeta dalla voce dei contadini e dei pastori che abitavano sulle pendici del vulcano e riscrisse utilizzando un linguaggio dove coesistono il registro letterario e il registro popolare, creando un mirabile gioco linguistico, in base al quale si alternano i toni idilliaci delle descrizioni dei paesaggi etnei ai toni popolari del colorito lessico linguaglossese.\nHa insegnato al liceo ginnasio \"Michele Amari\" di Giarre. \nPoesia.\nSanto Cal\u00ec compose numerose poesie dialettali. Aveva iniziato nel 1947, con l'opera \"Mungibeddu\", che, pur ricevendo vivi apprezzamenti e meritandosi numerosi premi, presentava ancora un vocabolario ricco di italianismi; si era poi concesso una pausa di molti anni, perch\u00e9 troppo impegnato in molte altre attivit\u00e0, ed aveva ripreso pochi anni prima di morire con un'abbondante produzione di elevata maturit\u00e0 linguistica e artistica. Le sue poesie, infatti, sono scritte in un dialetto che \u00e8 assurto a vera e propria lingua. \nQuesta conquista fu il risultato di un lungo lavoro di ricerca di canti popolari, leggende, frasi, termini della gente pi\u00f9 umile dell'Etna, e il frutto di un'approfondita ricerca storica sul '700 siciliano, in particolare sull'opera di Domenico Tempio e sugli archivi della famiglia Privitera. Alcune delle sue poesie sono d'amore, la maggior parte invece esprime una forte tensione politica e sociale, dalla quale traspare il dolore per le condizioni di sfruttamento cui erano soggetti i contadini. Molte delle sue composizioni poetiche furono pubblicate postume nella raccolta \"La notti longa\" (1972).\nAnnullo filatelico.\nNel 2018 il Comune di Linguaglossa ha dedicato al poeta e intellettuale siciliano un annullo filatelico speciale per il Centenario della nascita, durante un convegno organizzato dal centro studi \"Fondo Santo Cal\u00ec\", dall'associazione \"Cultura Aetnae\" e dall'Istituto comprensivo \"Santo Cal\u00ec\" di Linguaglossa con due giornate dedicate."}
{"id": "551562", "revid": "226458", "url": "https://it.wikipedia.org/wiki?curid=551562", "title": "Cantone di Martigues-Est", "text": "Il Cantone di Martigues-Est era una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte orientale della citt\u00e0 di Martigues."}
{"id": "551563", "revid": "226458", "url": "https://it.wikipedia.org/wiki?curid=551563", "title": "Cantone di Martigues-Ovest", "text": "Il Cantone di Martigues-Ovest era una divisione amministrativa dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte occidentale della citt\u00e0 di Martigues ed il comune di Port-de-Bouc."}
{"id": "551564", "revid": "984922", "url": "https://it.wikipedia.org/wiki?curid=551564", "title": "Cantone di Vitrolles", "text": "Il Cantone di Vitrolles \u00e8 una divisione amministrativa dell'Arrondissement di Aix-en-Provence e dell'Arrondissement di Istres.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 4 comuni.\nComposizione.\nPrima della riforma comprendeva il solo comune di Vitrolles.\nDal 2015 i comuni appartenenti al cantone sono i seguenti 4:"}
{"id": "551570", "revid": "1921140", "url": "https://it.wikipedia.org/wiki?curid=551570", "title": "Morbilit\u00e0", "text": "In statistica, la morbilit\u00e0 \u00e8 il numero dei casi di malattia registrati durante un periodo dato in rapporto al numero complessivo delle persone prese in esame.\nIl tasso di morbilit\u00e0 pu\u00f2 essere determinato in due modi: mettendo in rapporto con la popolazione studiata il numero complessivo degli individui che soffrono della malattia in questione (prevalenza), oppure soltanto il numero degli individui presso i quali la malattia si \u00e8 manifestata per la prima volta in un certo periodo (incidenza).\nIn medicina del lavoro e in medicina delle assicurazioni per morbilit\u00e0 si intende il rapporto percentuale tra il numero di giornate di assenza dal lavoro per malattia e il numero di giornate lavorative previste (ossia quelle effettuate pi\u00f9 \nquelle mancate a causa della malattia).\nIn epidemiologia il termine \u00e8 tuttavia spesso impiegato come sinonimo di morbosit\u00e0.\nNelle statistiche attuariali il termine morbilit\u00e0 viene spesso utilizzato per esprimere la frequenza con cui una malattia si manifesta in una determinata cerchia di assicurati. Mentre con morbosit\u00e0 s'intende la frequenza di tutte le malattie che eventualmente si possono verificare in una determinata cerchia di persone. Spesso per\u00f2, questi due termini (morbilit\u00e0 e morbosit\u00e0) sono sinonimi tra di loro."}
{"id": "551571", "revid": "1663211", "url": "https://it.wikipedia.org/wiki?curid=551571", "title": "The Great Complotto", "text": "The Great Complotto \u00e8 un movimento artistico, espresso per lo pi\u00f9 in campo musicale, che vide la luce all'inizio del 1980 a Pordenone, sotto la spinta del punk britannico e statunitense. \u00c8 noto per la sua assoluta indipendenza dalle altre scene punk e new wave esistenti in Italia nello stesso periodo.\nStoria.\nPremesse e contesto.\nSin dagli anni sessanta la musica anglosassone si era diffusa tra i giovani pordenonesi, favorita dalla presenza dei soldati americani di stanza ad Aviano nelle cui radio venivano diffuse le ultime tendenze musicali prima che si diffondessero in altre zone d'Italia. Alla fine degli anni settanta la rivista alternativa \"Re Nudo\" citava Pordenone come \"l'avamposto della controcultura \"freak\" nel nord-est d'Italia\".\n1976-1979: prima fase.\nSe le prime avvisaglie del punk rock si videro a Pordenone nel 1976 quando Ado Scaini conduceva il programma radiofonico \"Tequila\" presso una radio libera locale, fu fra il 1977 e il 1978 che si formarono i primi gruppi musicali come i Tampax (precedentemente conosciuti come Bung Pam Bing Tilt) e gli HitlerSS. E furono proprio Ado Scaini, Willy Gibson dei Tampax e Fabio Zigante degli HitlerSS che poi furono tra i massimi promotori del movimento. Tra le band attive in questo primissimo periodo vi furono poi gli Scurfs, embrione dei futuri Clockwork Orange. Il 9 settembre 1978 gli HitlerSS parteciparono alla Festa de l'Unit\u00e0 di Pordenone, dove, nel contesto politico-sociale italiano di allora privo di ogni possibilit\u00e0 di ironia su questi argomenti, scatenarono le ire dei militanti del PCI sfiorando il linciaggio a causa del loro nome.\nNel 1979 venne pubblicato il primo split album di questi due gruppi, edito dalla \"Compact Cassette Records\" di Pordenone con il titolo \"HitlerSS/Tampax\". Poco dopo le due band si recarono a Londra per promuovere il disco esibendosi anche sotto il ponte di Aklam a Portobello Road in cui i musicisti suonavano con strumenti di cartone (il concerto prese appunto il nome di \"Cartoon Concert\") dopo aver visto le copie del 7\" sequestrate alla frontiera per via del verso \"Queen Elizabeth I wanna fuck you\". Red Ronnie che da tempo aveva intrapreso uno scambio epistolare con Miss Xox ed era presente alla performance, scrisse: \u00ab\"HitlerSS e Tampax li ho visti a Londra dove hanno organizzato un concerto sotto il ponte di Aklam, alla fine di Portobello Rd. Sono riusciti a mettere la notizia su \"Time Out\" e si sono presentati pi\u00f9 poliziotti che pubblico. Tutti gli strumenti ed amplificatori erano di cartone disegnato. Il concerto \u00e8 iniziato e finito subito con la distruzione di questa \"attrezzatura\"\"\u00bb.\nDurante il 1979 il fenomeno crebbe con la fondazione di altre band di ispirazione punk rock e post-punk, che avevano il loro punto di ritrovo al Tequila, un locale con sala prove che divenne in quegli anni il punto di ritrovo del movimento. La realt\u00e0 di questi gruppi era fatta di quella promiscuit\u00e0 e mescolanza in cui nascevano spesso microgruppi che duravano il tempo di un concerto o di una registrazione, tanto che Luca Frazzi in un articolo su \"Rumore\" dei primi 2000 sostenne: \u00ab\"e chi se ne frega se il suono della citt\u00e0 ti sfuggiva di mano (Devo, Pistols, un organetto Bontempi, Pere Ubu, elettronica preistorica, il rumore, la sigla del Carosello) e se i gruppi quando li scoprivi non esistevano gi\u00e0 pi\u00f9 (o non erano mai esistiti), scomparsi e ricomparsi sotto nuove sembianze e con nomi ancor pi\u00f9 improbabili. Punk, punk, e ancora punk...\"\u00bb. Nacque cos\u00ec un sodalizio tra queste band i cui membri si davano nomi d'arte, spesso di origine anglofona, cooperando con spirito DIY ad attivit\u00e0 artistiche, performative e divulgative. Nel fermento del 1979 si formarono cos\u00ec i Mess, i Fhedolts, i Waalt Diisneey, i Sexy Angels e gli Ice &amp; the Iced che di li a poco aprirono il concerto di Pordenone dei Gaznevada, proponendo oltre ai brani originali, interpretazioni personali di canzoni degli Who e dei Ramones\n1980-1982: Lo Stato di Naon e la conquista della Italian Records.\nNel 1980 il Tequila chiuse e alcuni esponenti del movimento fondarono una immaginaria micronazione, lo Stato di Naon, dal quale tutte le band dicevano di provenire. Una delle performance inaugurali fu il portare nella notte un mattone con su scritto \"Stato di Naon\" da Pordenone a Pieve di Cento e lasciarlo davanti alla casa di Red Ronnie. L'organo di diffusione delle istanze del movimento fu una fanzine chiamata \"Musique Mecanique\" che raddoppiava il suo prezzo a ogni nuovo numero, allegando stravaganti oggetti in regalo come una bomboletta di vernice spray vuote, una bustina di grasso Fiat, un nastro con la registrazione di un motore, bullone con dado e rondella, una rosa di plastica e via dicendo. L'inno dello Stato di Naon era il brano \"Atoms for energy\" dei Musique Mecanique, al suono del quale si dichiarava apertamente la volont\u00e0 di conquistare il mondo. Fu in questi anni che il movimento prese sempre pi\u00f9 le sonorit\u00e0 new wave e post-punk; in questo contesto i Tampax vararono il progetto denominato 01001101010111001010 (Cancer), mentre membri degli HitlerSS fondarono gli Andy Warhol Banana Technicolor.\nNegli anni precedenti Ado Scaini e Miss Xox, complice anche la temporanea frequentazione del DAMS di Bologna di quest'ultimo, erano entrati in contatto con Oderso Rubini e Red Ronnie: \u00ab\"Per noi Oderso rappresentava la figura dello zio onnicomprensivo. Red Ronnie aveva invece un atteggiamento diverso. Se Oderso rassicurava, Red era ultracurioso, era l'incarnazione del giornalista perfetto\"\u00bb. L'interesse dei due verso il movimento naoniano port\u00f2 finalmente alla pubblicazione di una compilation, \"Pordenone/The Great Complotto\" (Italian Records) nel 1981, curata da Oderso Rubini, Red Ronnie e Ado Scaini. L'album comprendeva brani dei Mess, Sexy Angels, Fhedolts, Andy Warhol Banana Technicolor, Mind Invaders, Cancer, Musique Mecanique, Tampax, Hitler SS, W.K.W., Little Chemists e Waalt Diisneey Production, che ottenne l'interessamento della stampa musicale. Se la risonanza, in precedenza aveva coinvolto soprattutto la rivista \"Popster\" e la fanzine \"Red Ronnie's Bazaar\", ora interviste e recensioni comparvero su \"Rockerilla\", \"Musica 80\", \"Ciao 2001\", \"Il mucchio selvaggio\". Fu poi Red Ronnie, gi\u00e0 collaboratore di Carlo Massarini a \"Popster\", che caldeggi\u00f2 un servizio televisivo su \"Mister Fantasy\", trasmissione televisiva di Rai 2 ideata e condotta dallo stesso Massarini. Il programma dedic\u00f2 ai naoniani un servizio dai toni surreali nell'estate del 1981 con l'inviato Roberto D'Agostino che tentava di inseguire e scoprire i segreti del \"Grande Complotto\", passando tra brani e performance dei Mess, Cancer, Sexy Angels, Fhedolts e Waalt Diisneey ProdUn servizio venne realizzato anche dal rotocalco televisivo di Rai 2 \"Mixer\" di Giovanni Minoli.\nNel 1981 usc\u00ec anche, in allegato all'omonima fanzine di Udine, la compilation dedicata ai gruppi di Pordenone dal titolo \"Onda 400\", recensita fra l'altro da riviste come \"New Musical Express\" e \"Rockerilla\". Nel 1981 usc\u00ec l'omonimo EP degli Ice &amp; the Iced, frutto della coproduzione della \"Hideaway Musik\" e della \"TRUX Records\" e con la copertina realizzata da Vittore Baroni.\n1983-1989: Le ultime pubblicazioni.\nNel 1981 alcune band avevano registrato una manciata di brani all'Harpo's Studio di Bologna, e tra loro vi erano i Mess, i Cancer, i Sexy Angels e i Gigolo' Look. Quei brani andarono poi a formare la seconda compilation prodotta dalla Italian Records intitolata \"IV3SCR\" (titolo derivato dal nominativo radioamatoriale del bassista Gianfranco \"Star\" Stella) e pubblicata solo nel 1983.\nNel 1984 venne pubblicato l'album \"Pordenone/Taranto\" (Macchinario Retr\u00f3), una raccolta di band naoniane in uno split condiviso con band tarantine. Il lato A vedeva presenti brani di Danx-a, Futuritmi, Rendez Vous Ravage, Dernie Regard, New Waalt Diisneey, Zexi Angels, Nuovo, e 001011, mentre il lato B presentava brani di gruppi tarantini come Hellbound, Panama Studios, Vena, Yen, Luzern Ed Ezra e Giovanni Casamassima. Sempre nel 1984 usc\u00ec poi \"Un Inverno a Pordenone\" che comprendeva brani delle band Zexi Angelz, Reflex d'Epoque e Rendez-Vous Ravage.\nDopo il Great Complotto.\nTra i gruppi protagonisti pi\u00f9 conosciuti, oltre a quelli gi\u00e0 citati, si ricordano, i Futuritmi (in cui militarono i leader dei futuri Prozac+ e Tre Allegri Ragazzi Morti), XX Century Zorro, Dam'Place e nella seconda generazione i Sexy Angels (poi ridenominatisi Ex), gruppo di Pordenone attivo nel decennio 1979-1989 e poi riunitosi dal 2006 al 2011.\nIl movimento vide la sua fine, mai ufficializzata, alla fine degli anni ottanta, anche se alcuni artisti della vecchia scena continuano a calcare i palcoscenici.\nNel marzo del 2005 si tenne il concerto \"The Reunion\" al Deposito Giordani di Pordenone, un concerto tributo allo Stato di Naon che vide gran parte gruppi storici del Great Complotto riformarsi e risalire sul palco. Al concerto era presente anche Red Ronnie."}
{"id": "551572", "revid": "767487", "url": "https://it.wikipedia.org/wiki?curid=551572", "title": "Stoner Witch", "text": "Stoner Witch \u00e8 il settimo album dei Melvins, pubblicato nel 1994 dalla Atlantic Records.\nDescrizione.\nFu il secondo album di un trittico prodotto dalla Atlantic. Come nel precedente \"Houdini\", anche in questo album troviamo canzoni pi\u00f9 melodiche, anche se contornate dal suono classico dei Melvins. Tra i pezzi possiamo ricordare \"Revolve\", dal quale fu tratto anche un videoclip, che insieme ai tre pezzi iniziali dell'album formano la parte \"orecchiabile\" del disco. Da \"Goose Freight Train\" in poi, troviamo molte sperimentazioni, e pezzi dalla durata lunga, intervallati da intermezzi di puro hardcore (\"June Bug\")."}
{"id": "551574", "revid": "765341", "url": "https://it.wikipedia.org/wiki?curid=551574", "title": "Marcello Paglia", "text": "Biografia.\nIl suo nome di battaglia era \"Joan\"; trov\u00f2 la morte in circostante drammatiche, colpito dai proiettili di un cecchino subito dopo la Liberazione, nel tentativo di riparare suo zio Cesare Paglia (gi\u00e0 commissario politico GAP della Brigata Attilio Firpo, antecedentemente chiamata Pinetti).\n\"Joan\" aveva combattuto, durante la lotta partigiana, nella Brigata Jori (Carlo Jori fu tra gli organizzatori della Resistenza in Piemonte e Genova gli ha intitolato una strada), che faceva parte della divisione Cichero.\nRiconoscimenti.\nA \"Joan\" \u00e8 stata intitolata una via, Vico Marcello Paglia, nel quartiere di Marassi e una lapide, a lui dedicata \u00e8 stata collocata, poco dopo la liberazione, a Genova in Piazza Romagnosi (all'interno del cortile della scuola, dove venne colpito a morte da cecchino fascista. La lapide per interessamento del partigiano Lorenzo Armando Bezer\u00e9dy \"Castagnetta\" (o vulgo \"il Tigre\"), nome molto conosciuto nell'ambiente della Resistenza genovese, \u00e8 stata recuperata dal Bezer\u00e9dy dai calcinacci, dove venne gettata durante un restauro dell'edificio. Dopo il recupero \u00e8 stata restaurata e ricollocata nello stesso posto, durante una cerimonia a cura dei famigliari e del Movimento Antifascista Antimperialista La Resistenza Continua ( Movimento fondato dal Partigiano \"Gracco\" Angiolo Gracci)."}
{"id": "551579", "revid": "1543377", "url": "https://it.wikipedia.org/wiki?curid=551579", "title": "Baby Rocket", "text": "Baby Rocket \u00e8 una storia a fumetti di genere umoristico-fantascientifico realizzata da Benito Jacovitti e pubblicata sul settimanale \"Il Giorno dei Ragazzi\" in 30 tavole nel 1963 dal numero di luned\u00ec 4 febbraio 1963 al numero di luned\u00ec 2 settembre 1963.\nTrama.\nBaby Tarallo \u00e8 un gangster di New York che, pur di mettere insieme un po' di soldi, accetta una difficile missione da killer. La missione appare semplice, ma, troppo tardi per potersi tirare indietro, si accorge di essersi immischiato in una faccenda pericolosissima. Infatti quando se ne accorge \u00e8 gi\u00e0 sull'aereo che lo porta sul luogo della missione. Sull'aereo non mancano i colpi di scena, fino ad arrivare a una rissa, nella quale \u00e8 coinvolto Tarallo, che viene espulso dall'aereo, lanciato ad una altezza incredibile. Durante il suo volo viene agganciato da una navicella della NASA, diretta verso la Luna, che apparteneva a una missione segretissima. Arrivato sulla Luna con un atterraggio a dir poco catastrofico trova come suo unico obbiettivo quello di tornare sulla terra sano e salvo. Per\u00f2, nei suoi vari tentativi, capita, volta per volta, su vari pianeti, arrivando a contatto con le pi\u00f9 strane creature. Nelle sue soste sui vari pianeti tutti lo vogliono catturare, tormentare, imprigionare. Nei suoi viaggi arriva finalmente sulla Terra. Ma non sulla terra della sua epoca, ma in quella del 3527. Grazie alle sue caratteristiche di uomo vecchio 15 secoli, pu\u00f2 essere messo in una macchina del tempo e andare a uccidere il tiranno del periodo, in modo da poter tornare alla sua epoca. Si ritrova a Los Angeles. Li \u00e8 convinto di potere far soldi raccontando le sue mirabolanti avventure, ma preso per matto, viene rinchiuso in manicomio."}
{"id": "551582", "revid": "36426", "url": "https://it.wikipedia.org/wiki?curid=551582", "title": "Cantoni di Marsiglia", "text": ""}
{"id": "551584", "revid": "767487", "url": "https://it.wikipedia.org/wiki?curid=551584", "title": "Orgetorige", "text": "Biografia.\nEra il pi\u00f9 nobile e il pi\u00f9 ricco di tutti gli Elvezi; nel 61 a.C. pianific\u00f2 la migrazione del suo popolo nella Gallia (odierna Francia), spinto dalla volont\u00e0 di conquistare tutto il paese e poter essere nominato re. Cospir\u00f2 con il gallo Dumnorige degli edui, a cui diede in sposa la figlia, e con Castico dei sequani per prendere ognuno il potere assoluto nelle rispettive trib\u00f9 e per regnare insieme sulla Gallia. Scoperto il complotto, gli elvezi tentarono di processarlo, ma lui si mosse in armi con circa 10.000 uomini. Alla fine mor\u00ec, forse per sua stessa mano. Gli elvezi tentarono comunque di migrare in Gallia nel 58 a.C., ma furono respinti e massacrati dal proconsole romano della Gallia Narbonese, Gallia Cisalpina e Illirico Gaio Giulio Cesare. Dopo la disfatta una figlia di Orgetorige con uno dei suoi figli cadde nelle mani di Cesare."}
{"id": "551590", "revid": "984922", "url": "https://it.wikipedia.org/wiki?curid=551590", "title": "Cantone di Allauch", "text": "Il Cantone di Allauch \u00e8 una divisione amministrativa dell'Arrondissement di Marsiglia.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 10 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "551598", "revid": "599013", "url": "https://it.wikipedia.org/wiki?curid=551598", "title": "Georges Ribemont-Dessaignes", "text": "Studi\u00f2 a Parigi all'\u00c9cole des beaux-arts e all'Acad\u00e9mie Julian, e tenne mostre al Salon d'Automne. Le sue opere giovanili, in gran parte perdute, furono influenzate dai Nabis. Neln 1909 incontr\u00f2 Raymond Duchamp-Villon, che lo mise in contatto con il Gruppo Puteaux, che comprendeva gli artisti Fernand L\u00e9ger, Jean Metzinger e Albert Gleizes. Nel 1911 conobbe Francis Picabia. Dal 1913 dipinse molto poco, ma nel 1920 cominci\u00f2 a produrre dipinti meccanomorfici come quelli di Francis Picabia. Spesso questi furono dipinti sul retro di opere precedenti, come il \"Grande Musicista\" (1920), che apparteneva ad Andr\u00e9 Breton ed aveva un'opera Nabi del 1905 sul retro.\nDopo la prima guerra mondiale collabor\u00f2 con Picabia sulla rivista Dada \"391\" e divenne presto una figura importante del Dadaismo parigino. Contribu\u00ec a molte altre riviste Dada, come \"Dada\", \"M\u00e9cano\", \"Proverbe\", e fu curatore di \"Bifur\" tra il 1929 ed il 1931. Per \"Documents\" scrisse una recensione di \"Hallelujah, Film by King Vidor\" (1930, numero 4) ed un articolo su \"Giorgio de Chirico\" (1930, numero 6). Scrisse anche diverse opere teatrali Dada; il suo capolavoro, \"L'Empereur du Chine\" (L'Imperatore della Cina) fu scritto nel 1916, e \"Le Serin muet\" (L'Uccello Muto) fu eseguito alla prima soir\u00e9e Dada nel febbraio del 1920, e recit\u00f2 se stesso nel \"Le c\u0153ur \u00e0 barbe\" di Tristan Tzara (1930).\nFu l'avvocato dell'accusa nel processo-farsa di Maurice Barr\u00e8s per \"crimini contro la sicurezza dello spirito umano\".\nMor\u00ec a Saint-Jeannet, Francia, nel 1974."}
{"id": "551601", "revid": "226458", "url": "https://it.wikipedia.org/wiki?curid=551601", "title": "Cantone di Aubagne-Est", "text": "Il Cantone di Aubagne-Est era una divisione amministrativa dell'Arrondissement di Marsiglia.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte orientale della citt\u00e0 di Aubagne e i comuni di:"}
{"id": "551607", "revid": "226458", "url": "https://it.wikipedia.org/wiki?curid=551607", "title": "Cantone di Aubagne-Ovest", "text": "Il Cantone di Aubagne-Ovest era una divisione amministrativa dell'Arrondissement di Marsiglia.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte occidentale della citt\u00e0 di Aubagne e il comune di La Penne-sur-Huveaune."}
{"id": "551612", "revid": "767487", "url": "https://it.wikipedia.org/wiki?curid=551612", "title": "Cantone di La Ciotat", "text": "Il Cantone di La Ciotat \u00e8 una divisione amministrativa dell'Arrondissement di Marsiglia.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 7 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "551615", "revid": "226458", "url": "https://it.wikipedia.org/wiki?curid=551615", "title": "Cantone di Roquevaire", "text": "Il Cantone di Roquevaire era una divisione amministrativa dell'Arrondissement di Marsiglia.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551620", "revid": "767487", "url": "https://it.wikipedia.org/wiki?curid=551620", "title": "Attilio Firpo", "text": "Biografia.\nDi professione impiegato, partigiano della resistenza durante la seconda guerra mondiale, appartenente alla Brigata Squadre di azione patriottica \"Mirolli\" con il nome di battaglia di \"Attila\".\nFu fucilato in corso Galliera a Genova nel quartiere di Marassi il 14 gennaio 1945 e gli venne successivamente intitolata una brigata Gruppi di Azione Patriottica mentre suo fratello Giovanni fu fra i martiri dell'eccidio di Cefalonia.\nLa morte di Firpo \u00e8 legata all'episodio detto del \"panino e della mela\", doppiamente tragico sia perch\u00e9 non avvenne per atto di rappresaglia ad un attacco delle forze di Liberazione sia per il modo in cui furono uccisi i partigiani: tredici detenuti furono prelevati dal carcere di Marassi con diversi camion e portati in localit\u00e0 prossime alle loro abitazioni.\nGli era stato detto che sarebbero stati liberati e a ciascuno di loro furono messi in tasca un panino ed una mela. Probabilmente tale gesto aveva lo scopo di tenerli tranquilli e rassicurarli durante il tragitto.\nAlcuni furono fulminati con colpi alla nuca appena scesi dal camion: nello specifico si trattava dei partigiani Giuseppe Biscuola, Antonio Tronfi, Giovanni Meloni, Efisio Atzeni, Attilio Firpo, tutti abitanti nel popolare quartiere di Marassi, Jurs\u00e8 e Spataro (questi ultimi uccisi al quartiere del Campasso, vicino a Sampierdarena), altri due a Borzoli e quattro in piazza Baracca a Sestri Ponente.\nLo sdegno provocato in citt\u00e0 fu tale che i fascisti inventarono una versione dei fatti affidandola ai giornali di regime, nella quale si imputava la strage a regolamenti di conti tra bande di ribelli e ad \"esecuzioni bolsceviche\".\nRiconoscimenti.\nIl comune di Genova ha dedicato a Firpo un ponte e una piazzetta sul Bisagno nel quartiere di Marassi.\nLa sezione genovese dell'ANPI e il comune hanno dedicato una lapide in Corso Galliera di fronte al civico 10 dove venne fucilato nel 1945 dalle Brigate nere."}
{"id": "551625", "revid": "54607", "url": "https://it.wikipedia.org/wiki?curid=551625", "title": "Jon Hassel", "text": ""}
{"id": "551626", "revid": "671029", "url": "https://it.wikipedia.org/wiki?curid=551626", "title": "Rio San Marino", "text": "Il rio San Marino noto anche come torrente San Marino (in romagnolo \"Rio San Mar\u00e8in\" o \"Rio San Maroin\") \u00e8 un breve corso d'acqua a carattere torrentizio che scorre in Italia e nella Repubblica di San Marino.\nPercorso.\nIl torrente nasce dal monte San Paolo (864\u00a0m) in provincia di Pesaro e Urbino nelle Marche, entra in San Marino passando vicino ai castelli sammarinesi di Fiorentino, Chiesanuova e Acquaviva con la curazia di Gualdicciolo, per poi rientrare in Italia concludendo il suo corso nel Marecchia dove si getta come suo affluente in localit\u00e0 Torello (frazione di San Leo).\nStoria.\nFino al 15 agosto 2009 prima del passaggio dell'alta Valmarecchia dalle Marche all'Emilia-Romagna il tratto finale del torrente era il confine tra Marche e Emilia-Romagna."}
{"id": "551627", "revid": "1022141", "url": "https://it.wikipedia.org/wiki?curid=551627", "title": "Mario De Micheli", "text": "Storico delle avanguardie artistiche del '900, ha sostenuto con grande passione l'arte di impegno sociale e civile militando con la sua critica a fianco dei pittori italiani ed europei a partire dai primi anni quaranta fino alla fine del secolo.\nBiografia.\nNato a Genova, si laure\u00f2 a Milano nel 1938, all'Universit\u00e0 Cattolica del Sacro Cuore, con una tesi sui poeti surrealisti francesi. A Milano prese parte al gruppo di \"Corrente\", di chiara ispirazione antifascista. Partecip\u00f2 attivamente alla Resistenza. \n&lt;br&gt;Gli \u00e8 stato conferito il titolo di \"Giusto tra le Nazioni\" e il suo nome, assieme a quello della moglie Ada, \u00e8 scolpito sul Muro dei Giusti a Gerusalemme. Fond\u00f2 varie riviste d'arte, da \"Realismo\" ad \"Artecontro\", e organizz\u00f2 numerose mostre nazionali e internazionali. \n&lt;br&gt;Per anni \u00e8 stato il critico d'arte ufficiale del quotidiano \"l'Unit\u00e0\". Suo \u00e8 il merito di aver fatto conoscere in Italia importanti poeti ungheresi e rumeni, e molti artisti europei che la cultura italiana ancora non conosceva, come la scultrice tedesca K\u00e4the Kollwitz.\nLa sua visione critica si pu\u00f2 sintetizzare nella ricerca di un'arte attenta ai valori dell'uomo e della sua lotta contro la brutalit\u00e0 della storia. Moltissimi sono gli artisti italiani alla cui carriera egli ha dato l'importante contributo di un aiuto e di un costruttivo consiglio. Ha insegnato Storia dell'Arte e della Letteratura italiana alla Facolt\u00e0 di Architettura del Politecnico di Milano, formando intere generazioni di studenti. \n\u00c8 deceduto a Milano ed \u00e8 sepolto a Trezzo sull'Adda, alla cui biblioteca ha lasciato in eredit\u00e0 il fondo della sua preziosissima biblioteca.\nLa sua forte visione partigiana in appoggio all'emancipazione delle classi sociali pi\u00f9 deboli, ha fatto s\u00ec che molti leggessero la sua critica come improntata da un forte ideologismo, in realt\u00e0 la sua critica, mai settaria, \u00e8 sempre stata attenta alla pluralit\u00e0 dei linguaggi e delle diverse matrici culturali.\n\u00ab Una tendenza nella molteplicit\u00e0 delle tendenze \u00bb \u00e8 stata la sua parola d'ordine e il segno della sua attualit\u00e0, laddove questa \"tendenza nelle tendenze\" \u00e8 costituita da una sincera attenzione per le sorti dell'uomo di fronte alle forze che agiscono nella storia. Ha collaborato con le riviste \"Il Calendario del Popolo\", \"Numero\" e \"Il 45\", oltre a fondare \"Realismo\" negli anni '50 e \"Artecontro\" negli anni '90."}
{"id": "551628", "revid": "125994101", "url": "https://it.wikipedia.org/wiki?curid=551628", "title": "Fabio Quagliarella", "text": "Con la ha vinto tre scudetti consecutivi, dalla stagione 2011-2012 alla stagione 2013-2014. Con la stessa squadra ha vinto anche due edizioni della Supercoppa italiana (2012 e 2013). Precedentemente, nella , aveva vinto il campionato di Serie C2 2002-2003.\nDopo varie presenze nelle nazionali giovanili italiane, nel 2007 ha esordito nella nazionale maggiore, con cui ha preso parte al , alla Confederations Cup 2009 e al . Con la nazionale italiana \u00e8 il pi\u00f9 anziano marcatore, essendo andato in rete all'et\u00e0 di 36 anni e 54 giorni nel marzo 2019, in un match di qualificazione al contro il .\nA livello individuale, nel 2009 gli \u00e8 stato assegnato l'Oscar del calcio AIC per il pi\u00f9 bel gol della stagione 2008-2009, realizzato durante la sua militanza nell'; nel 2018, in forza alla Sampdoria, ha conseguito il Premio Scirea. Nel corso della stagione 2018-2019 ha segnato per 11 partite consecutive, un risultato precedentemente raggiunto in un singolo campionato di Serie A dal solo Gabriel Batistuta, e successivamente da Cristiano Ronaldo nella stagione 2019-2020; inoltre, nello stesso campionato, si laurea capocannoniere della Serie A dopo aver realizzato 26 gol, divenendo il terzo calciatore del club ligure ad aggiudicarsi il trono dei marcatori dopo Sergio Brighenti, nel 1961, e Gianluca Vialli, nel 1991.\nCon 180 reti in Serie A, \u00e8 il miglior marcatore del torneo tra quelli ancora in attivit\u00e0.\nBiografia.\nIndossa la maglia numero 27 in onore di Niccol\u00f2 Galli, suo compagno nelle nazionali giovanili, morto in un incidente stradale nel 2001.\nIl 17 febbraio 2017, dopo un processo durato qualche anno, un ex agente della Polizia postale, accusato da Quagliarella di stalking, viene condannato a quattro anni e otto mesi di reclusione; l'uomo aveva prodotto lettere diffamatorie anonime in cui l'attaccante, all'epoca dei fatti in forza al Napoli, veniva ingiustamente accusato di avere affiliazioni con la camorra e di aver intrattenuto rapporti con minorenni. A causa di queste lettere fu costretto, dal presidente Aurelio De Laurentiis, a lasciare il club.\nCaratteristiche tecniche.\n\u00c8 un attaccante capace di ricoprire sia il ruolo di prima punta, sia di seconda punta. In carriera ha giocato anche come attaccante esterno e qualche volta come trequartista. Possiede un tiro molto potente e preciso, che lo ha portato a segnare da grandi distanze, e un buon colpo di testa. Rientrano nel suo repertorio anche il colpo di tacco e la rovesciata. Si distingue inoltre come assist-man.\nCarriera.\nClub.\nFirenze, Chieti, Torino e Ascoli.\nCresciuto nelle giovanili del , esordisce in Serie A in maglia granata il 14 maggio 2000, nella partita vinta per 2-1 contro il .\nNel 2002 \u00e8 in prestito alla , militante in Serie C2; dopo 12 partite e un solo gol \u00e8 restituito nel gennaio 2003 al , che lo gira al in Serie C1, dove disputa 10 incontri segnando 2 gol. In Abruzzo rimane anche per la stagione successiva di C1, chiusa con 17 gol in 32 partite contribuendo in maniera decisiva alla positiva stagione del che sfiora i play-off. Terminato il prestito, il Torino riprende nei ranghi Quagliarella in vista della stagione in Serie B.\nA Torino parte da titolare e, con 7 gol in 34 partite, contribuisce alla promozione in Serie A, ma, a seguito del fallimento della societ\u00e0 granata, nell'agosto 2005 si ritrova svincolato, l' compra il suo cartellino e Fabio accetta la proposta dell', che gli garantisce un posto da titolare nella stagione 2005-2006 in massima serie: con la maglia bianconera, il 21 dicembre 2005, in Ascoli- (1-0), segna il suo primo gol in Serie A.\nSampdoria.\nAl termine del campionato, l', proprietaria del cartellino del giocatore dal 2005, cede la met\u00e0 del suo cartellino - assieme alla met\u00e0 del cartellino di Pieri - alla , in cambio della met\u00e0 del cartellino del centravanti Foti. Il 7 luglio 2006 Quagliarella viene cos\u00ec ingaggiato dal club blucerchiato, allenato da Walter Novellino.\nIncomincia il periodo a Genova da riserva. A ottobre, con la squalifica per scommesse di Francesco Flachi e le non buone condizioni fisiche di Fabio Bazzani, Quagliarella pu\u00f2 trovare una maglia da titolare. Segna una doppietta con un gol da venti metri contro l' nella partita persa 2-3, di rovesciata nella partita vinta contro la 0-1 e nella 30\u00aa giornata con un pallonetto da centrocampo contro il . Alla fine del 2006, totalizza 9 gol in 16 partite con la maglia blucerchiata: in questo modo, al termine del girone d'andata, ha battuto il suo record di gol in Serie A in un'intera stagione. Nel girone di ritorno la sua media gol scende; mette a segno altri 4 gol che lo fanno arrivare a quota 13 nella classifica dei cannonieri.\nUdinese.\nNel giugno 2007 le due squadre proprietarie del cartellino non trovano l'accordo per la risoluzione della compropriet\u00e0 e vanno alle buste, con la Sampdoria che offre 6,5 milioni di euro contro i 7,3 milioni dell'Udinese, che si aggiudica cos\u00ec la propriet\u00e0 dell'attaccante campano.\nDopo un inizio stentato, a Udine gioca insieme con Antonio Di Natale firmando 12 reti. Nella stagione seguente segna al San Paolo contro il e arriva ai quarti di finale di Coppa UEFA contro il , nei quali mette a segno una doppietta che non basta a evitare l'eliminazione. Con 8 reti in Coppa UEFA si classifica al terzo posto nella classifica marcatori dietro V\u00e1gner Love e Ivica Oli\u0107. Nell'ultima giornata contro il mette a segno il tredicesimo gol in campionato, portandosi a quota 21 gol complessivi in stagione.\nNapoli.\nIl 1\u00ba giugno 2009 l'attaccante stabiese viene acquistato dal . All' vanno 16 milioni di euro e la seconda met\u00e0 del cartellino di Maurizio Domizzi, mentre al giocatore viene riconosciuto un ingaggio di 1,8 milioni di euro a stagione a salire di anno in anno pi\u00f9 eventuali bonus legati al rendimento, diventando cos\u00ec il giocatore pi\u00f9 pagato della squadra. Come sua consuetudine, sceglie la maglia numero 27 in onore di Niccol\u00f2 Galli, suo grande amico e compagno nelle nazionali giovanili, scomparso prematuramente in un incidente stradale nel 2001.\nEsordisce in maglia azzurra il 16 agosto 2009 nel match di Coppa Italia contro la , terminato 3-0 per i partenopei. I primi gol ufficiali arrivano il 30 agosto 2009 alla seconda di campionato contro il , al San Paolo, match nel quale apre le marcature per poi siglare il gol del definitivo 3-1 per il Napoli. Inoltre, nella stessa partita, sullo 0-0, \u00e8 autore di un tiro da centrocampo: un destro potente che colpisce la traversa e rimbalza sulla linea di porta, con il portiere amaranto Alfonso De Lucia gi\u00e0 battuto. Dopo una crisi di rendimento, che coincide con la crisi di risultati del Napoli che porta all'esonero di Roberto Donadoni, ritrova il gol all'ottava giornata di campionato (la prima con il nuovo tecnico Walter Mazzarri), giocata il 18 ottobre 2009 al San Paolo contro il , firmando il gol del momentaneo 1-1; la partita si conclude poi con la vittoria del Napoli per 2-1. Realizza un'altra doppietta al San Paolo il 6 dicembre 2009 contro il , prima realizzando la rete del momentaneo 1-1 e quindi, dopo aver servito a Maggio l'assist per il 2-2, siglando all'88' il gol del definitivo 3-2 per i partenopei.\nIl 18 gennaio 2010 riceve l'Oscar del calcio AIC per il miglior gol della stagione 2008-2009, realizzato in Napoli- del 31 gennaio 2009 con un destro al volo da fuori area.\nIl 9 maggio 2010 decide con una doppietta, la terza stagionale, il match al San Paolo contro l' (2-0) che garantisce ai partenopei il sesto posto aritmetico; chiude la sua prima e ultima stagione in maglia azzurra con 11 reti in 34 partite che ne fanno il vice-capocannoniere stagionale del Napoli, alle spalle di Ham\u0161\u00edk.\nJuventus.\nIl 27 agosto 2010 il lo cede in prestito oneroso per 4,5 milioni di euro alla , scatenando l'ira dei tifosi del Napoli che lo definiscono \"traditore\", unendosi peraltro ai dubbi dei supporter juventini che si aspettavano una prima punta di peso. Inoltre, avendo disputato la partita di andata dei play-off di Europa League con il Napoli, Quagliarella non poteva essere utilizzato dalla Juventus in quella competizione.\nEsordisce in maglia bianconera il 29 agosto nel match di campionato contro il , terminato 1-0 per i pugliesi.\nSegna il suo primo gol juventino la giornata seguente, contro la , sua ex squadra, il 12 settembre a Torino, partita che termina con il risultato di 3-3. Il 5 dicembre, in -Juventus (vinta 3-1), segna la sua prima doppietta con la maglia della Juventus. Il 19 dicembre segna, con una rovesciata, il gol del momentaneo 1-0 a Verona contro il (la partita terminer\u00e0 1-1), gol che \u00e8 anche l'ultimo dei bianconeri nel 2010, nonch\u00e9 il suo nono stagionale. Nel corso della diciottesima giornata, il 6 gennaio 2011, in Juventus- (persa 1-4) si infortuna al legamento crociato anteriore destro e subisce uno stop di circa 6 mesi.\nIl 22 giugno 2011 viene riscattato dalla Juventus, che versa al 10,5 milioni in tre esercizi. Torna in campo nel corso di Catania-Juventus, giocata il 25 settembre e terminata 1-1, in cui subentra all'81' a Claudio Marchisio. Segna il suo primo gol stagionale il 18 dicembre, 364 giorni dopo la sua ultima rete in bianconero, siglando la rete del definitivo 2-0 in Juventus-.\nIl 6 maggio 2012 conquista lo scudetto con la maglia bianconera con una giornata d'anticipo nella partita giocata in campo neutro di Trieste contro il vinta 2 a 0, favorevole anche la vittoria dell' contro il per 4 a 2.\nLa stagione 2012-2013 inizia con la vittoria della Supercoppa italiana allo Stadio nazionale di Pechino, grazie al punteggio di 4-2 sul .\nIl 19 settembre 2012 esordisce in Champions League nel secondo tempo di -Juventus, gara che segna il ritorno della Juventus nella massima competizione calcistica continentale dopo 3 anni di assenza, segnando il gol del definitivo 2-2.\nIl 10 novembre, nella gara esterna contro il , terminata col punteggio di 6-1, mette a segno la sua prima tripletta in carriera, che nella Juventus mancava da due anni (l'ultima era stata di Krasi\u0107 in Juventus-Cagliari 4-2 del 26 settembre 2010), servendo anche gli assist per le reti di Asamoah e Giovinco.\nIl 5 maggio 2013, grazie alla vittoria casalinga sul per 1-0, vince\u00a0\u2013 con tre giornate d'anticipo\u00a0\u2013 il secondo scudetto consecutivo.\nIl 18 dicembre 2013 segna l'unico suo gol in Coppa Italia contro l' nella partita terminata 3-0 per i bianconeri. Contribuisce comunque con le sue presenze al raggiungimento del terzo scudetto consecutivo e personale.\nRitorno al Torino.\nIl 18 luglio 2014 viene acquistato dal per 3,5 milioni di euro, pagabili in 3 anni: il giocatore fa quindi ritorno in maglia granata dopo nove anni. Il 7 agosto seguente segna il gol del 3-0, su calcio di rigore, nella partita contro il , valevole per il terzo turno preliminare di Europa League. Il 24 settembre realizza il suo primo gol in Serie A con la maglia del Torino, nella vittoria per 2-1 contro il . Il 5 ottobre segna un gol al San Paolo contro il , sua ex squadra, nella sconfitta per 1-2 della squadra di Ventura. Il 1\u00ba febbraio 2015 realizza la sua prima tripletta con la maglia del Torino, nella partita vinta 5-1 contro la , sua ex squadra. Il 26 aprile 2015, in occasione del derby di ritorno contro la , segna la rete decisiva del 2-1, consegnando ai granata una vittoria che mancava da esattamente vent'anni.\nRitorno alla Sampdoria.\nDopo una serie di polemiche con la tifoseria del Torino, scaturite dalla mancata esultanza del giocatore dopo un gol segnato contro il Napoli, il 1\u00ba febbraio 2016 viene ceduto in prestito con obbligo di riscatto alla . Torna cos\u00ec a giocare a Genova a distanza di 9 anni e sceglie, come sempre, la maglia numero 27. Il 20 febbraio segna il suo primo gol della sua nuova esperienza blucerchiata nella partita Inter-Sampdoria 3-1, realizzando la rete della bandiera al 92'. Segna poi altri due gol in campionato contro Frosinone ed Empoli.\nNel corso della stagione seguente tocca quota 100 gol in Serie A con la rete segnata nella vittoria per 3-2 contro il Sassuolo del 20 novembre. Il 22 gennaio, in occasione della partita persa per 1-0 con l'Atalanta, indossa per la prima volta la fascia da capitano dei blucerchiati.\nDurante il campionato 2017-18 fa invece registrare 19 marcature (record personale di segnature in Serie A), tra cui una tripletta alla .\nNel corso della stagione 2018-2019, oltre a segnalarsi per due reti di tacco, in particolare quella del 2 settembre 2019 contro il Napoli con la quale ha ottenuto la candidatura per il FIFA Pusk\u00e1s Award, conferma un'ottima vena realizzativa andando in gol per 11 gare di fila (tra la 10\u00aa e la 21\u00aa giornata, restando in panchina nella sfida contro la valida per la 12\u00aa), una striscia che eguaglia il record in un singolo campionato di Serie A stabilito da Gabriel Batistuta, ininterrottamente a segno per le prime 11 giornate della stagione 1994-1995. Grazie al gol segnato contro l'Empoli nella terzultima giornata di campionato raggiunge quota 26 gol in stagione, piazzandosi al primo posto nella classifica marcatori e a un solo centro dal recordman blucerchiato Brighenti che nella stagione 1960-1961 segn\u00f2 27 reti. Durante l'ultima di campionato, in casa contro la Juventus, viene insignito dalla Lega Serie A del titolo di \"Miglior Attaccante\" della stagione 2018-2019, titolo che sfogger\u00e0 sulla maglia (grazie a un piccolo logo applicato sul petto) nella stagione successiva. Riesce a raggiungere anche un altro ottimo traguardo personale, piazzandosi sul podio per la Scarpa d'oro, dietro soltanto a Messi e Mbapp\u00e9. Durante l'estate infine verr\u00e0 inserito nei 10 finalisti del FIFA Puskas Award, per il gol pi\u00f9 spettacolare della stagione, grazie alla realizzazione di tacco contro il Napoli allo stadio Ferraris.\nA inizio 2021 la Juventus, in cerca di un centravanti, prova a riacquistarlo, ma - dopo alcuni giorni in cui sembrava probabile il suo passaggio in bianconero - interviene lo stesso giocatore, rifiutando l'offerta e restando alla Sampdoria. Oltre alla grande prova d'amore, la punta va ancora una volta in doppia cifra segnando il suo tredicesimo e ultimo gol della stagione nella giornata conclusiva celebrando le 500 presenze in Serie A.\nIl 16 agosto 2021 in occasione del match di Coppa Italia contro l', segna di tacco, il suo centesimo goal con i \"blucerchiati\".\nIl 19 febbraio 2022, con una doppietta nel match vinto per 2-0 dalla Sampdoria contro l', raggiunge i cento gol in serie A con la Sampdoria, 104 in totale tra tutte le competizioni.\nNazionale.\nDopo varie presenze nelle nazionali giovanili, viene convocato per la prima volta in nazionale dal CT Roberto Donadoni: l'esordio con la maglia della nazionale avviene a 24 anni, il 28 marzo 2007, quando entra all'88' della partita Italia- (2-0), giocata allo stadio San Nicola di Bari valida per le qualificazioni europee. Il 6 giugno dello stesso anno, contro la a Kaunas, gioca titolare per la prima volta, siglando una doppietta con due gol da fuori area.\nInserito nella lista dei 23 convocati per il , esordisce nella seconda partita del girone, contro la , subentrando a Del Piero. \u00c8 l'unica presenza di Quagliarella e la selezione azzurra esce nei quarti di finale, ai rigori, contro i futuri campioni della .\nIl CT Marcello Lippi, dopo averlo impiegato nelle qualificazioni mondiali, lo inserisce nella lista dei 23 convocati per la Confederations Cup 2009, e gioca a Johannesburg contro l'.\nL'anno seguente \u00e8 tra i convocati per il in Sudafrica. Esordisce nella manifestazione sudafricana il 24 giugno nella terza e ultima partita della fase a gironi contro la , subentrando nell'intervallo a Gennaro Gattuso e segna con un pallonetto da fuori area fissando il punteggio sul definitivo 3-2 per la nazionale mitteleuropea, che determina l'eliminazione degli \"Azzurri\". La stampa riconosce la sua prestazione come l'unica degna di nota in un contesto azzurro mediocre.\nDopo il Mondiale \u00e8 convocato dal nuovo CT Cesare Prandelli, con il quale realizza 2 gol in 4 partite fino alla fine del 2010, e dopodich\u00e9 esce dal giro azzurro. \nTra il 2014 e il 2015 \u00e8 convocato in qualche occasione dal CT Antonio Conte, senza mai scendere in campo.\nTorna nel giro della nazionale nel febbraio 2019, prendendo parte allo \"stage\" organizzato dal CT Roberto Mancini in vista dell'avvio delle qualificazioni per il . Il 23 marzo seguente scende in campo contro la , tornando a giocare una gara con la nazionale a pi\u00f9 di 8 anni dall'ultima volta. Nella partita successiva delle qualificazioni, vinta per 6-0 contro il , realizza una doppietta, trasformando in rete due calci di rigore e diventando, a 36 anni, il pi\u00f9 anziano marcatore nella storia della nazionale italiana (superando il record di 35 anni e 2 mesi appartenente a Christian Panucci).\nStatistiche.\nPresenze e reti nei club.\n\"Statistiche aggiornate al 28 febbraio 2022.\""}
{"id": "551630", "revid": "226458", "url": "https://it.wikipedia.org/wiki?curid=551630", "title": "Cantone di Balleroy", "text": "Il Cantone di Balleroy era una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551632", "revid": "124646670", "url": "https://it.wikipedia.org/wiki?curid=551632", "title": "Nava", "text": ""}
{"id": "551636", "revid": "44627", "url": "https://it.wikipedia.org/wiki?curid=551636", "title": "Dentro al giardino", "text": ""}
{"id": "551637", "revid": "1272592", "url": "https://it.wikipedia.org/wiki?curid=551637", "title": "Cantone di Bayeux", "text": "Il Cantone di Bayeux \u00e8 una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 34 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "551640", "revid": "990063", "url": "https://it.wikipedia.org/wiki?curid=551640", "title": "Colonne di Firenze", "text": "A Firenze esistono alcune colonne erette nel corso dei secoli come decorazione urbana e testimonianza di varie vicissitudini. Non sono molte come per esempio a Roma, ma ognuna \u00e8 legata a un particolare avvenimento, reale o leggendario, della storia cittadina.\nColonna dell'Abbondanza.\nChiamata anche colonna della Dovizia, la colonna dell'Abbondanza si trova in piazza della Repubblica. Nella Florentia romana in questo punto, nel foro, si incontravano il cardo e il decumano, quindi qui era l\"ombelico\" della citt\u00e0. Sicuramente in questo punto esisteva una colonna di epoca romana, probabilmente sormontata da una statua dell'epoca, della quale si persero comunque le tracce.\nNel 1431 fu eretta la attuale colonna, con alla sommit\u00e0 la statua della Dovizia di Donatello, realizzata in pietra serena. Sul fusto di granito furono fissati due ferri: uno, in alto per reggere una piccola campana che veniva suonata per indicare l'ora di apertura e chiusura dell'attivit\u00e0 del mercato; l'altro in basso dove fu piombata una campanella due catene con collare, utilizzata per esporre alla \"gogna\" i commercianti disonesti, i truffatori e i debitori insolventi.\nIl 20 ottobre 1721 la statua di Donatello, a causa degli agenti atmosferici, si rovin\u00f2 e cadde a terra frantumandosi; fu sostituita l'anno seguente con un'altra simile, opera di Giovan Battista Foggini. Nelle fotografie ottocentesche, prima della demolizione del Mercato Vecchio, la colonna appariva inglobata in uno dei piccoli edifici usati come botteghe-laboratori e abitazioni, che ne nascondeva il basamento lasciando invece spuntare oltre il tetto la colonna con la statua. Durante gli sventramenti essa venne liberata e per un certo periodo torn\u00f2 ad ergersi isolata nella piazza che veniva ricavandosi. In seguito venne smontata, prima di dedicare la piazza a Vittorio Emanuele II e collocarvi il monumento equestre che oggi si trova nel piazzale delle Cascine. La colonna col rocchio fin\u00ec abbandonato nei pressi delle mura vicino a Porta Romana, mentre il capitello e la statua furono riposti nel lapidario del Museo nazionale di San Marco, assieme ad altri elementi architettonici di edifici distrutti nella zona.\nNel 1956 il Comitato per l'estetica cittadina, grazie ai fondi dell'Azienda di turismo, rimise la colonna al suo secolare posto, facendo fare nell'occasione una copia della statua da Mario Moschi, mentre l'originale del Foggini venne collocato nel palazzo della sede storica della Cassa di Risparmio di Firenze in via Bufalini 6.\nNel pomeriggio del 4 gennaio 2012 una sezione del capitello (probabilmente parte dei lavori di restauro del 1956), del peso stimato di circa ottanta chili, si stacc\u00f2 crollando al suolo e frantumandosi in pi\u00f9 parti. L'incidente, essendo avvenuto in un pomeriggio piovoso, non caus\u00f2 vittime tra i turisti ed i cittadini che usualmente si siedono sulla base a gradoni della colonna. Il giorno successivo l'allora assessore alle manutenzioni e decoro del Comune di Firenze, Massimo Mattei, dichiar\u00f2 l'avvio di un'indagine interna al Comune (proprietario del monumento).\nColonna di San Zanobi.\nSi trova in piazza San Giovanni, quasi davanti alla porta nord del battistero di San Giovanni. \u00c8 composta da un fusto in marmo cipollino sormontato da un albero in ferro e una croce. Fu eretta nel luogo in cui sarebbe avvenuto un miracolo legato al culto di san Zanobi: al passaggio delle reliquie del santo, che venivano traslate dalla vecchia cattedrale di San Lorenzo a quella nuova di Santa Reparata il 26 gennaio 429, un olmo secco, in pieno inverno, al solo contatto accidentale con il sarcofago, sarebbe miracolosamente rinverdito facendo spuntare delle tenere foglioline. Secondo la tradizione dall'originario albero fu scolpito un crocifisso oggi conservato nella chiesa di San Giovannino dei Cavalieri in via San Gallo.\nNon conosciamo l'anno in cui fu eretta. Comunque fu atterrata dall'alluvione del 1333 e nuovamente eretta nel 1334; nel 1338 fu coronata con la croce; nel 1375 fu aggiunta un'iscrizione sul fusto che ricorda la leggenda di san Zanobi; nel 1501 cadde a terra la croce, durante i preparativi della festa di san Giovanni.\nA poca distanza dalla colonna di San Zanobi sono presenti altre due colonne addossate in modo incongruo al battistero stesso. In realt\u00e0 le due colonne di porfido, offerte da Pisa a Firenze come ringraziamento per l'aiuto offerto in un episodio bellico, e conosciute anche come \"colonne saracene\", sono state a lungo posizionate libere nella piazza, ma a seguito di una rovinosa caduta, in cui si sono spezzate, sono state vincolate alla facciata est del battistero, ai lati della porta del Ghiberti.\nColonna di Santa Felicita.\nQuesta colonna in granito dell'isola d'Elba con capitello corinzio davanti alla chiesa di Santa Felicita, \u00e8 dedicata alle imprese di san Pietro Martire (fra' Pietro da Verona), contro gli eretici catari, nel luogo dove si svolse uno degli scontri pi\u00f9 duri tra le due fazioni, decisivo per i cattolici (1244).\nLa famiglia Rossi d'Oltrarno decise in seguito di finanziare la costruzione di un monumento a ricordo, che era l'attuale colonna di granito. Sul capitello nel 1484 fu sistemata una statua in terracotta invetriata in stile robbiano, raffigurante il frate domenicano Pietro da Verona inquisitore inviato a Firenze dal papa per sconfiggere l'eresia, che con la sua foga oratoria, aveva infiammato gli animi di molti fiorentini che organizz\u00f2 in una specie di milizia chiamata \"Societ\u00e0 di Santa Maria\", portandoli a debellare per sempre il proselitismo dei catari. La statua si frantum\u00f2 nel 1723, per una caduta provocata dagli agenti atmosferici e fu sostituita da un'opera in marmo di Antonio Mormorai, che fu sottratta a met\u00e0 dell'Ottocento.\nLa colonna rimase distrutta nell'agosto del 1944 dai tedeschi in ritirata, che avevano minato gli accessi al Ponte Vecchio, ma fu in seguito pazientemente ricostruita e ricollocata nel sito originario.\nColonna della Croce al Trebbio.\nLa colonna in granito dell'isola d'Elba, di fattura forse pisana, fu eretta nel 1338 sopra un antico pozzo a memoria della vittoria delle milizie dell'inquisitore domenicano Pietro da Verona (poi san Pietro Martire), i cosiddetti cavalieri di Santa Maria, contro gli eretici catari, nel 1244. L'avvenimento, comunque, non \u00e8 documentato da fonti vicine ai tempi dei fatti e da molti viene indicato come possibile invenzione degli agiografi.\nIl monumento \u00e8 costituito da un capitello rovesciato come base, sulla quale si eleva la colonna sormontata da un altro capitello in marmo e un'edicola con una piccola tettoia medievale, che contiene una croce in marmo a doppia immagine di Cristo, con sotto un'altra effigie bifronte di san Pietro Martire. Agli angoli sono posti i simboli dei quattro evangelisti (tetramorfo). Un'iscrizione latina alla base indica la data del collocamento e il motivo dell'impresa. Nell'iscrizione si dice che questa croce venne posta qui nel 1338, in sostituzione di un'altra, che vi avevano posto san Zanobi e sant'Ambrogio.\nColonna della Giustizia.\nLa colonna della Giustizia si trova in piazza Santa Trinita ed \u00e8 la pi\u00f9 alta tra le colonne cittadine.\nIl fusto.\nFu donata da papa Pio IV a Cosimo I e proviene dalla \"natatio\" (la piscina monumentale) dalle terme di Caracalla di Roma, scolpita in un pregiato granito orientale: \u00e8 l'unica colonna integra pervenutaci da tale monumento.\nSi tratta di una grande colonna monolitica alta 11,17 metri e pesante circa 50 tonnellate, arrivata a Firenze dopo un lungo viaggio.\nIl trasporto da Roma fino al mare fu fatto nell'estate del 1562, con gli uomini e i mezzi del cantiere di San Pietro, e present\u00f2 numerose difficolt\u00e0 soprattutto nel tragitto durato oltre due mesi, dalle terme al porto sul Tevere fatto alla velocit\u00e0 di 120 metri al giorno. A sovrintendere al trasporto fu Giorgio Vasari che verific\u00f2 la possibilit\u00e0 di caricarla sull'imbarcazione mandata da Cosimo I e probabilmente costruita per l'occasione. Dopo le operazioni, probabilmente molto complesse, per caricare la colonna, nell'inverno il barcone mosse verso Ostia e Civitavecchia, non senza molte difficolt\u00e0 e poi prese il mare, rimorchiata da una galera che dovette sostenere anche uno scontro con due imbarcazioni turche, arrivando a Livorno nel mese di marzo 1563. Il tragitto sull'Arno, nella seconda met\u00e0 di aprile, dovette avvenire con l'aiuto di un'imbarcazione pi\u00f9 piccola probabilmente allestita per l'occasione e si dovette interrompere a Ponte a Signa \u201cper non potere andare pi\u00f9 innanzi Fiorenza colla scafa\u201d a causa della ridotta portata del fiume. Dopo lunghe preparazioni con la supervisione di Bartolomeo Ammannati, verso la fine di luglio la colonna imbragata in un'incastellatura di legno detta \"nizza\", viene trainata lungo la via Pisana verso Firenze, con canapi fabbricati appositamente, da cavalli e buoi con l'opera di circa venti operai. La colonna arriva in piazza Santa Trinita il 26 settembre 1563, dopo oltre un anno di viaggio.\nDopo essere stata rimaneggiata dall'Ammannati, fu eretta nella collocazione finale nel 1565. Alla colonna convergono visivamente via de' Tornabuoni, via delle Terme e Borgo Santi Apostoli ed essa domina lo spazio della piazza con un senso del gigantismo del tutto nuovo per Firenze.\nLa statua della Giustizia.\nNelle intenzioni di Cosimo c'era la celebrazione della vittoria su Siena nella battaglia di Marciano (2 agosto 1554). Il punto dove \u00e8 collocata infatti era quello dove il duca si trovava nel momento in cui ricevette la notizia della vittoria riportata dalle sue truppe sul ribelle Pietro Strozzi ed i suoi alleati senesi. Quando poi Cosimo venne nominato Granduca fu aggiunta, alla base, l'iscrizione dedicatoria come Colonna della Giustizia e la sommit\u00e0 fu coronata nel 1581 dalla statua della \"Giustizia\", in porfido rosso antico, di Francesco del Tadda e del figlio Romolo. Francesco del Tadda era diventato uno specialista nel lavorare il difficile e durissimo materiale, tanto che Vasari e Cellini gli attribuiscono la riscoperta delle antiche tecniche di lavorazione usate nel periodo classico. La statua \u00e8 alta circa 6 braccia e realizzata assemblando insieme con perni metallici sei pezzi di porfido probabilmente proveniente anch'esso da Roma. Per scolpire \"La Giustizia\" nel durissimo materiale furono necessari ai Ferrucci ben undici anni, durante i quali la grande statua rimase in una loggia dei Bardi presso la chiesa di Santa Maria Sopr'Arno. Il modello della statua era dell'Ammannati, in quanto i Ferrucci erano scalpellini senza istruzione artistica (senza \"disegno\" come si diceva allora). Il bronzeo panneggio del mantello che copre le spalle della \"Giustizia\", originariamente non era previsto. Fu applicato dall'artista soltanto a statua ultimata per rimediare ad un difetto alle spalle, che apparivano assai piccole rispetto al corpo, anche a causa del particolare punto di vista prospettico.\nLa gazza ladra.\nNegli anni immediatamente successivi alla messa in opera della statua della Giustizia si verific\u00f2 un curioso episodio: alcuni ragazzi che erano soliti giocare sul Ponte Vecchio, furono accusati di aver rubato alcune pietre preziose da alcuni banchi dei gioiellieri. I ragazzi si dichiararono innocenti; tuttavia furono diffidati dal rimettere piede sul ponte. Nonostante questo provvedimento, i furti continuarono.\nAlcuni anni dopo la verit\u00e0 sarebbe venuta a galla: in un'operazione di periodica pulitura della statua della Giustizia, fu scoperto un nido di gazza ladra all'interno di uno dei piattini della bilancia, con all'interno tutta la refurtiva.\nColonna di San Felice.\nLa seconda colonna celebrativa voluta da Cosimo I doveva simboleggiare la vittoria nella battaglia di Marciano. Fu collocata in piazza San Felice, all'incrocio tra via Maggio e via Romana, vicino a Palazzo Pitti. Si tratta di un monolite in breccia medicea, cavata a Serravezza, insieme ad un'altra destinata a piazza San Marco (vedi sotto). Viste le dimensioni inusuali (16 braccia=9,4 metri), Bartolomeo Ammannati si occup\u00f2 di sovrintendere le operazioni in cava ed il trasporto.\nNel 1572 si tent\u00f2 di innalzare la colonna che si ruppe a met\u00e0; fu necessario pertanto imperniare i due tronconi. La colonna rimase incompleta, senza capitello e senza un basamento canonico.\nIl progetto di Cosimo prevedeva anche la collocazione di una statua rappresentante la \"Pace\" alla sua sommit\u00e0, (in un progetto complessivo che prevedeva la colonna della Giustizia, quella \"della Pace\" e quella \"della Religione\" in piazza San Marco), ma la morte del granduca arriv\u00f2 prima che l'opera fosse stata commissionata.\nLa colonna rest\u00f2 nella sua collocazione fino al 1838, quando il granduca Leopoldo II la fece rimuovere per ampliare il passaggio. Una targa su un palazzo della Piazza ricorda proprio la rimozione del monumento \"imperfetto\". Nel 1992 \u00e8 stata di nuovo posizionata nella sua collocazione originaria.\nColonna di San Marco.\nQuesta era la terza delle colonne celebrative che Cosimo I intendeva innalzare in citt\u00e0 - dopo quelle di piazza Santa Trinita e piazza San Felice - in piazza San Marco e destinata a rappresentare la \"Pace\". Arrivata a Firenze nel 1572 da Seravezza, la grande colonna, alta 22 braccia (circa 12,90 metri) fu posta giacente in piazza, sorretta da alcuni tronconi di trave. Morto il granduca Cosimo, Francesco I ordin\u00f2 che fosse posta su un dado fabbricata da Pietro Tacca nel luogo assegnato, coronata dalla statua di Giovanna d'Austria, sposa del giovane Granduca. La statua, iniziata dal Giambologna, dopo la morte di questi fu completata dall'allievo Pietro Tacca. Quando tutto era pronto per l'innalzamento, la colonna giacente si ruppe nel mezzo. Si abbandon\u00f2 allora il progetto e la colonna fu sepolta nella piazza stessa. La statua, trasformata in rappresentazione della \"Dovizia\" fu situata a coronamento del viale prospettico dell'anfiteatro di Boboli; la base fu distrutta nel 1661, per fare spazio agli apparati dei festeggiamenti per l'arrivo in citt\u00e0 di Margherita Luisa d'Orl\u00e9ans, sposa di Cosimo III.\nNel 1694 la colonna fu dissepolta, a cura di un comitato di cittadini e fu predisposta una nuova base per poterla innalzare dopo averla ricomposta, sormontata da una statua di San Antonino. L'impresa non ebbe seguito in quanto la sottoscrizione di fondi non ebbe successo. La base fu nuovamente smontata nel 1738 e almeno uno dei frammenti della colonna venne sepolto nel centro della stessa piazza e solo in seguito riscoperto e collocato nel cortile dell'Accademia di Belle Arti di Firenze, in deposito. L'Accademia ha indetto un concorso e una sottoscrizione per completarla e innalzarla, che per\u00f2 non sembra aver avuto esito."}
{"id": "551642", "revid": "372624", "url": "https://it.wikipedia.org/wiki?curid=551642", "title": "Museo internazionale e biblioteca della musica", "text": "Il Museo internazionale e biblioteca della musica \u00e8 un'istituzione museale e bibliotecaria di Bologna. Inaugurato nel 2004, il museo raccoglie, in uno spazio illustre per storia e pregio artistico, il principale patrimonio bibliografico, iconografico-musicale e organologico della citt\u00e0.\nLa sede dell'Istituto \u00e8 lo storico Palazzo Sanguinetti in Strada Maggiore 34.\nMuseo.\nOrigini e storia.\nIl Civico Museo Bibliografico Musicale, nato nel 1959 per custodire le collezioni di beni musicali del Comune di Bologna, ha assunto nel 2004 la nuova denominazione di \"Museo internazionale e biblioteca della musica\", con l'inaugurazione della sede museale di Palazzo Sanguinetti, dove \u00e8 stata traslata anche la Biblioteca dall'interno dell'ex Convento di San Giacomo, sede anche del Conservatorio di musica G.B. Martini.\nL'eccezionalit\u00e0 del Museo va ricercata soprattutto nella sinergia instaurata tra le collezioni \u2013 una delle eredit\u00e0 pi\u00f9 preziose dello spirito illuminato con cui nel Settecento padre Martini raccolse il suo patrimonio \u2013 che ne amplifica l'intrinseca, eccezionale importanza.\nTra le innumerevoli \u201cstorie musicali\u201d che i documenti consentono di narrare, l'allestimento museale ha scelto di presentare quelle che la ricchezza documentaria pu\u00f2 raccontare al meglio, quasi senza l'ausilio di inserti esplicativi: quella del suo principale artefice, Martini, e dei suoi amici e corrispondenti, quali Christoph Willibald Gluck, Johann Christian Bach, Wolfgang Amadeus Mozart, Charles Burney; quella del libro musicale dal Cinquecento all'Ottocento; dell'opera italiana del Settecento, intessuta attorno alla figura del Farinelli, e dell'Ottocento, attorno a Gioachino Rossini; la storia delle concezioni teoriche della musica dal Quattrocento al Settecento; e la storia dei personaggi e delle istituzioni nella vita musicale bolognese.\nPercorso museale.\nIl percorso museale si apre, tra le lussureggianti decorazioni della sala detta \"Boschereccia\", con alcune opere simboliche, le quali servono da prologo al visitatore che si appresta a compiere il viaggio all'interno dell'universo musicale. \nLe sale 2 e 3 sono dedicate al padre spirituale del nuovo museo, ritratto in un ovale di Angelo Crescimbeni: quel Giambattista Martini, il cui prezioso lascito morale, intellettuale e materiale, viene qui celebrato e fatto conoscere al grande pubblico. \nIn particolare, nella sala 3 si illustrano i rapporti tra Padre Martini e le personalit\u00e0 di spicco del mondo musicale dell'epoca, quali il giovane Mozart o Johann Christian Bach, raffigurato in un celebre ritratto di Gainsborough. Nella stessa sala \u00e8 possibile ammirare anche la famosa Libreria musicale di Giuseppe Maria Crespi. \nSi prosegue, quindi, nella sala 4 (\"L'idea della Musica\"), dedicata ai teorici musicali dal Quattrocento al Seicento, con importanti esempi di trattati musicali, con i ritratti dei rispettivi autori e con alcuni strumenti musicali di grande importanza, come il Clavemusicum, pezzo unico di Vito Trasuntino (Venezia, 1606). \nAlcuni tra i pezzi pi\u00f9 rilevanti sono esposti nella successiva sala 5 (Sala delle Arti), dedicata ai \"Libri per musica e strumenti dei secoli XVI e XVII\". Custoditi dentro modernissime vetrine circolari, collocate al centro della stanza ad assecondare il ricco decoro della pavimentazione, si possono ammirare testi rarissimi di fine Quattrocento, fino ad arrivare al famoso Harmonice musices Odhecaton A., primo libro musicale a stampa, realizzato da Ottaviano Petrucci.\nQuindi gli strumenti: i liuti; l'armonia di flauti di Manfredo Settala del 1650, che rappresenta un vero e proprio unicum; le pochette, piccoli violini utilizzati dai maestri da ballo; e poi le ghironde, i serpentoni e la serie straordinaria di corni e cornetti del XVI e XVII secolo; infine uno strumento di scena singolarissimo, come la Tiorba in forma di kith\u00e1ra.\nL'opera italiana diventa protagonista nelle sale successive.\nDapprima il Settecento nella sala 6, dedicata al celebre cantante Carlo Broschi detto Farinelli: il suo ritratto dipinto da Corrado Giaquinto domina la sala, assieme ai ritratti di castrati di varie epoche e di compositori del tempo, tra tutti Antonio Vivaldi e Domenico Cimarosa. \nNella sala 7 l'Ottocento e Gioachino Rossini, il cui nome \u00e8 indissolubilmente legato a Bologna: ritratti, busti, libretti delle prime recite di Isabella Colbran, cantante e sua prima moglie, la partitura autografa de \"Il barbiere di Siviglia\", ma anche effetti personali curiosi, come la vestaglia da camera o il parrucchino, nonch\u00e9 il pianoforte a coda, realizzato nel 1844 da Camille Pleyel, che gli appartenne. \nIl percorso prosegue, attraverso i secoli, gli usi e le mode musicali, nella sala 8, dedicata ai \"Libri per musica e strumenti nei secoli XVIII e XIX\": viole d'amore e flauti traversi affiancati alle partiture composte da Torelli, Vivaldi, Bertoni, ecc., e poi i clarinetti e il Buccin realizzato a Lione da Jean Baptiste Tabard (1812-1845). \nA conclusione del percorso, nella sala 9 un omaggio doveroso a due personaggi importanti per la cultura musicale bolognese e italiana, Giuseppe Martucci e Ottorino Respighi: sono esposti i ritratti, le fotografie e una selezione di opere del fondo Respighi, che fu donato nel 1961 alla biblioteca dalla vedova Elsa, in occasione del 25\u00ba anniversario della morte del compositore. \nNella stessa sala si ammira il ritratto del musicista Arrigo Serato, dipinto dal celebre Felice Casorati.\nBiblioteca.\nLa collezione ereditata da Padre Martini costituisce una delle raccolte pi\u00f9 prestigiose per il repertorio di musica a stampa dal Cinquecento al Settecento, per i suoi incunaboli, per i preziosi manoscritti, per i libretti d'opera, nonch\u00e9 per la singolare raccolta di autografi e lettere, frutto di un carteggio da lui accuratamente tenuto con personaggi eminenti, studiosi e musicisti dell'epoca.\nScampato alle confische napoleoniche grazie all'intervento di Stanislao Mattei, discepolo e successore di Martini, nel 1816 il prezioso patrimonio bibliografico fu donato al Liceo musicale di Bologna, che era stato istituito nel 1804 presso l'ex convento degli Agostiniani, nella chiesa di San Giacomo Maggiore.\nLa biblioteca si accrebbe sensibilmente nel corso dell'Ottocento e della prima met\u00e0 del Novecento, grazie non solo al deposito dei materiali prodotti dall'attivit\u00e0 didattica del Liceo (furono allievi del Liceo numerosi personaggi illustri, tra i quali Rossini, Donizetti e Respighi e ne furono direttori Mancinelli, Martucci e Busoni), ma anche agli acquisti mirati di volumi rari e di pregio voluti da Gaetano Gaspari, nominato bibliotecario nel 1855. Questi diresse la Biblioteca per molti anni con uno zelo e una sapienza singolari, riuscendo, dopo anni di impegno e di fatiche costanti, a ordinare e schedare in modo esemplare tutto il materiale librario (da cui la pubblicazione postuma del Catalogo della Biblioteca del Liceo Musicale di Bologna che porta il suo nome, ora disponibile anche on line).\nNel 1942, allorch\u00e9 il Liceo musicale venne trasformato in istituzione statale - Regio Conservatorio di Musica - il Comune di Bologna scelse di mantenere la propriet\u00e0 del patrimonio bibliografico di Padre Martini e dell'annessa quadreria, per la cui conservazione e valorizzazione fu istituito nel 1959 il Civico Museo Bibliografico Musicale.\nIl Civico Museo Bibliografico Musicale ha assunto nel 2004 la nuova denominazione di \"\"Museo internazionale e biblioteca della musica\", con l'inaugurazione della sede museale di Palazzo Sanguinetti, nel centro storico di Bologna. L'Istituto \u00e8 attualmente suddiviso in due sedi: un'ampia selezione di volumi, dipinti, strumenti musicali \u00e8 esposta nelle sale museali di Strada Maggiore 34 (palazzo Sanguinetti), mentre la gran parte del materiale bibliografico \u00e8 consultabile nella sede di Piazza Rossini 2 (ex Convento di San Giacomo), in locali annessi al Conservatorio di musica G.B. Martini.\nCollezioni.\nRaccolta libraria.\nLa raccolta libraria \u00e8 una delle pi\u00f9 prestigiose a livello mondiale, in particolare per la storia della musica dal Quattro al Settecento. Scampato alle confische napoleoniche grazie all'intervento di Stanislao Mattei, discepolo e successore di Martini, nel 1816 l'immenso patrimonio bibliografico (costituito all'epoca da circa volumi) fu donato al Liceo Musicale del Comune di Bologna, istituito nel 1804.La biblioteca si accrebbe sensibilmente nel corso dell'Ottocento e della prima met\u00e0 del Novecento, grazie non solo al deposito dei materiali prodotti dall'attivit\u00e0 didattica del Liceo (ne furono allievi numerosi personaggi illustri, tra i quali Rossini\u00a0\u2013 del quale sono conservati, oltre agli spartiti autografi de \"Il barbiere di Siviglia\" e dello \"Stabat Mater\", vari oggetti come il letto, la veste da camera, la parrucca e altri cimeli di vario genere \u2013 Donizetti e Respighi; e ne furono direttori Mancinelli, Martucci e Busoni), ma anche agli acquisti mirati di volumi rari. Sotto la direzione di Gaetano Gaspari, nominato bibliotecario nel 1855, a cui si deve la complessa opera di archiviazione di tutto il materiale librario, la raccolta fu ulteriormente arricchita con numerose donazioni.\nEdizioni musicali.\nNotevolissime le edizioni musicali del Cinque e Seicento che vi sono conservate. Tra i numerosissimi, unica \u00e8 la primissima edizione dell'Harmonice musices Odhecaton A. di Ottaviano Petrucci (1501), la prima stampa musicale interamente a caratteri mobili), assieme a trattati teorici e libretti d'opera; cos\u00ec come straordinaria \u00e8 l'importanza dei manoscritti, a partire dal celeberrimo Q.15, custode unico di un'importante porzione del repertorio polifonico quattrocentesco; pi\u00f9 vicini a noi, l'autografo de \"Il barbiere di Siviglia\"\" di Rossini e i cimeli respighiani.\nCollezione iconografica e quadreria.\nLa collezione iconografica ha il suo nucleo nei dipinti fatti eseguire da padre Martini a complemento visivo della collezione libraria: vi sono ritratti compositori, teorici e musicisti antichi, nonch\u00e9 i principali rappresentanti della vita musicale settecentesca; alcuni pezzi sono di assoluto pregio artistico, come il ritratto a busto intero di Johann Christian Bach eseguito da Thomas Gainsborough, lo scenografico ritratto del Farinelli con i Reali di Spagna di Corrado Giaquinto e i celeberrimi sportelli di libreria con scaffali di libri di musica di Giuseppe Maria Crespi. Non mancano le tele otto-novecentesche, grazie alle acquisizioni di cui godette la collezione quando essa venne a decorare le pareti del Liceo bolognese.\nStrumenti musicali.\nLa raccolta di strumenti musicali, storicamente costituitasi nell'istituto musicale, copre un arco cronologico di quattro secoli, dai flauti rinascimentali ai pianoforti dell'Ottocento.\nMolti strumenti sono di grande interesse per singolarit\u00e0 di concezione organologica (come la secentesca \"Armonia di flauti\" di Manfredo Settala), per valore storico (come il clavicembalo enarmonico di Vito Trasuntino, con 31 tasti per ottava), per peculiarit\u00e0 funzionale (come la tiorba in forma di kithara usata forse all'inizio del Seicento come oggetto scenico-teatrale), e per valore artistico (come l'ottocentesco corno di D. Jahn, col padiglione riccamente istoriato). Le testimonianze organologiche trovano complemento nella ricostruzione fedele e funzionale del laboratorio di liuteria di Otello Bignami (1914-1989), allievo di Gaetano Pollastri ed esponente di spicco della scuola liutaria bolognese."}
{"id": "551643", "revid": "228587", "url": "https://it.wikipedia.org/wiki?curid=551643", "title": "Jack Johnson (pugile)", "text": "Nato da una famiglia di ex schiavi della regione di Galveston, inizi\u00f2 la sua carriera da pugile combattendo nelle \"battle royal\", ossia gli incontri d'intrattenimento tra neri per un pubblico di bianchi. Debutt\u00f2 come professionista nel 1897, all'et\u00e0 di 19 anni, e nel 1903 conquist\u00f2 il titolo mondiale dei pesi massimi di colore, destinato ai soli atleti afroamericani. Dopo una serie di convincenti vittorie, nel 1908 divenne il primo pugile di colore e il primo texano a vincere il titolo del mondo di boxe dei pesi massimi, quando sconfisse il campione in carica Tommy Burns. Per questa ragione fu considerato una sorta di simbolo dell'orgoglio razziale della gente di colore all'inizio del ventesimo secolo, soprattutto poich\u00e9 nel periodo erano ancora in vigore le leggi Jim Crow.\nNel 1910 fu protagonista in ci\u00f2 che divenne noto come \"incontro del secolo\", per via anche dell'enorme caratura del suo avversario\u00a0\u2013 l'imbattuto James J. Jeffries \u2013 il quale lo affront\u00f2 per \"difendere l'orgoglio bianco\". Johnson ne usc\u00ec vittorioso e ci\u00f2 lo aiut\u00f2 a rendere ulteriormente popolare il suo nome, oltre a dare inizio ad un progressivo ingresso di campioni mondiali neri nel panorama pugilistico dell'epoca. Mantenne il titolo mondiale per quasi 7 anni, prima di essere sconfitto da Jess Willard nel 1915. Soprannominato \"il gigante di Galveston\" (\"The Galveston Giant\"), la sua onnipresenza sulla stampa, affiancata al suo eccentrico stile di vita fuori dal ring, contribuirono a renderlo uno dei primi esempi di \"campione moderno\".\nAttir\u00f2 una serie di critiche nel 1912, quando fu accusato di aver violato la Legge Mann, la quale proibiva di \"portare donne da uno Stato all'altro\" per \"propositi immorali\". Le critiche erano tuttavia considerate a sfondo razziale e bench\u00e9 vi fosse mancanza di prove, una giuria composta da soli bianchi lo condann\u00f2 ad un anno di carcere. Johnson cerc\u00f2 di evitare l'arresto lasciando gli Stati Uniti e vivendo, insieme alla moglie Lucille Cameron, in esilio sino al 1920. Lo stesso anno si consegn\u00f2 alle autorit\u00e0 statunitensi e, dopo aver scontato la propria pena, torn\u00f2 a combattere, senza per\u00f2 ottenere grandi risultati. Nel maggio 2018, 105 anni dopo la sua condanna, Johnson \u00e8 stato graziato dal presidente Trump, alla presenza dell'attore Sylvester Stallone e di passate e presenti glorie della boxe.\nDisput\u00f2 il suo ultimo incontro professionistico nel 1938, all'et\u00e0 di 60 anni. Grande amante di automobili, mor\u00ec tragicamente a seguito di un incidente stradale nei pressi di Franklinton il 10 giugno 1946. A posteriori, dopo la sua morte, divenne un'icona del Black Power negli anni sessanta e settanta. Nat Fleischer, storico fondatore della rivista boxistica \"Ring Magazine\", lo defin\u00ec come \"il miglior peso massimo che aveva mai visto\". La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nIn un documentario sulla sua vita, il regista Ken Burns afferm\u00f2 che \"per pi\u00f9 di tredici anni, Jack Johnson fu il pi\u00f9 famoso afroamericano sulla Terra\". La sua vita ispir\u00f2 il film \"Per salire pi\u00f9 in basso\", con James Earl Jones, uscito nel 1970. L'anno seguente il jazzista Miles Davis dedic\u00f2 in suo onore l'album \"A Tribute to Jack Johnson\", registrato come colonna sonora per il documentario con lo stesso titolo.\nBiografia.\nGli inizi.\nSecondo di sei figli, nato in una famiglia povera di ex schiavi, lasci\u00f2 la scuola al quinto anno di frequentazione e prov\u00f2 diversi lavori in tutto il sud del Texas. Inizi\u00f2 la sua carriera nel mondo della boxe come sparring partner e nelle Battle Royal, mero intrattenimento per i bianchi che lanciavano soldi al vincitore.\nLa carriera.\nPass\u00f2 al professionismo nel 1897, ma nel 1901, dopo un match perso contro il veterano Joe Choynski, venne arrestato poich\u00e9 boxare era una professione fuorilegge nel Texas. Imprigionato insieme a Choynski per aver infranto tale regola, Johnson rimase in carcere per 25 giorni finendo per fare amicizia con il suo avversario che, intraviste le grandi potenzialit\u00e0 del pugile, decise di iniziare ad allenarlo. Nel 1902, Johnson aveva ormai alle spalle circa una cinquantina di vittorie contro avversari sia di pelle nera che bianca.\nSi aggiudic\u00f2 il suo primo titolo il 3 febbraio 1903, sconfiggendo \"Denver\" Ed Martin per la cintura di World Colored Heavyweight Championship (campione mondiale dei pesi massimi \"di colore\"). James J. Jeffries, il campione mondiale bianco di allora, si rifiut\u00f2 di combattere contro di lui a causa del colore della sua pelle. Nel 1908, Johnson batt\u00e9 Tommy Burns in un incontro organizzato in Australia e si laure\u00f2 campione del mondo, anche se il titolo non venne ufficializzato fino al 1910, anno in cui finalmente combatt\u00e9 contro Jeffries a Reno riuscendo a sconfiggerlo sonoramente.\nIl match contro Burns dur\u00f2 14 riprese prima di venire fermato dalla polizia davanti a 20.000 spettatori. Il titolo di campione del mondo venne assegnato a Johnson dietro decisione dell'arbitro che decret\u00f2 la vittoria per KO. La legislatura del Texas al tempo viet\u00f2 le pellicole delle sue vittorie contro i bianchi per timore di tumulti. Nel 1913, Johnson fugg\u00ec dagli Stati Uniti a causa della violazione della \"Legge Mann\" contro la tratta delle donne bianche per la prostituzione.\nIl motivo dell'incriminazione fu l'aver dato alla sua fidanzata, Belle Schreiber, un biglietto ferroviario per recarsi da Pittsburgh a Chicago. Durante il suo esilio dagli Stati Uniti, Johnson perse il suo titolo di campione del mondo a favore di un bianco, Jess Willard, a Cuba nel 1915. Ritorn\u00f2 negli Stati Uniti il 20 luglio 1920 e venne immediatamente arrestato. Imprigionato a Leavenworth (Kansas) per un anno, Johnson venne nominato direttore atletico della prigione; dopo il suo rilascio ha partecipato solo ad esibizioni.\nLa \"sfida del secolo\": Jeffries contro Johnson.\nNel 1910, l'ex campione mondiale dei pesi massimi James J. Jeffries, ritiratosi imbattuto, torn\u00f2 sul ring per sfidare Johnson. Egli non aveva pi\u00f9 combattuto un match da 6 anni e dovette perdere pi\u00f9 di 45\u00a0kg per poter partecipare all'incontro rientrando nella categoria di peso predefinita. Inizialmente Jeffries non aveva nessun interesse a scontrarsi con Johnson, essendosi felicemente ritirato a vita privata in qualit\u00e0 di agricoltore. Ma le richieste di chi voleva vedere sconfitto il pugile di colore si fecero sempre pi\u00f9 pressanti, e a Jeffries vennero fatte continuamente per mesi e mesi offerte di ingenti somme di denaro per tornare a combattere e battere Johnson (si stima una cifra di circa 120.000 dollari) e alla fine, egli accett\u00f2. Mai una cifra simile era stata raggiunta per un incontro di pugilato. Il 60% della borsa sarebbe dovuto andare al vincitore, il restante 40% al perdente.\nJeffries mantenne un basso profilo verso i media fino al giorno dell'incontro, mentre invece Johnson si sottopose con piacere alle attenzioni della stampa. John L. Sullivan, che anni prima aveva reso la boxe uno sport popolare ed estremamente spettacolare dando lustro alle varie cinture di campione, afferm\u00f2 che Johnson era in una condizione fisica cos\u00ec superiore rispetto a Jeffries che egli avrebbe potuto perdere l'incontro solo se avesse avuto un mancamento lo stesso giorno del match. In preparazione dell'incontro, Johnson fece \"sparring\" con il veterano Al Kaufman. Prima della sfida, Jeffries dichiar\u00f2: \"\u00ab\u00c8 mia precisa intenzione andarci gi\u00f9 pesante con il mio avversario, in modo da buttarlo al tappeto pi\u00f9 in fretta possibile\u00bb\".\nInizialmente si scelse San Francisco come luogo dell'incontro, ma a tre settimane dalla sfida il governatore della California James Gillett dichiar\u00f2 che l'evento non si sarebbe potuto pi\u00f9 svolgere nel suo territorio. Il pugilato era ancora illegale in molti Stati e numerosi gruppi di persone avevano convinto il politico ad annullare il match, su presupposti religiosi e morali. Il promoter Tex Rickard ag\u00ec rapidamente e spost\u00f2 l'evento a Reno, nel Nevada, punto di incontro di diverse linee ferroviarie e dove lo sport era considerato legale.\nLe tensioni razziali crebbero intorno all'incontro e per prevenire che a uno dei due pugili potesse essere fatto del male, furono proibite le armi da fuoco all'interno e nei pressi dell'arena, e proibita la vendita di bevande alcoliche nelle vicinanze. Dietro alle tensioni razziali parzialmente istigate dai mass media stessi, che ponevano l'attenzione principalmente sullo scontro \"bianco contro negro\" piuttosto che sul semplice evento sportivo, si celavano anche ingenti affari di scommesse gestite dalla malavita locale che davano Jeffries vincente 10-7.\nL'incontro ebbe luogo il 4 luglio 1910 davanti a un pubblico di 20.000 persone, su un ring costruito appositamente per l'occasione a Reno. Jeffries si dimostr\u00f2 incapace di tenere testa al campione pi\u00f9 giovane e Johnson domin\u00f2 ampiamente il match. Nel quindicesimo round, dopo che Jeffries era stato messo al tappeto due volte per la prima volta in carriera, i secondi di Jeffries gettarono la spugna per far terminare la contesa ormai dall'esito segnato (e per evitare a Jeffries di subire un umiliante KO). Johnson dichiar\u00f2 in seguito che si rese conto di aver vinto il match gi\u00e0 intorno al 4\u00ba round, quando, dopo averlo colpito con un potente uppercut, vide l'espressione di sofferenza sul viso di Jeffries.\nLa \"battaglia del secolo\" (cos\u00ec definita dai giornali) fece guadagnare a Johnson una borsa di 65.000 dollari e zitt\u00ec i suoi detrattori, che avevano denigrato e sminuito la sua precedente vittoria su Tommy Burns (definito un \"finto pugile\").\nDisordini e conseguenze.\nL'esito del match foment\u00f2 diversi tumulti razziali in gran parte degli Stati Uniti; dal Texas al Colorado, da New York a Washington, si susseguirono episodi di violenza razziale in tutto il Paese. La vittoria di Johnson sul \"bianco\" Jeffries distrusse il sogno dei razzisti di aver trovato la \"great white hope\" (letteralmente la \"grande speranza bianca\") in grado di sconfiggere il campione negro. Molti bianchi si sentirono umiliati dalla sconfitta patita da Jeffries.\nLa gente di colore, al contrario, era al settimo cielo, e celebr\u00f2 la vittoria di Johnson come una conquista del movimento per l'emancipazione razziale. Il poeta William Waring Cuney rievoc\u00f2 la reazione del popolo dei neri alla vittoria di Johnson nel suo poema \"My Lord, What a Morning.\" In America, le persone di colore uscirono addirittura per le strade in processioni festanti ed improvvisate e alcune di loro si riunirono in gruppi di preghiera per ringraziare Dio.\nIn alcune citt\u00e0, come Chicago, la polizia non disturb\u00f2 le celebrazioni. Ma in altre citt\u00e0, la polizia, insieme ad orde di cittadini bianchi indignati, cerc\u00f2 di far cessare le manifestazioni di giubilo. Gli agenti di polizia dovettero interrompere decine di tentativi di linciaggio ai danni di cittadini di pelle nera. Nel complesso, i \"disordini\" ebbero luogo in pi\u00f9 di 25 Stati e in 50 citt\u00e0. Circa 23 afroamericani e due bianchi morirono durante atti di violenza, e centinaia di persone rimasero ferite.\nDocumentario del match.\nSvariate compagnie cinematografiche statunitensi unirono le loro forze per produrre un documentario dell'incontro tra Johnson e Jeffries, che venne a costare circa 250.000 dollari. Il film, con il titolo \"Jeffries-Johnson World's Championship Boxing Contest\", venne distribuito in tutti gli Stati Uniti e anche all'estero. In America, la proiezione del film venne vietata in molti Stati ed in diverse citt\u00e0 per paura dello scatenarsi di nuovi disordini. Come risultato, nel 1912, Il Congresso degli Stati Uniti proib\u00ec la distribuzione di film che contenessero immagini di incontri di pugilato professionistici (il bando venne tolto solo nel 1940). Nel 2005, il film-documentario del match Jeffries-Johnson \u00e8 stato annesso al National Film Registry dalla Biblioteca del Congresso degli Stati Uniti in modo da essere preservato per i posteri.\nPerdita del titolo.\nIl 5 aprile 1915, Johnson perse la cintura di campione mondiale dei pesi massimi contro Jess Willard, un cowboy originario del Kansas che aveva iniziato a boxare quando aveva gi\u00e0 trent'anni di et\u00e0. Davanti ad una folla di 25.000 persone assiepate nell'Oriental Park Racetrack dell'Avana, a Cuba, Johnson fu messo KO al 26\u00ba round di un match che ne prevedeva 45. Johnson, anche se si era dimostrato superiore in quasi tutti i round precedenti, inizi\u00f2 a tirare il fiato dopo il 20\u00ba round, e venne visibilmente scosso da pesanti colpi al corpo portati in successione da Willard.\nPi\u00f9 tardi Johnson afferm\u00f2 che dietro la sua sconfitta vi era una combine, e di aver simulato il KO solo per accontentare i suoi promoter. Tuttavia, ci\u00f2 non fu mai provato.\nVita privata.\nJohnson fu uno dei primi esempi di atleta dell'era moderna consapevole della propria fama. Egli appariva regolarmente sui giornali, alla radio, e successivamente anche al cinema in vari documentari e film. Guadagn\u00f2 considerevoli somme di denaro, spendendole poi in hobby costosi come le auto da corsa o i vestiti eleganti di alta sartoria, e regalando gioielli alle varie mogli. Per assecondare la sua passione verso le corse automobilistiche, Johnson sfid\u00f2 anche il pilota professionista Barney Oldfield in una gara di velocit\u00e0 che perse per\u00f2 in malo modo.\nSi racconta che, fermato dalla polizia per eccesso di velocit\u00e0, quando venne multato di 50 dollari (all'epoca una grossa somma), diede al poliziotto una banconota da 100, e quando l'agente gli disse di non avere il resto per una tale somma, Johnson gli disse di tenersi pure il denaro in eccedenza, cos\u00ec egli avrebbe potuto fare il viaggio di ritorno alla stessa velocit\u00e0 di prima. Johnson era anche un amante dell'opera (la sua preferita era \"Il Trovatore\") ed un appassionato di storia \u2014 in particolare era un ammiratore di Napoleone Bonaparte, che stimava per essere riuscito ad emergere dal nulla come aveva fatto lui stesso. Nel 1920, Johnson apr\u00ec un night club ad Harlem, il \"Club Deluxe\". Vendette il locale tre anni dopo a un gangster, tale Owney Madden, che lo fece diventare pi\u00f9 tardi il famoso \"Cotton Club\".\nCon i suoi comportamenti anticonvenzionali Johnson scosse costantemente le convenzioni dell'epoca riguardanti il \"giusto\" status sociale ed economico dei neri nella societ\u00e0 statunitense. Come afroamericano, diede scandalo sposando donne bianche, e si rivolgeva in modo beffardo e provocatorio alle persone (sia bianchi che neri) fuori e dentro il ring. Infine Johnson non faceva mistero della sua passione per le donne di pelle bianca, e spesso si vantava in pubblico della sua virilit\u00e0 con esse.\nJack Johnson si spos\u00f2 tre volte. Tutte le sue mogli erano bianche, fatto che caus\u00f2 considerevoli polemiche all'epoca, quando i rapporti interrazziali non erano ancora concepibili. Nel gennaio 1911, Johnson spos\u00f2 Etta Terry Duryea. Lei e Johnson si erano conosciuti ad una corsa di auto nel 1909. La loro relazione fu alquanto burrascosa. Ripetutamente picchiata da Johnson e sofferente di una forte forma di depressione, la donna si suicid\u00f2 nel settembre 1912, sparandosi alla testa con una rivoltella.\nMeno di tre mesi dopo, il 4 dicembre 1912, Johnson spos\u00f2 in seconde nozze Lucille Cameron. Quando Johnson spos\u00f2 la Cameron, due ministri di culto del Sud degli Stati Uniti auspicarono che Johnson venisse linciato. La Cameron divorzi\u00f2 da Johnson nel 1924 a causa dei suoi continui tradimenti. L'anno successivo, Johnson spos\u00f2 infine Irene Pineau, che gli rimase accanto fino alla morte. Quando un giornalista durante il funerale di Johnson le chiese che cosa avesse amato in lui, lei disse: \u00abLo amavo per il suo coraggio. Affrontava il mondo senza paura. Non c'era niente e nessuno che lo spaventasse\u00bb. Johnson non ha avuto figli.\nProblemi con la giustizia.\nIl 18 ottobre 1912 Johnson fu arrestato per violazione della \"Legge Mann\" contro la prostituzione in relazione al suo rapporto sentimentale con Lucille Cameron. Nello specifico l'accusa era quella di aver \"trasportato donne da Stato a Stato per propositi immorali\" con l'implicita accusa che la Cameron fosse una presunta prostituta. La Cameron, che presto sarebbe divenuta la sua seconda moglie, rifiut\u00f2 di collaborare con la giustizia e le accuse verso Johnson furono lasciate cadere.\nMeno di un mese dopo, Johnson venne nuovamente arrestato per un capo d'imputazione simile. Questa volta, la donna, un'altra presunta prostituta di nome Belle Schreiber, con la quale il pugile aveva avuto una relazione dal 1909 al 1910, testimoni\u00f2 contro di lui. Jack Johnson venne cos\u00ec condannato a un anno di carcere.\nJohnson cerc\u00f2 di evitare la prigione lasciando gli Stati Uniti, fuggendo, insieme a Lucille, a Montr\u00e9al in Canada il 25 giugno, prima di partire per la Francia. Per i successivi sette anni, la coppia visse in esilio in Europa, Sud America e Messico. Johnson torn\u00f2 in America il 20 luglio 1920. Si costitu\u00ec agli agenti federali sul confine messicano e nel settembre 1920 venne mandato al penitenziario di Leavenworth per scontare la sua condanna come detenuto numero 15461.\nNel maggio 2018, il presidente degli Stati Uniti d'America Donald Trump decret\u00f2 il perdono postumo verso Johnson, iniziativa partita e supportata dall'attore Sylvester Stallone.\nDeclino.\nDopo aver scontato la sua condanna, Johnson continu\u00f2 a combattere, ma la non pi\u00f9 giovane et\u00e0 stava iniziando a farsi sentire. Egli combatt\u00e9 da professionista fino al 1938 quando ormai aveva compiuto 60 anni e perduto 7 degli ultimi 9 incontri disputati. L'ultimo match della carriera fu una sconfitta al 7\u00ba round per TKO per mano di Walter Price. Si \u00e8 spesso dibattuto se includere o meno nel record personale del pugile gli incontri da lui disputati dopo i quarant'anni, poich\u00e9 egli, ormai in fase calante, combatteva solamente per i soldi al fine di mantenere il suo alto stile di vita.\nMorte.\nIl 10 giugno 1946, Johnson mor\u00ec in un incidente automobilistico avvenuto presso Franklinton, una piccola citt\u00e0 vicino a Raleigh in Carolina del Nord, mentre guidava affamato dopo che un ristorante della zona aveva rifiutato di servirgli il pranzo a causa del colore della sua pelle. Venne portato d'urgenza al pi\u00f9 vicino ospedale per neri, il Saint Agnes Hospital di Raleigh, dove mor\u00ec per le ferite riportate nell'incidente all'et\u00e0 di 68 anni. Il suo corpo venne sepolto nel Graceland Cemetery a Chicago.\nStile di combattimento.\nJack Johnson era dotato di uno stile di combattimento alquanto particolare ed \u00e8 considerato tra i pionieri dell'arte difensiva. A livello stilistico, egli port\u00f2 un approccio pi\u00f9 fluido e scientifico al mondo del pugilato, contribuendo alla modernizzazione dello sport.\nDurante la sua carriera, Johnson si costru\u00ec infatti uno stile di combattimento tutto suo e che non era d'abitudine nel pugilato dei suoi tempi. Bench\u00e9 fosse tipicamente lui a colpire per primo, egli faceva della propria difesa la sua arma migliore. Mostrava di avere un atteggiamento attendista nei confronti dei suoi avversari, lasciandoli sfogare nei primi round, per poi esplodere improvvisamente tutta la sua devastante potenza verso di loro. Invece che puntare al KO, combatteva spesso con l'intento di punire l'avversario con il passare delle riprese, ed era solito schivare un'alta percentuale di pugni. Una volta a suo agio, avrebbe poi colpito rapidamente con un pugno dei suoi. Tipica sua caratteristica era quella di far sembrare i suoi incontri quasi privi di sforzo, e come se avesse molto di pi\u00f9 da offrire al pubblico, quando subiva delle spinte si esibiva in potenti combinazioni ed abili manovre.\nSono rimasti conservati dei filmati in cui lo si pu\u00f2 osservare mentre sorreggeva il suo avversario, che senza il suo sostegno sarebbe caduto, sino a quando quest'ultimo non recuperava le forze (un classico esempio \u00e8 il match contro Stanley Ketchell). Spesso parlava durante gli incontri con persone a bordo ring mentre combatteva, o scherzava con il proprio avversario, talvolta sbeffeggiandolo apertamente. Johnson era un pugile dotato di una velocit\u00e0 di pugni eccezionale e di un'elevata potenza di braccia, ed era in grado di penetrare la difesa del nemico con rapidi contrattacchi. Maestro delle finte, durante il suo regno da campione del mondo fu in grado di dominare molti dei suoi match senza prendere troppi rischi.\nIl \"gigante di Galveston\" utilizzava anche tecniche inusuali all'interno del ring. L'autore Mike Aoki, grande appassionato di pugilato, scrisse infatti che \"a Johnson piaceva sferrare un pugno al bicipite dell'avversario quando questo stava per sferrargli un pugno feroce. Ci\u00f2 non impediva solamente che il pugno andasse a segno, ma intorpidiva o paralizzava il braccio del rivale.\" Sebbene ai suoi tempi si lottasse con guantoni pi\u00f9 sottili rispetto a quelli odierni, il suo viso rimaneva raramente segnato dagli incontri, proprio grazie al suo stile distintivo. Diversi analisti misero tuttavia in questione la solidit\u00e0 della sua mascella. Prima della battaglia con Willard, Johnson era stato fermato prima del limite solamente da Klondike Haynes (sconfitta per ritiro) e poi dal veterano Joe Choynski, ma va considerato che si trattava degli inizi della sua carriera e prima che egli raggiungesse la piena maturit\u00e0 pugilistica. Dopo la sconfitta con Choynski, non sarebbe stato messo KO per ben 14 anni. \nIl suo stile unico risult\u00f2 efficace contro molti dei suoi avversari, ma al contempo attir\u00f2 le critiche della stampa di settore, che lo accusava di boxare in modo \"disonesto\" e \"vigliacco\". In netto contrasto, il campione mondiale dei pesi massimi \"Gentleman\" Jim Corbett, bianco, utilizzava le stesse tecniche di Johnson una decina di anni prima, ma non riscosse disapprovazioni e fu anzi definito \"l'uomo pi\u00f9 onesto nel mondo della boxe\"."}
{"id": "551645", "revid": "767487", "url": "https://it.wikipedia.org/wiki?curid=551645", "title": "Cantone di Caumont-l'\u00c9vent\u00e9", "text": "Il Cantone di Caumont-l'\u00c9vent\u00e9 era una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551647", "revid": "125760126", "url": "https://it.wikipedia.org/wiki?curid=551647", "title": "Francesca Alinovi", "text": "Biografia.\nCarriera accademica.\nSi laurea in Lettere all'Universit\u00e0 di Bologna con una tesi di Storia dell'arte su Carlo Corsi discussa con Francesco Arcangeli. Successivamente si specializza con Renato Barilli occupandosi di Piero Manzoni, di Lucio Fontana e dello Spazialismo. Diviene in seguito ricercatrice di ruolo presso il DAMS di Bologna. Scrive per le principali riviste di arte contemporanea del periodo, come Flash Art, Domus e Bolaffi Arte.\nGli interessi di Francesca Alinovi si concentrano sulla storia delle avanguardie e sulle contaminazioni tra le varie arti: pittura, teatro, scultura, musica e fumetto. Durante i suoi viaggi a New York entra in contatto con la New Wave e gli artisti del Lower East Side, tra i quali Ann Magnuson, Kenny Scharf e Keith Haring. Nel 1981 scopre Fashion Moda e i graffiti del South Bronx. Attenta al panorama artistico a lei contemporaneo, diviene presto una sorta di \"talent scout\" di artisti italiani e americani.\nDal 1977 al 1982 Francesca Alinovi cura le \"Settimane Internazionali della Performance\" gestite dall'assessorato alla cultura di Bologna. Negli ultimi anni della sua vita si fa portavoce dell'Enfatismo, un movimento artistico nato intorno alla galleria Neon di Bologna e per il quale scrive il manifesto. Nel 1984 la Galleria d'Arte Moderna di Bologna realizza su suo progetto la mostra \"Arte di frontiera: New York graffiti.\"\nLa morte.\nFrancesca Alinovi fu uccisa all'et\u00e0 di 35 anni, presumibilmente nel tardo pomeriggio del 12 giugno 1983, nel suo appartamento di Bologna, in via del Riccio 7. Il delitto venne attribuito, con sentenza della Corte d'Assise d'Appello di Bologna confermata dalla Corte di Cassazione, a Francesco Ciancabilla, un giovane pittore residente a Pescara con cui la donna aveva instaurato una travagliata relazione sentimentale che durava da due anni. Nel 2005 Ciancabilla \u00e8 stato rimesso in libert\u00e0 dopo aver scontato la sua pena. Continua a dichiararsi innocente e secondo lui l'assassino \u00e8 ancora sconosciuto.\nRiconoscimenti.\nNei suoi diari, Keith Haring dichiara che la migliore intervista di tutta la sua vita \u00e8 stata fatta da Francesca Alinovi. Nel 1984 le dedica la mostra a Milano nella Galleria di Salvatore Ala e lo stesso anno realizza il dipinto sul suo omicidio \"Untitled (Painting for Francesca Alinovi)\".\nNel 1986 cinque figure che avevano vissuto e collaborato con Francesca Alinovi - Renato Barilli, Roberto Daolio, Alessandro Mendini, Loredana Parmesani, Franco Quadri - si riuniscono nel comitato \"Amici di Francesca Alinovi\" ed istituiscono il \"Premio Francesca Alinovi\" (comunemente noto come \"Premio Alinovi\"), conferito ad artisti che si siano distinti nella loro ricerca per sperimentazione e interdisciplinarit\u00e0 nel dialogo tra le arti. Il Premio ha aggiunto alla sua intitolazione istitutiva il nome di Roberto Daolio dopo la morte di quest'ultimo nel 2013, divenendo cos\u00ec Premio Alinovi Daolio. \nPer il trentennale dalla morte di Francesca Alinovi, il Museo di Arte Moderna di Bologna MAMbo ha organizzato la mostra \"Indagini di frontiera. Sulle tracce del percorso critico di Francesca Alinovi\" a cura di Sabrina Samor\u00ec.\nNel 2017 esce \"I am not alone anyway\", un film documentario di Veronica Santi sulla vita di Francesca Alinovi.\nIl \"caso Alinovi\".\nIl \"caso Alinovi\" ebbe rilevanza mediatica durante gli anni ottanta e in parte durante gli anni novanta, grazie ad alcune trasmissioni televisive che ne approfondirono i tragici risvolti, come \"Telefono giallo\" di Corrado Augias e \"Mistero in blu\" di Carlo Lucarelli. \nChiari riferimenti alla vicenda sono contenuti anche nel romanzo dello scrittore noir Massimo Carlotto, nel libro \"La verit\u00e0 dell'alligatore\" del 1995, con riferimento alla morte del personaggio letterario di Piera Belli. Bench\u00e9 l'autore proponga - anche in questo caso implicitamente - una ricostruzione alternativa del delitto Alinovi, il contesto del libro e lo stesso personaggio letterario non hanno a che vedere con la realt\u00e0 storica del delitto della docente bolognese. Le opere indicate hanno dunque sollevato dei dubbi in ordine alla responsabilit\u00e0 di Francesco Ciancabilla, il quale si \u00e8 sempre dichiarato estraneo al delitto, non portando tuttavia alcun riscontro concreto in grado di superare gli accertamenti giudiziari.\nAnche Loriano Macchiavelli trae ispirazione dal delitto Alinovi nel suo racconto \"Sarti Antonio e 47 colpi\". In questo racconto, la vittima Orietta Vinali viene trovata morta in circostanze che richiamano quelle della Alinovi, tra cui l'alto numero di coltellate e una scritta con il rossetto lasciata nell'appartamento della vittima.\nLa revisione del processo, richiesta a cadenza costante dai difensori di Ciancabilla, \u00e8 sempre stata rifiutata dalle corti competenti, non sussistendo elementi di prova idonei a smentire il costrutto accusatorio, ribaltando gli esiti delle indagini condotte dagli inquirenti negli anni ottanta. \nHa suscitato parecchio interesse mediatico anche la coincidenza che tra il 1982 e il 1983 sono state assassinate altre tre persone legate al DAMS di Bologna:\nI delitti Fabbri e Polvani sono a tutt'oggi insoluti; per il delitto Rossi \u00e8 stato condannato nel 1988 il sospetto colpevole."}
{"id": "551650", "revid": "226458", "url": "https://it.wikipedia.org/wiki?curid=551650", "title": "Cantone di Isigny-sur-Mer", "text": "Il Cantone di Isigny-sur-Mer era una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551651", "revid": "964", "url": "https://it.wikipedia.org/wiki?curid=551651", "title": "Marano (torrente)", "text": "Il Marano \u00e8 un torrente italo-sammarinese.\nPercorso.\nNasce dal Monte Ghelfa (alto 581\u00a0m) sul confine tra la Repubblica di San Marino e la provincia di Pesaro e Urbino. Delimita per circa 6\u00a0km il confine tra Italia e San Marino e scorre presso il castello sammarinese di Montegiardino e Faetano; quindi entra in Italia (provincia di Rimini) e passa vicino ai comuni di Montescudo e Coriano, per poi sfociare in mare nel comune di Riccione (in localit\u00e0 Spontricciolo), dopo poco meno di 30\u00a0km.\nNella zona di Fiumicello sorge il \"Parco Fluviale del Marano\", dove cresce un bosco con farnia, pioppo bianco e varie specie di salici."}
{"id": "551652", "revid": "767487", "url": "https://it.wikipedia.org/wiki?curid=551652", "title": "Cantone di Ryes", "text": "Il Cantone di Ryes era una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551657", "revid": "287204", "url": "https://it.wikipedia.org/wiki?curid=551657", "title": "Cantone di Tr\u00e9vi\u00e8res", "text": "Il Cantone di Tr\u00e9vi\u00e8res \u00e8 una divisione amministrativa dell'Arrondissement di Bayeux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 68 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 68:"}
{"id": "551670", "revid": "580", "url": "https://it.wikipedia.org/wiki?curid=551670", "title": "Figlio dell'uomo", "text": "L'espressione Figlio dell'uomo appare sovente nella Bibbia sia nella forma ebraica \"ben-adh\u00e0m\" (con la variante aramaica \"bar \u02bfen\u00e0sh\") che nella traduzione greca \u03c5\u1f31\u1f78\u03c2 \u03c4\u03bf\u1fe6 \u1f00\u03bd\u03b8\u03c1\u03ce\u03c0\u03bf\u03c5, \"hyi\u00f2s to\u00fb anthr\u00f2pou\", operata dagli agiografi del Nuovo Testamento.\nDi essa c'\u00e8 traccia anche nella letteratura apocrifa (per esempio Libro di Enoch e 4 Esdra).\nIl \"duplice nome\" di \"Figlio dell'Uomo\" e di \"Figlio di Dio\", attribuito a Ges\u00f9 Cristo nei quattro Vangeli, riecheggia la presenza di questi titoli negli scritti profetici dell'Antico Testamento e fu argomento utilizzato per affermare che Ges\u00f9 \u00e8 vero Dio e vero Uomo, due nature divina e umana nello stesso corpo-anima-spirito, come affermato dal diofisismo e dalla definizione di Calcedonia.\nAntico Testamento.\nNell'Antico Testamento il libro in cui questa espressione ricorre pi\u00f9 volte \u00e8 quello di Ezechiele, dove Dio si rivolge al profeta chiamandolo \"Figlio dell'Uomo\" pi\u00f9 di 90 volte.\nNell'ebraico dell'Antico Testamento, questa locuzione presenta pi\u00f9 di una sfumatura semantica. In moltissimi casi, tuttavia, indica soltanto un essere umano e perci\u00f2 molti traduttori scrivono semplicemente \"uomo\"; tra l'altro, ricordiamo:\nL'espressione \"Figlio dell'Uomo\" acquista un significato particolare in Dn , una pericope che recita: \nMolti commentatori considerano questa figura misteriosa una personificazione dei \"santi dell'Altissimo\", di cui Daniele parla nei successivi versetti 18, 22 e 27, ma gi\u00e0 la letteratura giudaica apocalittica lo intende come una figura messianica. Essa, quindi, \u00e8 stata intesa dalla tradizione e dalla Chiesa primitiva, come il \"trait-d'union\" tra l'Antico ed il Nuovo Testamento, in quanto la salita al cielo di Ges\u00f9 sarebbe l'adempiersi preciso e puntuale della profezia di Daniele.\nQuesta opinione resta a tutt'oggi condivisa dalla maggior parte del mondo cristiano.\nMolto interessante, anche se controverso, l'utilizzo del titolo \"Figlio dell'Uomo\" nel \"Libro delle Parabole\", la seconda sezione del Libro di Enoch. Secondo Paolo Sacchi \"il Libro delle Parabole \u00e8 datato con sicurezza a circa l'anno 30 a.C. e vi appare una figura chiamata Figlio dell'Uomo che ha le seguenti caratteristiche: \u00e8 una persona, non una collettivit\u00e0; ha natura superumana, perch\u00e9 \u00e8 creato prima del tempo e vive tuttora; conosce tutti i segreti della Legge e perci\u00f2 ha il compito di celebrare il Grande Giudizio alla fine dei tempi.\" Nei vangeli Ges\u00f9, proprio mentre si presenta come il Figlio dell'Uomo, si attribuisce anche il potere di giudicare (cfr. per esempio Mc 2,10-11 o Gv 5,27) e perci\u00f2 sembra identificarsi con il personaggio messianico del Libro delle Parabole.\nNuovo Testamento.\nNel Nuovo Testamento l'appellativo \"Figlio dell'Uomo\" si riferisce sempre a Ges\u00f9 ed \u00e8 uno dei titoli con il quale egli stesso molte volte preferisce auto-designarsi, in segno di adempimento delle profezie. Per esempio cfr. Matteo 8,20.\nNei Vangeli sinottici ricorre 66 volte, incluso Giovanni ricorre circa 80 volte, quante nel Libro di Ezechiele; al di fuori di essi ricorre in At , in Eb , e tre volte in Ap , e .\nQuesta locuzione pone l'attenzione sul fatto che Ges\u00f9 sia anche un essere umano essendo \"nato da una donna\", Maria che l'ha concepito e partorito (cfr. Gal e Lc ), sebbene con un'incarnazione per opera dello Spirito Santo nel grembo dell\"\"unica donna del genere umano che partorisce un figlio, essendo Vergine e Immacolata da peccato\".\nIn altri termini questa espressione vuole puntualizzare lo stretto legame di parentela esistente fra Ges\u00f9 Cristo e il genere umano oltrech\u00e9 ovviamente essere tesa ad esaltare la sua funzione salvifica (in virt\u00f9 del passo di Dn ).\nNon pu\u00f2 sfuggire una certa affinit\u00e0 (per assonanza e contenuto) con altri due titoli attribuiti a Ges\u00f9:\nNei Vangeli l'espressione \"Figlio dell'Uomo\", appare sempre pronunciata da Ges\u00f9 che stando a quanto possiamo dedurre da Mc e Mc la doveva ritenere particolarmente importante per chiarire il senso delle profezie che andava ad adempiere in parole e opere.\n al quale Ges\u00f9 ricorreva per rivendicare con forza la sua messianicit\u00e0 ma nel contempo usando l'accortezza di non allarmare i suoi ascoltatori.\nQuesta considerazione di fondo giustifica il fatto che essa sia utilizzata in un ampio e vario spettro di \"ambiti d'uso\": \nNon dimentichiamo che peraltro il suo modo di parlare doveva apparire enigmatico a molti degli ascoltatori (cfr. Gv \"\u201cChi \u00e8 questo Figlio dell'Uomo?\u201d).\"\nIn Gv 3.14, Ges\u00f9 Cristo compie un parallelismo fra il Figlio dell'Uomo e il serpente di bronzo (Numeri 21,39) che Mos\u00e8 fece costruire per tenere lontani i veri serpenti velenosi che uccidevano fra il popolo di Israele. In Ap 1.15-16, si trova la descrizione del Figlio dell'Uomo come uno che ha piedi di bronzo fuso a fuoco e una bocca dalla quale sporge una spada affilata dai due lati, metafora possibile della lingua biforcuta di un serpente. E Ges\u00f9 afferma che si dovranno affidare al Figlio dell'Uomo, cos\u00ec come Mos\u00e8 dovette affidarsi al serpente di bronzo.\nGes\u00f9 si proclama Maestro e Signore (Gv 13.13), non servitore di alcuno (Gv 15,15), e tuttavia figlio dell'uomo servitore (Mt 20,28) e Colui che serve (Lc 22,27), \"sempre prima persona\". Nel complesso, \u00e8 il servitore di Dio Padre, non tenuto a servire alcun uomo in quanto Signore Dio e Re, e che da solo liberamente sceglie di farsi servitore del prossimo (come nella lavanda dei piedi agli apostoli) per lasciare al genere umano l'esempio da imitare.\nParimenti in Luca 17.26 e in Matteo 14.37, si riferisce al ritorno del Figlio dell'Uomo, associando tale giorno allo stesso tipo di segnali celesti che si manifestarono nella natura quando ci fu il diluvio universale o fuoco e zolfo su Sodoma e Gomorra ai tempi di Lot.\nAltri passi in cui compare l'espressione \"Figlio dell'uomo\" si trovano nel Libro di Enoch, conservato in lingua etiope, e nel IV Libro di Esdra.\nL'interpretazione ebraico-messianica.\nNella letteratura apocalittica offerta dal profeta Daniele, l'espressione ebraica \u05d1\u05e8 \u05d0\u05e0\u05e9 Bar-'enash, traducibile come \"Colui che possiede le qualit\u00e0 di Adamo \"prima\" della cacciata dal Giardino dell'Eden\", era senza peccato, incorruttibile (senza divenire) e immortale (Lettera gli Ebrei 4,15).\nSolamente quando il Ges\u00f9 Cristo, Messia e Re, offerse la sua vita in croce quale sacrificio espiatorio, si spoglia volutamente di questi attributi, in adempimento delle profezie (Fil 2,5-9), condividendo in tutto la condizione umana fuorch\u00e9 nel peccato.\nPerci\u00f2, \"Figlio dell'uomo\" \u00e8 uno dei nomi col quale il Messia stesso si chiam\u00f2, per far comprendere a tutti la sua incarnazione in un corpo umano ed espiare cos\u00ec i peccati dell'uomo (Is 53,10). \"Figlio dell'uomo\" \u00e8 inteso come \"stirpe dell'uomo\" (Adam) o \"genere umano\": con la resurrezione dai morti vincere la morte una volta per sempre, per non morire mai pi\u00f9 (Sal 16,8-10).\nL'interpretazione cattolica.\nSecondo i teologi cattolici, questo libro, appartenente al canone ebraico (Tanak), alla sezione degli scritti (Ketuvim), ha dato luogo all'uso dell'espressione \"figlio dell'uomo\" riferito al Messia atteso dal popolo ebraico.\nOltre ai numerosi passi in cui Ges\u00f9 chiama s\u00e9 stesso come il \"Figlio dell'Uomo\", parlando in prima persona, i Vangeli hanno diversi passi in cui l'Evangelista, parlando in terza persona, sceglie di chiamare Ges\u00f9 in questo modo: Gv 9,35-38, e nei tre sinottici, Mt 26, 63-64; Mc 14, 61-62; Lc 22, 66-69, dove proclama nel corso del processo davanti al Sinedrio. Nella narrazione evangelica, Ges\u00f9 era il Messia di Dio e il Figlio dell'Uomo presente nelle profezie, e fu condannato per non aver mai negato questa verit\u00e0. Al riguardo disse:\nPer l'interpretazione detta, alla giustizia (distributiva e compensativa), Ges\u00f9 aggiunse il gratuito dono della propria vita, offerta per amore del genere umano, per rendere di nuovo possibile la vita eterna in Paradiso.\nGli evangelisti non usarono per caso o per coincidenza fortuita le stesse parole delle profezie dell'Antico Testamento. Al contrario prestarono attenzione ad usare proprio le stesse parole, oltre a riferire le parole di Ges\u00f9 che disse che tutto doveva adempiere le profezie, e \"nemmeno uno iota\" di quanto detto nell'Antico Testamento sarebbe stato tolto o negato.\nIl nodo critico \u00e8 una questione di fede: accettando che Ges\u00f9 Cristo \u00e8 Dio, in quanto perfetto, onnisciente e Sommo Bene, non pu\u00f2 mentire o sbagliarsi nel dire che le parole dei profeti erano a Lui riferite, che Egli \u00e8 il Figlio dell'uomo delle profezie. Anche per testimoniare questo, permise che fosse condannato a morte.\nL'interpretazione del Ges\u00f9 storico.\nSecondo il teologo G\u00e9za Vermes, uno dei maggiori studiosi del Ges\u00f9 storico e di controtendenza, l'espressione \"Figlio dell'uomo\" sarebbe un'espressione idiomatica tipica e frequente nella lingua aramaica cos\u00ec come parlata in Galilea, usata dagli abitanti per riferirsi a s\u00e9 stessi.\nNel Libro di Daniele, non sarebbe usata per una singola persona, ma per l'insieme dei \"Santi dell'Altissimo\" (Vermes: 181), e l'interpretazione messianica del Libro di Daniele (Figlio dell'uomo= Messia) sarebbe del II\u00b0 secolo, quindi non del profeta. Parimenti, nel Vangelo non avrebbe un carattere titolare (Vermes:197).\nNelle lingue antiche.\nIn accadico, \"figlio d'uomo\" \u00e8:\nIn sumero, \"figlio d'uomo\" \u00e8:\nIn ebraico, \"figlio d'uomo\" \u00e8:\nIn aramaico, \"figlio d'uomo\" pu\u00f2 essere (a causa di varianti dovute a elementi di ortografia e morfologia):"}
{"id": "551674", "revid": "125447424", "url": "https://it.wikipedia.org/wiki?curid=551674", "title": "Etna Valley", "text": "Etna Valley \u00e8 il nome che venne attribuito alla zona industriale di Catania in seguito all'insediamento di alcune grandi societ\u00e0 multinazionali dell'elettronica e dei semiconduttori. Dal 2007 tale nome designa ufficialmente il \"Distretto produttivo Etna Valley\" di Catania.\nNascita e sviluppo.\nIn seguito all'attivit\u00e0 di promozione del sindaco \"pro tempore\" Enzo Bianco e alla attivit\u00e0 imprenditoriale del siciliano Pasquale Pistorio si realizz\u00f2 un insieme di aziende attorno al nucleo costituito dalla STMicroelectronics, gi\u00e0 presente dagli anni sessanta quando la citt\u00e0 etnea veniva chiamata la \"Milano del Sud\", che aveva deciso di costruire uno degli stabilimenti pi\u00f9 moderni per la costruzione di microprocessori. Con la collaborazione dell'Universit\u00e0 degli studi di Catania e del CNR, altre aziende decisero di realizzare centri di ricerca con l'impegno di utilizzare i giovani laureati presso l'Ateneo catanese. Fra le pi\u00f9 importanti si citano Meridionale Impianti, Nokia, Numonyx, Maxim Integrated Products, Texas Instruments Incorporated, Vodafone, IBM, Alcatel, Selex Communications, Telespazio, Nortel, Berna e Wyeth.\nAttorno a queste grandi aziende \u00e8 sorto un indotto di oltre un migliaio di micro aziende che producono i semilavorati necessitanti per le varie produzioni. La forza lavoro giunse ad impiegare circa 5.000 giovani tra laureati e diplomati.\nInformatica e telecomunicazioni.\nParallelamente al settore delle tecnologie legate all'elettronica dei semiconduttori, con la nascita di Internet si svilupp\u00f2 anche il segmento dell'informatica e delle telecomunicazioni. In quest'ultimo settore, sin dal 1995, si registr\u00f2 la fioritura di un numero cospicuo di operatori locali che offrivano accessi ad Internet via modem su linea telefonica commutata. Negli anni a seguire alcuni di questi Internet service provider raggiunsero dimensioni ragguardevoli affermandosi nel mercato nazionale della larga banda, e tra questi Cities On Line poi divenuta T.net, Videobank, Telvia, Sicily On Line poi divenuta Siportal, per arrivare a Mandarin.\nLa crisi.\nNegli anni 2000 l'Etna Valley \u00e8 entrata in crisi anche in seguito alla mutata congiuntura mondiale e ci\u00f2 ha comportato sia una riduzione delle attivit\u00e0 e della forza lavoro impiegata che il blocco di alcune iniziative importanti di parecchie delle aziende coinvolte.\nEtna Valley \u00e8 stata riconosciuta come \"Distretto produttivo Etna Valley Catania\", con sede a Catania, con il decreto assessoriale D.A. n.181 /12.S della Regione Siciliana."}
{"id": "551684", "revid": "399", "url": "https://it.wikipedia.org/wiki?curid=551684", "title": "Scurcola", "text": ""}
{"id": "551689", "revid": "59912", "url": "https://it.wikipedia.org/wiki?curid=551689", "title": "Virgilio Degiovanni", "text": "Biografia.\nGli inizi: editoria e borsa.\nNegli anni ottanta fa esperienza alla Borsa di Wall Street. Diviene esperto di analisi tecnica di Borsa. Bench\u00e9 sia nota anche in Italia, tale metodologia non \u00e8 ancora praticata. Nel 1988 Degiovanni decide di farla conoscere al grande pubblico.\nNel 1991 fonda due riviste mensili: \"Millionaire Intraprendere\" (o, in forma abbreviata, semplicemente \"Millionaire\") e \"Borsa &amp; Finanza\", insieme alla casa editrice \"Editrend S.r.l.\" (oggi \"Virgilio Degiovanni Editore\"). \"Millionaire\" si occupa di imprenditoria, dedicando ampio spazio alle opportunit\u00e0 in franchising, alle idee per mettersi in proprio e alle risorse psicologiche che aiutano sul lavoro. \"Borsa &amp; Finanza\" \u00e8 dedicata espressamente agli investimenti finanziari. Nel 1996, \"Millionaire\" supera le 175.000 copie di diffusione. Successivamente, con la stessa casa editrice, pubblica altre riviste, fra cui \"Dossier Salute\" e \"Professione Genitore\".\nIl Millionaire Network.\nDegiovanni ha ideato e lanciato numerose iniziative, non sempre fortunate.\nFra le attivit\u00e0 che gli hanno procurato maggiore celebrit\u00e0, vi sono quelle legate al network marketing, una forma di multilevel marketing. Questo modello commerciale era gi\u00e0 presente in Italia (con aziende come \"Amway\" \u2014 la prima ad apparire \u2014 e \"Herbalife\", ad esempio); Degiovanni ne svilupp\u00f2 e ampli\u00f2 i meccanismi operativi, con l'intento dichiarato di consentire la possibilit\u00e0 di parteciparvi con successo a chiunque, e non solo ai pi\u00f9 dotati.\nL'obiettivo si rivel\u00f2 utopistico, tuttavia la rete distributiva da lui fondata nel 1994, il \"Millionaire Network\", arriv\u00f2 a riunire oltre 30.000 distributori.\nIl primo prodotto distribuito dal Millionaire Network fu la \"Millionaire Card\", una carta multiservizi che dava accesso a pi\u00f9 di 20 prestazioni professionali, gratuitamente o con sconti rilevanti. Le carte multiservizi erano allora gi\u00e0 in uso da assicurazioni e banche, .\nUno dei servizi aggiunti in un secondo momento alla \"Millionaire Card\" \nFra gli altri prodotti commercializzati attraverso i distributori del \"Millionarie Network\" vi sono stati fitonutrienti, personal computer (\"Olivetti\" e \"Apple\") e la carta telefonica internazionale prepagata \"AT&amp;T\", (ossia quelle che non si introducono nell'apparecchio telefonico, ma si utilizzano da apparecchi pubblici e privati tramite un codice segreto o \"pin\", impresso sulla carta stessa).\nIl Millionaire Market.\nL'8 gennaio 1996 fu dato il via a uno dei progetti pi\u00f9 ambiziosi: il \"Millionaire Market\", a fine maggio dello stesso anno gli esercizi aderenti erano gi\u00e0 38.000 in tutta la penisola (e alcuni anche all'estero), appartenenti a ogni settore d'attivit\u00e0.\nIl pi\u00f9 importante scopo dichiarato del \"Millionaire Market\" era di \"contrastare lo strapotere della grande distribuzione organizzata e dei centri commerciali\". Lo scopo si sarebbe realizzato coalizzando tra loro i negozianti al dettaglio per formare un unico enorme mercato.\nIl progetto fu lanciato con imponenti campagne pubblicitarie sui canali televisivi nazionali e mediante sponsorizzazioni, per la stagione 1996-97, di squadre di calcio di primo piano (come sponsor principale: , Padova, Monfalcone e Caltagirone; , e come sponsor tecnico). Tra i testimonial pubblicitari vi furono Marco Predolin e Mike Bongiorno.\nLa nuova Millionaire Card, di colore blu, era dotata di un chip elettronico, sulla quale i negozianti appartenenti al \"Millionaire Market\", tramite uno speciale dispositivo elettronico simile a un P.O.S., caricavano dei punti elettronici per ogni acquisto effettuato.\nLa carta col chip venne chiamata \"Millionaire Chip Card\" o semplicemente \"Millionaire Card\"; mentre la precedente versione della carta, quella con i servizi, venne ribattezzata \"Millionaire Vip Card\".\nTuttavia, a dispetto dei programmi annunciati e degli ingenti investimenti profusi, il progetto si esaur\u00ec nel giro d'un paio d'anni.\nLe nuove frontiere: internet e telecomunicazioni.\nNel 1998 Degiovanni fonda \"I@T\" (in origine \"I&amp;T\", \"Internet &amp; Telecommunications\"), con la quale si lancia nel mondo delle telecomunicazioni e di internet, con varie iniziative, fra cui la prima proposta di adesione in Italia a un servizio di telefonia fissa con un operatore diverso da Telecom Italia, fino a quel momento unico gestore monopolista. Nei primi due anni dal lancio sono stati stipulati tramite la rete distributiva di \"I@T\" oltre due milioni di contratti, pari al 43,5% dei clienti Infostrada.\nNel 1999 la Mercedes affida a I@T la distribuzione della Smart, vendendo 18\u00a0500 auto.\nA \"I@T\" si deve anche l'introduzione del primo servizio in Italia di accesso a internet attraverso il televisore (\"Freedomland\"), tramite un decoder, iniziativa che ricalcava un'analoga operazione che aveva riscosso successo negli Stati Uniti. Secondo l'ideatore, \u00ab\"Freedomland\" ambisce ad assumere una posizione dominante sul mercato della Internet television europea, alla stregua di quanto gi\u00e0 fatto da \"America Online\" sul mercato di internet per personal computer negli Stati Uniti\u00bb.\n\"Freedomland\", nata nel 2000 e di propriet\u00e0 di Degiovanni stesso, viene quotata in borsa nel Nuovo Mercato. Tuttavia, il mercato borsistico non crede a \"Freedomland\", e il titolo scende a 99,18 euro gi\u00e0 il primo giorno da 105 della quotazione iniziale. Nel giro di pochi mesi, il titolo perder\u00e0 il 90% del suo valore. Per i sostenitori di Degiovanni, si tratta della conseguenza di un atto speculativo ostile. Per i detrattori, invece, il prezzo delle azioni \"Freedomland\" era troppo alto. Di fatto, \"Freedomland\" \u00e8 la prima societ\u00e0 quotata in borsa a segnare il crollo del \"nuovo mercato\".\nLe disavventure di salute, finanziarie e giudiziarie.\nNel 2001 Degiovanni viene accusato di abusivismo finanziario e falso prospetto informativo. Secondo l'accusa, le azioni Freedomland sono state immesse sul mercato ad un prezzo artificiosamente alto, 105 euro, a causa di un falso prospetto informativo, nel quale il numero degli abbonati era \u201cgonfiato\u201d: erano indicati decine di migliaia di abbonamenti che in realt\u00e0 non erano ancora stati stipulati. Nel luglio 2001, il prezzo delle azioni era crollato a circa 16 euro.\nNel luglio 2002, in occasione di un'OPA su Freedomland, Degiovanni ha commentato: \"Per quanto mi riguarda, Freedomland vale almeno 19 euro per azione, considerando la cassa, i crediti fiscali, il magazzino, il credito d'IVA e quant'altro\".\nIl Tribunale di Milano infligge a Degiovanni dieci mesi di reclusione, pena patteggiata, per la falsificazione del prospetto di quotazione di \"Freedomland\". Trentamila risparmiatori hanno perso il 92% del loro investimento, per un controvalore di 315 milioni di euro .\nIl 12 agosto 2001 Degiovanni subisce un gravissimo incidente stradale in Corsica, mentre viaggia in motocicletta.\nRimane in coma 3 settimane; ma dopo un anno e mezzo di riabilitazione, ritorna al lavoro.\nSuccessivamente, Degiovanni mette a disposizione, senza obblighi per l'80% della somma, l'importo di 36 milioni di euro per risarcire gli investitori aprendo un conto specifico ad essi riservato, gestito direttamente da un primario studio legale di Milano. Tutta la movimentazione del conto viene comunicata agli organi competenti. Dopo essere passata di mano pi\u00f9 volte, Freedomland \u00e8 infine confluita in Eutelia S.p.A., cambiando oggetto d'impresa.\nNel luglio 2008 il Tribunale Civile di Milano condanna in primo grado Degiovanni, in solido con la Consob, Banca Leonardo e Deloitte &amp; Touche, a risarcire i duemila azionisti rappresentati dal Sindacato Italiano per la Tutela dell'Investimento e del Risparmio (SITI) oltre l'80% del loro investimento iniziale. Il procedimento \u00e8 tuttora aperto per i successivi gradi di giudizio.\nNel 2008-2009 Degiovanni \u00e8 stato docente di \"Comunicazione integrata d'impresa\" all'Universit\u00e0 di Cassino.\nAttivit\u00e0 recenti.\nNel 2007 Degiovanni lancia in Italia un nuovo progetto, \"Dymmy\": un circuito di aziende italiane che possono essere chiamate gratis e usufruire di molteplici servizi di interscambio. Nel 2009 il progetto si interrompe, dopo vani tentavi di trasformarlo in network, lasciando senza paga dipendenti e venditori.\nNel 2010 nasce \"Virgilio Degiovanni Communication\", societ\u00e0 attiva nella formazione online, dedita all'organizzazione di Corsi e programmi formativi.\nVita privata.\nSposatosi in giovane et\u00e0 con Consuelo Camerlenghi (nata nel 1966), con la quale ha messo al mondo una figlia e un figlio. \nNel 2008, dopo il divorzio, Degiovanni si trasferisce da Milano a Napoli, la citt\u00e0 della nuova compagna."}
{"id": "551694", "revid": "373722", "url": "https://it.wikipedia.org/wiki?curid=551694", "title": "Annone il Grande", "text": ""}
{"id": "551697", "revid": "399", "url": "https://it.wikipedia.org/wiki?curid=551697", "title": "Ostacoli (atletica leggera)", "text": "Le gare ad ostacoli praticate all'aperto sono: 100 metri ostacoli (specialit\u00e0 esclusivamente femminile), 110 metri ostacoli (specialit\u00e0 esclusivamente maschile) e 400 metri ostacoli. Al coperto si disputa la specialit\u00e0 dei 60 metri ostacoli.\nL'altezza massima degli ostacoli appartiene ai 110\u00a0m hs assoluti e raggiunge 106,7\u00a0cm, mentre in campo femminile il limite massimo \u00e8 di 84\u00a0cm nella distanza dei 100\u00a0m hs.\nSi tratta di una classe di specialit\u00e0 molto tecniche, per affrontare le quali \u00e8 importante avere leve inferiori lunghe nei maschi e un ottimo senso del ritmo, \nDescrizione della corsa con ostacoli.\nLa corsa con ostacoli \u00e8 un insieme di discipline dell'atletica leggera, che consistono nel percorrere una distanza interrotta da barriere a distanze costanti nel minor tempo possibile, in analogia con le corrispondenti corse sul piano.\nTali barriere si chiamano ostacoli, e il loro superamento viene detto passaggio o valicamento dell'ostacolo, ma \u00e8 scorretto definirlo salto, o chiamare la disciplina stessa salto degli ostacoli o salto ad ostacoli. Si tratta di una disciplina di corsa, e il passo speciale di superamento dell'ostacolo \u00e8 un passo di corsa, non un salto.\nCorsa o salto?\nGuardando il principiante che pratica una disciplina con gli ostacoli, quasi sempre egli sale molto pi\u00f9 del necessario al di sopra dell'elevazione sufficiente a valicare la barriera, effettuando veri e propri balzi per superare l'ostacolo. Osservando, al contrario, gare di classe mondiale, si vede che gli atleti, tendono a \"correre attraverso le barriere\", poich\u00e9 balzare danneggia il risultato finale, che \u00e8 il riscontro cronometrico. \nQuesto danneggia la prestazione, a vantaggio di coloro i quali riescono a mantenere un avanzamento pi\u00f9 continuo e costante, che non di rado vincono nonostante una minore velocit\u00e0 massima nella distanza piana.\nNella corsa con ostacoli lo scopo \u00e8 di percorrere la distanza nel minor tempo possibile e intuitivamente di subire il meno possibile un rallentamento da parte dell'ostacolo. Per fare questo, posando lo sguardo sulla linea delle anche degli atleti, si scopre che i principianti, quando salgono verso l'alto, in realt\u00e0 hanno trasformato gran parte della propria velocit\u00e0 orizzontale in elevazione, effettuando in pratica una serie di rincorse e di stacchi verso l'alto in ciascuna barriera. Negli atleti evoluti, in grado di eseguire il gesto con una buona tecnica, al contrario, la linea delle anche rimane quasi alla stessa altezza durante tutta la gara, subendo il meno possibile l'influenza dell'ostacolo.\nDiventa evidente in tal modo la differenza dalle discipline di salto, il cui scopo, al contrario, \u00e8 raggiungere distanze maggiori, in elevazione o in estensione in un singolo salto. In queste ultime la rincorsa serve a raggiungere la velocit\u00e0 necessaria ad effettuare il salto secondo la tecnica adoperata dall'atleta, non a percorrerne la distanza nel tempo pi\u00f9 breve possibile.\nLa corsa con ostacoli \u00e8 dunque una prova di corsa, che pu\u00f2 essere veloce o resistente, dai 60\u00a0m (indoor) ai 3000\u00a0m.\nLo scopo non \u00e8 il passaggio della barriera stessa, che la renderebbe una famiglia di discipline di salto, ma il tempo finale, che spinge la tecnica di passaggio verso la migliore efficienza, migliorando quindi il tempo finale.\nParlare di \"salto\" e di \"stacco\" \u00e8 dunque estremamente scorretto e fuorviante, specie insegnando la disciplina ai principianti. Negli ostacoli si parla, piuttosto, di \"passaggio\", \"valicamento\", \"superamento\", e di \"spinta\".\nLe misure e la suddivisione.\nGli ostacoli nascono come disciplina maschile, e solo successivamente vengono estesi alle categorie femminili, sia pure con attrezzi e misure estremamente facilitati e anacronistici rispetto all'evoluzione attuale dei risultati delle donne.\nLe altezze in origine erano soltanto due:\nLe distanze tra gli ostacoli erano, analogamente, misurate in iarde: nei 110\u00a0m - 15 iarde dalla partenza al primo ostacolo, pari a 13,72\u00a0m, e 10 iarde per ogni intervallo tra gli ostacoli, pari a 9,14\u00a0m.\nNelle distanze tra le barriere dei 400\u00a0m invece vige da sempre la misura decimale comune nell'Europa continentale: 45\u00a0m dalla partenza al primo ostacolo e 35\u00a0m per ciascun intervallo.\nLe corse con ostacoli vengono suddivise in ostacoli alti e bassi, distinguendo cos\u00ec le gare brevi (60, 100, 110), da quelle lunghe (400, 3.000 siepi).\nIntuitivamente, le qualit\u00e0 e la precisione della tecnica di passaggio richieste agli atleti sono diverse al variare della distanza totale della gara, e delle distanze delle barriere. Errori che sono difficili da vedersi nei 110\u00a0m hs sono, per esempio, comuni nei 400\u00a0m hs, e viceversa.\nSi pu\u00f2 grossolanamente affermare, senza commettere una grande imprecisione, che la qualit\u00e0 richiesta alla tecnica di passaggio diminuisce all'aumentare della distanza.\nUn ostacolista dei 110 di classe mondiale non pu\u00f2 quindi prescindere da una buona o ottima tecnica di passaggio, mentre un ostacolista dei 400 potrebbe avere una tecnica pi\u00f9 approssimativa, ma una migliore capacit\u00e0 di gestione del ritmo di gara.\nQuesta tendenza al peggioramento della tecnica \u00e8 resa ancor pi\u00f9 evidente dalla disciplina pi\u00f9 lunga, i 3000 metri siepi, che fanno parte della famiglia, in cui gli atleti tuttavia spesso non sviluppano affatto la tecnica di passaggio, prediligendo allenamenti mirati alle capacit\u00e0 aerobiche.\nLa tecnica.\nIl passaggio dell'ostacolo \u00e8 uno, e uno soltanto. Le fasi in cui si suddivide sono osservabili dall'esterno, mentre per l'atleta il gesto \u00e8 un unico e continuo passo di corsa le cui fasi sono collegate e si equilibrano tra loro, intrecciandosi nel tempo.\nDeve perci\u00f2 essere evitata l'idea della ricerca di una posizione statica precisa, ricordando che non si tratta di una fotografia, ma di un complesso insieme di equilibri dinamici in movimento, che si possono ottenere semplicemente effettuando il passaggio, o un esercizio tecnico e correggendo gli errori uno ad uno.\nUn requisito essenziale \u00e8, naturalmente, apprendere una corretta tecnica di corsa, il cui apprendimento si sposa bene con l'apprendimento della corsa con ostacoli.\nL'ostacolo invece, per definizione, \u00e8 un impedimento che rallenta la corsa, e la tecnica di passaggio mira a danneggiare il meno possibile la velocit\u00e0 orizzontale dell'atleta. \nCon le precisazioni appena viste, si possono convenzionalmente distinguere tre (o anche no) fasi:\nAttacco e spinta.\nIl primo arto che si apre verso l'ostacolo viene detto prima gamba o gamba di attacco, mentre il secondo arto, che ne sostiene la salita, viene detto seconda gamba, o gamba di spinta.\nLa corretta posizione di attacco prevede una spinta \"molto completa\" di seconda gamba, e un attacco, detto di ginocchio, salendo verso la barriera con il ginocchio della prima gamba piegato verso il petto. La distensione dell'arto di attacco deve avvenire con un lungo movimento fluido e non con un brusco calcio del piede.\nUn errore molto comune \u00e8 il movimento calciato della prima gamba, che causa diversi errori fondamentalmente legati all'abbassamento del bacino e alla rotazione dello stesso nel verso identificato dal movimento calciato.\nIl passaggio dell'ostacolo \u00e8 un passo di corsa, e non un balzo. \u00c8 perci\u00f2 fondamentalmente errato e scorretto parlare di \"salto degli ostacoli\", giacch\u00e9 si tratta di corsa con ostacoli.\nIl passo di corsa \u00e8 esasperato per la presenza della barriera, amplificando anche il movimento delle braccia, che devono assecondare l'aumento di ampiezza del movimento delle gambe, ma senza cambiare ove possibile la linea che avrebbero in un passo di corsa veloce.\nIl braccio opposto alla prima gamba avr\u00e0 dunque un movimento pi\u00f9 lungo e disteso, mentre pi\u00f9 rapido sar\u00e0 quello successivo, legato all'altrettanto rapido richiamo della seconda gamba.\nL'atleta che sbraccia e \"rema\" nell'aria lateralmente, non fa infatti altro che usare inconsapevolmente le braccia come bilancieri per compensare errori compiuti con gli arti inferiori, come un disallineamento della linea del bacino rispetto all'ostacolo o uno sbilanciamento per l'urto di una barriera.\n\u00c8 di fondamentale importanza affrontare l'ostacolo senza flettere volontariamente la seconda gamba durante la spinta (in gergo posizione \"seduta\"), per arrivare all'attacco con il bacino elevato il pi\u00f9 possibile, limitando in tal modo le oscillazioni dell'altezza del bacino nel corso del valicamento e dei passi intermedi tra le barriere.\nQuesto comportamento contribuisce a ottimizzare la ripresa di corsa dopo l'ostacolo e minimizza la perdita di velocit\u00e0 durante il superamento dello stesso.\nLa spinta di seconda gamba deve essere il pi\u00f9 completa possibile, e per riuscirvi l'atleta deve disporre di uno spazio sufficiente per effettuare la spinta, che deve essere perci\u00f2 effettuata da lontano rispetto alla barriere.\nLa distanza tra il punto in cui il piede della seconda gamba prende contatto all'attacco della barriera, e la barriera stessa, si chiama distanza di attacco.\nUna distanza di attacco troppo ravvicinata provoca l'arretramento delle spalle e una proiezione verso l'alto analoga allo stacco del salto in alto, con una drastica diminuzione della velocit\u00e0 per trasformarne una parte in elevazione, e un altro rallentamento susseguente, legato all'ammortizzamento per l'eccessiva elevazione nel passaggio.\nI piedi della prima e della seconda gamba devono inoltre conservare il pi\u00f9 possibile la posizione \"a martello\", anche nelle fasi successive del valicamento, per favorire il mantenimento degli angoli ottimali delle articolazioni, e l'attacco di ginocchio della prima gamba.\nFase di volo.\nNon scandalizzi l'idea di una fase di volo, dopo aver pi\u00f9 volte ripetuto la differenza tra la corsa con ostacoli e i salti.\nOgni passo di corsa ha una fase di volo, poich\u00e9 \u00e8 proprio questo che distingue la corsa dalla camminata, in cui almeno un piede \u00e8 sempre a terra.\n\u00c8 inoltre importante sottolineare che durante la fase di volo l'atleta non pu\u00f2 cambiare direzione, ma pu\u00f2 soltanto ruotare intorno al proprio baricentro. Questo \u00e8 il motivo per cui la spinta di seconda gamba non deve essere interrotta prematuramente, ma completata fino in fondo, perch\u00e9 un errore nei tempi di spinta porta a una rotazione intorno al baricentro che viene compensata con errori di vario genere.\nTerminata la spinta di seconda gamba, e raggiunta la piena distensione della prima sull'ostacolo, con il bacino che asseconda il movimento in avanti, inizia la fase di volo, nella quale si effettuano due gesti simultanei che si equilibrano a vicenda.\nMentre il piede della prima gamba supera l'ostacolo, inizia anche la sua discesa verso il suolo, a gamba tesa e con il piede sempre a martello.\nSimultaneamente, equilibrando la discesa della prima gamba, avviene lateralmente il richiamo della seconda gamba.\nQuesta azione fornisce un terzo nome alla seconda gamba, vale a dire gamba o arto di richiamo.\nNon appena il piede di attacco supera l'ostacolo, l'arto deve puntare verso il suolo con decisione, mantenendo fino in fondo la posizione a martello. La velocit\u00e0 \u00e8 proporzionata alla gara cui si sta prendendo parte, e all'ampiezza della corsa.\nSenza entrare troppo nei dettagli, la discesa della prima gamba e il richiamo della seconda tenderanno ad essere pi\u00f9 rapidi (e dunque pi\u00f9 violenti) nei 100\u00a0m con ostacoli, rispetto alle distanze pi\u00f9 lunghe.\nLa tecnica mediamente pi\u00f9 spontanea e diffusa \u00e8 di portare a terra la prima gamba tesa, gi\u00e0 pronta per il contatto in tenuta senza abbassare il bacino al contatto con il suolo, anche se nella storia esistono notevoli casi di atleti dotati di ottima tecnica e grande valore internazionale, come il tedesco Munkelt, che portava l'arto flesso molto rapidamente al suolo, pur mantenendo una corretta azione di tenuta al suolo.\nLa gamba di richiamo deve essere guidata compatta e con il ginocchio piegato per evitare scalciate laterali, come nel caso della prima gamba, tenendo anche in questo caso il piede a martello.\nSe la spinta nella fase precedente sar\u00e0 stata completa e adeguata, solitamente la seconda gamba viagger\u00e0 all'incirca parallela al terreno e l'arto non toccher\u00e0 l'ostacolo. Al contrario, in caso di spinta insufficiente, magari composta con altri errori tecnici, con larga probabilit\u00e0 il ginocchio giunger\u00e0 troppo basso, urtando contro la barriera in modo pi\u00f9 o meno violento. Un grosso errore, immediatamente visibile, \u00e8 avere il piede della seconda gamba pi\u00f9 alto del ginocchio della stessa. Questo sintomo indica che l'atleta focalizza la propria attenzione sul piede anzich\u00e9 sul ginocchio.\nL'altezza e la correttezza del movimento di seconda gamba sono estremamente collegate alla completezza della spinta nella fase precedente. Un errore gravissimo \u00e8 interrompere la spinta di seconda gamba prima del suo completamento (completa distensione dell'arto di spinta dietro all'atleta), e di conseguenza essere costretti a tirare l'arto di richiamo per compensare alla mancata inerzia e al ritorno elastico dello stesso. Una probabile conseguenza di un simile errore sar\u00e0 un contatto traumatico contro la barriera.\nLe braccia continuano il movimento amplificato descritto in precedenza, invertendo la loro direzione in modo naturale, come avviene per le gambe.\nPresa di contatto e ripresa della corsa.\nLe due azioni, come gi\u00e0 detto, sono simultanee, e si equilibrano a vicenda, aiutate dalle braccia, che devono continuare l'azione esasperata di prima, evitando il pi\u00f9 possibile di \"sbracciare verso l'esterno\".\nMentre la seconda gamba svolge il suo richiamo, la prima gamba scende verso terra e prende contatto con il terreno.\nL'atterraggio della prima gamba \u00e8 estremamente traumatico, e l'atleta deve imparare ad effettuarlo a gamba tesa, senza cedere, con il carico concentrato sull'avampiede. L'atleta deve cercare di impedire al tallone della prima gamba di toccare terra, mantenendo la sensazione interiore di avere un bastone rigido al posto della prima gamba.\nRari atleti, dotati di piedi pi\u00f9 forti (intendendo con questo la muscolatura collegata all'ammortizzamento ed al rimbalzo dei piedi, localizzata nei polpacci, e in particolare in solei e gemelli) riescono a evitare di toccare terra con il tallone. Questo dettaglio \u00e8 visibile solamente attraverso la realizzazione di filmati ad alta velocit\u00e0 puntati sui piedi degli atleti all'atterraggio delle barriere.\nAlla presa di contatto, la gamba di richiamo non ha ancora terminato la propria azione, e deve mantenere il ginocchio flesso e il piede vicino al femore, mentre il femore continua a ruotare in avanti quasi parallelo al terreno, portando il ginocchio verso il petto.\nIl piede e l'angolo tibia/femore non si devono aprire prima dell'allineamento del ginocchio e del piede con la direzione di corsa dell'atleta, ed \u00e8 solo a questo punto inizia la distensione dell'arto di richiamo, guidata e disciplinata dalla posizione dal ginocchio. Il piede deve scendere cercando il terreno sul prolungamento della linea spalle-bacino dell'atleta. Cercare terreno dietro a questo punto provoca all'atleta la sensazione di cadere in avanti, causando uno sbilanciamento, mentre cercarlo davanti tende a farlo \"piantare\", causando un calo di velocit\u00e0 e un probabile abbassamento della linea del bacino.\nL'atleta esperto e tecnicamente evoluto percepisce chiaramente un simile errore nel proprio passaggio.\nRispettando questa tecnica, diventa possibile e naturale raggiungere il suolo alla massima velocit\u00e0 e nella migliore posizione per la spinta massima.\nUn passaggio svolto correttamente porta l'atleta a minimizzare la perdita di velocit\u00e0, ed a raggiungere una posizione dopo la barriera che gli consente il massimo dinamismo e le spinte pi\u00f9 efficaci.\nRispetto dei tempi di esecuzione.\nIl sopra descritto completamento dell'azione di seconda gamba avviene simultaneamente alla discesa della prima, ma non si conclude simultaneamente al contatto del piede di attacco con il suolo, poich\u00e9 fa parte del passo di corsa successivo, perci\u00f2 le azioni di attacco e richiamo devono sempre essere pensate come un movimento simultaneo.\nMentre avviene la spinta di seconda gamba, simultaneamente avviene l'attacco di prima gamba.\nMentre inizia la discesa della prima gamba, simultaneamente principia il richiamo della seconda.\nMentre la prima gamba \u00e8 appoggiata a terra, e spinge, sia pure in tensione \"a bastone\" per contribuire all'avanzamento dell'atleta, simultaneamente la seconda gamba completa il passaggio dalla posizione laterale tenuta sull'ostacolo, fino al completo allineamento davanti all'atleta.\nPreso il bacino come se fosse l'estremit\u00e0 superiore di un pendolo, e i due femori come se fossero le masse sospese al filo, non devono esservi mai istanti in cui i due femori procedano nella stessa direzione ma devono sempre avvicinarsi (fase di volo e di atterraggio, o richiamo) o allontanarsi (fase di spinta).\nCi\u00f2 significa, per esempio, che non si deve richiamare la seconda gamba quando ancora la prima sta salendo, e viceversa non si deve iniziare il richiamo di seconda quando la prima non ha ancora iniziato la fase di discesa (che dal punto di vista pendolare prima descritto \u00e8 un avvicinamento dei femori).\nUn'analoga utile metafora \u00e8 quella della forbice, in cui le lame non possono fare altro che aprirsi e chiudersi (e non avrebbe molto senso un funzionamento diverso).\n\u00c8 normale vedere principianti non preparati che, pur non avendo ancora iniziato la discesa di prima gamba, gi\u00e0 stanno richiamando la seconda, con evidente rottura del ritmo e del passaggio.\nIl passaggio di ostacolo \u00e8 infatti, come gi\u00e0 affermato, un passo di corsa esasperato, e in nessun passo di corsa gli arti inferiori procedono nella stessa direzione.\nDistanze.\nNella tabella che segue vengono riportate le altezze e le distanze previste nelle varie categorie.\nNella disciplina dei 110 hs, e in tutte le altre con le stesse distanze tra le barriere e altezze delle stesse, gli atleti juniores corrono comunemente con la misura degli ostacoli di 1,00 m, ma possono scegliere di partecipare alle gare assolute correndo con gli ostacoli pi\u00f9 alti (1,06 m). Qualora ottengano il minimo di partecipazione, possono prendere parte ai campionati nazionali assoluti."}
{"id": "551700", "revid": "113313974", "url": "https://it.wikipedia.org/wiki?curid=551700", "title": "Majorette (sport)", "text": "Secondo il \"Regolamento della Federazione Italiana Gruppi Majorettes\", la Majorette \u00e8 una ragazza che pratica una disciplina di sport e spettacolo.\nLe Majorettes non sono figure sportive singole ma fanno parte di \"Gruppi regolari\" che devono avere minimo 12 elementi (dai 6 ai 30 anni) e sfilano sempre insieme alla propria banda musicale o a pi\u00f9 bande. Dal punto di vista normativo i \"Gruppi\" sono associazioni sportive dilettantistiche, definite anche Club, con proprio atto costitutivo, statuto e regolamento interno, anche se spesso sono aggregate a bande musicali o altri organismi.\nLa figura centrale del \"Gruppo\" \u00e8 la \"Capitana\", majorette maggiorenne che acquisisce tale incarico su decisione del Direttivo dopo almeno due anni di anzianit\u00e0 nel \"Gruppo\", la regolare progressione tecnica e il \"Corso teorico-pratico per Capitane\".\nPer la formazione delle \"Capitane\" e dei Dirigenti e per la formazione-base dei Gruppi di nuova istituzione esiste un corpo istruttori.\nL'attrezzo principalmente usato dalle majorettes \u00e8 il bastone (lo stesso utilizzato nel Twirling) , un'asta metallica a sezione circolare di lunghezza variabile tra i 50 e i 75\u00a0cm, alle cui estremit\u00e0 vi sono due pomelli in gomma: uno piccolo (\"tip\") ed uno grande (\"ball\" o \"star\"). Vengono inoltre usati pom - pon, bandiere, nastri e tamburelli, anche se negli anni le majorettes sono cambiate grazie ad internet, che ha dato una conoscenza pi\u00f9 ampia delle coreografie e delle innovazioni di gruppi provenienti da tutto il mondo.\nQuesto ha favorito la creazione di nuovi eventi nazionali ed internazionali che hanno aiutato gruppi poco conosciuti a pubblicizzarsi sia all'interno di questo sport/spettacolo ma anche al pubblico sempre pi\u00f9 vasto che partecipa a tali eventi.\nLa storia delle majorettes parte dagli Stati Uniti d'America, durante gli anni venti, dove, davanti ai musicisti delle bande musicali, si esibiva un mazziere che manovrava un bastone lungo circa 80\u00a0cm. Nel tempo le mazze furono modificate diventando pi\u00f9 leggere e maneggevoli.\nDopo gli anni '30 nacquero le majorette a scopo folkloristico.\nIn Italia i primi gruppi di majorettes sfilavano con bandierine e con tamburelli, fino all'avvento del bastone, verso la seconda met\u00e0 degli anni '70.\nIn Italia esiste una federazione a tutela dei Gruppi Majorettes, con sede a Torino, Altri gruppi, con sedi in piccoli paesi, scelgono di affiliarsi al direttivo della banda musicale alla quale sono affiancati. \nOltre all'associazione FITW esistono altre sociazioni, come l'NBTA, meno conosciuta ma pi\u00f9 estesa."}
{"id": "551701", "revid": "48475170", "url": "https://it.wikipedia.org/wiki?curid=551701", "title": "Colonna della Giustizia", "text": ""}
{"id": "551702", "revid": "51127", "url": "https://it.wikipedia.org/wiki?curid=551702", "title": "L'idiota (Kurosawa)", "text": ""}
{"id": "551703", "revid": "486946", "url": "https://it.wikipedia.org/wiki?curid=551703", "title": "Gran Duchessa Tatiana di Russia", "text": ""}
{"id": "551705", "revid": "339392", "url": "https://it.wikipedia.org/wiki?curid=551705", "title": "Gran Duchessa Maria Nikolaevna di Russia", "text": ""}
{"id": "551706", "revid": "729019", "url": "https://it.wikipedia.org/wiki?curid=551706", "title": "NeXT (rivista)", "text": "NeXT \u00e8 una rivista italiana di fantascienza e letteratura fantastica in generale, nata nel 2005 come bollettino ufficiale del movimento letterario del connettivismo. I racconti pubblicati spaziano nell'intero spettro tematico della narrativa fantastica, mentre gli articoli tendono a privilegiare riflessioni critiche sullo stato della fantascienza e sul futuro, con rubriche dedicate alla scienza e alla tecnologia. Recentemente, il numero delle rubriche \u00e8 stato ampliato notevolmente e si \u00e8 cominciato a pubblicare articoli che riguardano l'intero mondo connettivista, quali riflessioni sulla letteratura, sul cinema, sui fumetti e cos\u00ec via.\nStoria.\nFondata nel marzo 2005 da Marco Milani, Giovanni De Matteo e Sandro Battisti, la rivista \u00e8 stata diretta prima da De Matteo e poi da Battisti, e si \u00e8 attestata subito come uno dei pi\u00f9 attivi laboratori di idee in seno alla fantascienza italiana, pubblicando tra l'altro opere di Lukha Kremo Baroncinj, Ro, Abate degli Stolti, autori attivi nel campo da diversi anni. Attraverso i suoi scrittori ha allacciato una intensa rete di collaborazioni incrociate con le pi\u00f9 vitali realt\u00e0 on line del settore, come \"Continuum\" e \"Fantascienza.com\". La pubblicazione si avvale di artisti grafici che cambiano di volta in volta (tra i pi\u00f9 assidui \"arredatori\" dei numeri si possono citare Daniele Cascone, Francesco D'Isa e Matteo Ventura). NeXT si distingue da altre riviste anche per la scelta di pubblicare tutti i contributi narrativi e saggistici usando lo pseudonimo dei rispettivi autori. La scelta, gi\u00e0 espressa a suo tempo nel Manifesto del Connettivismo (dicembre 2004), \u00e8 inquadrabile in un'esigenza di rottura con ogni logica commerciale o tendenza di mercato.\nIl tutto si sposa allo spirito schiettamente anarchico che presiede alla nascita stessa del movimento, che si distingue come un tentativo anacronistico di avanguardia all'interno di un genere come la fantascienza, votato per natura alla sperimentazione e alla prefigurazione di scenari futuri.\nLa rivista \u00e8 stata finalista ai Premi Italia 2006, 2007, 2008, 2009 e 2010 nella sezione \"Fanzine\", premio conquistato poi nel 2011. Sempre nel 2011 \u00e8 uscita una raccolta dei primi 15 numeri di NeXT intitolata SuperNeXT, edizione curata da Alex Tonelli e Domenico Mastrapasqua. Dal luglio 2006 \u00e8 on line il sito web di riferimento della rivista e dell'intero movimento, a opera di 2x0: \"Next Station\", un orizzonte elettronico aperto sull'universo del Connettivismo. Nel 2009 la rivista ha avuto un'edizione internazionale in lingua inglese, co-curata da De Matteo e Salvatore Proietti, con contributi di firme storiche del gruppo e di ospiti di eccezione quali Alan D. Altieri, Giuseppe Lippi, Riccardo Valla e Richard K. Morgan."}
{"id": "551711", "revid": "61051", "url": "https://it.wikipedia.org/wiki?curid=551711", "title": "Cesi (Terni)", "text": "Cesi \u00e8 una frazione del comune di Terni, nella regione Umbria.\nIl piccolo paese giace ad un'altitudine di 437 sulle pendici del monte Eolo, una delle ultime propaggini dei monti Martani verso sud. Esso dista circa 10\u00a0km da Terni, nella periferia nord verso Carsulae. La posizione del paese, addossato alla montagna, \u00e8 ideale per offrire un panorama dell'intera conca ternana. Secondo i dati Istat del 2001, vi abitano 682 residenti.\nStoria.\nLe probabili origini umbre del paese sono testimoniate dai resti di mura che si trovano poco sotto la posizione occupata attualmente. Salendo, invece, verso la cima del Monte Torre Maggiore (1.121 m), si incontrano i resti di un complesso religioso italico risalente al VI secolo a.C., venuti alla luce con una campagna di scavi.\nPoco lontano, resti di mura poligonali coeve dovevano racchiudere quella che era probabilmente la citt\u00e0 umbro-romana di \"Clusiolum\".\nNel Medioevo, Cesi era un feudo degli Arnolfi e capitale delle Terre Arnolfe da loro possedute (\"Arnulf\" era il nome del signore longobardo che ivi arriv\u00f2 prima del 1000).\nIl nome del borgo deriva dal latino \"caesa\", che segnala un luogo diboscato. \nIl paese ha dato i natali all'omonima casata Cesi che acquis\u00ec il titolo di duchi di Acquasparta. Da questa nobile famiglia discendono cinque cardinali e Federico Cesi, fondatore dell'Accademia Nazionale dei Lincei.\nComune autonomo facente parte fino al 1927 della provincia dell'Umbria, fu accorpato nello stesso anno nel comune provincia.\nEconomia e manifestazioni.\nSul pianoro di S. Erasmo si trova un osservatorio astronomico.\nInfrastrutture e trasporti.\nA Cesi, il servizio di mobilit\u00e0 pubblica \u00e8 gestito da Busitalia Umbria con alcune linee passanti urbane ed extraurbane ternane: 3(Cesi Scalo) e E616 (Acquasparta,Portaria, Cesi)\nSport.\nLa principale squadra di calcio \u00e8 l\"'A.S.D. Cesi F.C.\" che milita in Seconda Categoria Girone E."}
{"id": "551712", "revid": "15756", "url": "https://it.wikipedia.org/wiki?curid=551712", "title": "Eskimo (sport)", "text": "L'eskimo, conosciuto in lingua inglese con il termine eskimo roll, \u00e8 una particolare manovra che viene utilizzata per riportare nella posizione corretta la canoa oppure il kayak dopo che questa si \u00e8 ribaltata, attraverso l'uso del corpo e della pagaia (in fase avanzata si pu\u00f2 fare a meno della pagaia ed utilizzare soltanto le mani). In funzione del tipo di condizione e del tipo di imbarcazione sulla quale ci si trova, \u00e8 possibile \"tirare\" diversi tipi di \"eskimo\".\nPratica e descrizione.\nPer avere pieno controllo di un \"eskimo\" affidabile, sono necessarie teoria e pratica.\nPerch\u00e9 un \"eskimo\" abbia successo, \u00e8 necessario che il vogatore sia in grado di eseguire la manovra, che la canoa/kayak abbia un profilo dello scafo tale da permettergli la rotazione, e che sia provvista di paraspruzzi.\n\"Tirare\" un \"eskimo\" in canoa \u00e8 considerato pi\u00f9 difficile di un \"eskimo\" in kayak, soprattutto in una canoa tandem dove \u00e8 necessaria una perfetta armonia di movimento tra i canoisti. Molto difficile risulta questo in particolare nelle canoe canadesi biposto (C2), in cui uno dei canoisti deve cambiare lato di pagaiata (trattandosi di pagaia a pala singola) e contemporaneamente deve tirare l'eskimo.\nCosa molto importante per raddrizzarsi \u00e8 la posizione della canoa che deve essere piatta. Questo problema non si affronta nelle canoe di base larga e piatta (es. slalom e rodeo) ma in quelle strette e alte (canoa discesa) con le quali bisogna effettuare ulteriori movimenti per metterle nella posizione giusta.\nIl movimento dell'eskimo si pu\u00f2 sintetizzare con una pagaiata forte molto larga effettuata quasi in superficie che raddrizza l'imbarcazione. Non \u00e8 quasi mai possibile realizzare l'eskimo con le imbarcazioni da velocit\u00e0, ossia con i cosiddetti kajak olimpici o le canoe canadesi olimpiche. Fondamentale \u00e8 invece questa manovra nel gioco della canoa polo, spesso gli atleti devono realizzarla anche tre volte di fila. Per le dinamiche e le regole del gioco, l'eskimo in polo viene effettuato per lo pi\u00f9 con la palla in mano. Durante la realizzazione dell'eskimo la palla rimane in gioco, e non si interrompono le conte del possesso palla e dello shot clock. Nel caso del polo non essendo possibile applicare la forza della pagaia o delle due mani, per l'eskimo \u00e8 indispensabile minimizzare il momento di rotazione del congiunto imbarcazione-atleta, ossia il polista deve avvicinare il suo baricentro il pi\u00f9 possibile all'asse di rotazione della barca. Nella pratica dovr\u00e0 stendersi all'indietro fino a toccare la coperta della canoa con il caschetto e, senza abbondare questa posizione, fare leva sull'acqua con una sola mano, aiutandosi eventualmente con la palla."}
{"id": "551714", "revid": "56620", "url": "https://it.wikipedia.org/wiki?curid=551714", "title": "So cosa hai fatto", "text": "So cosa hai fatto (\"I Know What You Did Last Summer\") \u00e8 un film del 1997 diretto da Jim Gillespie e interpretato da Sarah Michelle Gellar, Jennifer Love Hewitt, Ryan Phillippe e Freddie Prinze Jr.\nIl film \u00e8 tratto dall'omonimo romanzo per ragazzi della scrittrice Lois Duncan del 1973, pubblicato in Italia nel 1998 da Sperling &amp; Kupfer Editori. Ha avuto due seguiti: \"Incubo finale\" e \"Leggenda mortale\".\nTrama.\nSouthport, Carolina del Nord, 4 luglio 1996. Un gruppo di quattro amici adolescenti, formato da Julie James, Helen Shivers, Barry Cox e Ray Bronson, festeggia la vittoria di Helen ad un concorso di bellezza sulla spiaggia, decidendo di accendere un fal\u00f2 e raccontandosi a vicenda delle storie di paura. Sulla via del ritorno Barry, ubriaco fradicio, lascia cadere la sua bottiglia di birra accanto a Ray, che, guidando, distoglie la sua attenzione dalla strada investendo in pieno un passante. Terrorizzati dalle ripercussioni dell'omicidio i ragazzi, seppur a malincuore, decidono di comune accordo di sbarazzarsi del cadavere nel mare, non prima di essersi tolti di torno Max, un loro coetaneo innamorato di Julie sopraggiunto sul posto. Giunti al molo, i quattro gettano il corpo in acqua, anche se sembra riprendere conoscenza per qualche secondo, dopodich\u00e9 giurano di non parlarne mai pi\u00f9, tra di loro e con nessun altro.\nPassa un anno, e il gruppo si \u00e8 sciolto: Julie e Ray non stanno pi\u00f9 insieme, cos\u00ec come Helen e Barry, entrambi studenti al college e tornati a casa per le vacanze estive; Helen, dopo non aver ottenuto il successo sperato a New York in veste di attrice, lavora nel negozio di famiglia gestito da sua sorella maggiore Elsa; Ray, invece, \u00e8 diventato un semplice pescatore.\nTuttavia Julie, ancora segnata dal segreto che condivide coi suoi vecchi amici, riceve una lettera minatoria con su riportato: \"I know what you did last summer\" (in italiano: \"so cosa hai fatto l'estate scorsa\"). Julie ricontatta subito Helen e Barry, il quale pensa che il mandante del biglietto sia Max, l'unico ad essere stato presente quella sera di un anno prima. Barry intima a Max, ora pescatore insieme a Ray, di smetterla di importunarli con un uncino da macello, e i ragazzi credono che la questione si sia risolta, ma Max viene brutalmente ucciso da un individuo mascherato da pescatore che lo infilza con il medesimo uncino usato prima da Barry per spaventarlo. Mentre \u00e8 in palestra ad allenarsi, Barry trova la fotografia della sua auto, con cui investirono il misterioso uomo, e con su scritta la frase: \"\u201cIo so\u201d\". Uscito dall'edificio, Barry viene a sua volta investito dal Pescatore che gli si lancia contro con la sua macchina ma, seppur trovandosi davanti al ragazzo a terra e ormai inerme, lo risparmia.\nCon Barry ricoverato all'ospedale, Julie e Helen prendono in mano le redini della situazione e rintracciano Melissa Egan, ovvero la sorella del ragazzo che credono di aver ammazzato, David Egan, il cui cadavere fu trovato in mare dopo tre settimane dall'incidente. Sotto false identit\u00e0, Julie ed Helen riescono a essere ospitate in casa di Melissa, e dalla loro conversazione emerge l'esistenza di un amico di David, Billy Blue, con cui Melissa ebbe una breve relazione in seguito alla morte del fratello. A questo punto, le due ragazze incominciano a sospettare di questo Billy Blue.\nIn serata, Helen torna a casa, senza accorgersi che il Pescatore si \u00e8 intrufolato e nascosto in camera sua. Infatti, il mattino successivo, si risveglia con i capelli tagliati fino alle spalle e una scritta sullo specchio: \"\u201cPresto\u201d\". Mentre \u00e8 in macchina per raggiungere una Helen sconvolta, Julie sente degli strani rumori provenire dal bagagliaio, che, una volta aperto, rivela al suo interno il cadavere di Max completamente ricoperto di granchi vivi. Tuttavia, l'assassino fa scomparire il corpo prima che anche Helen, Barry e Ray lo vedano.\nI quattro amici, a questo punto, ordiscono un piano, visto che \u00e8 passato esattamente un anno da quella fantomatica notte: Helen e Barry partecipano all'annuale parata paesana del 4 luglio per cercare d'intercettare il Pescatore e fermarlo, Julie si reca nuovamente da Melissa per lasciarle identificare Billy Blue, mentre Ray se ne tira fuori.\nAlla festa, durante l'elezione della nuova reginetta, Helen assiste inerme alla morte di Barry, ucciso dal Pescatore nel loggione, ma un agente di polizia del posto, non trovando nulla di strano, ritiene si sia trattato di uno scherzo e offre a Helen un passaggio a casa. Lungo la strada, per\u00f2, il Pescatore fa la sua comparsa e finge di avere l'auto in panne solo per distrarre il poliziotto e ucciderlo. Helen rompe il vetro del finestrino e si d\u00e0 alla fuga, arrivando nel negozio di Elsa. Qui, il Pescatore entra da una porta secondaria e sgozza Elsa, per poi inseguire Helen, la quale si vede costretta a buttarsi gi\u00f9 da una finestra per sfuggirgli. Ripresi i sensi, Helen continua a scappare e si ritrova a pochi metri di distanza dalla parata che sta attraversando la strada, ma l'assassino riesce ad aggredirla e infine a ucciderla.\nNel frattempo, Melissa dice a Julie che David potrebbe essere morto suicida, poich\u00e9 sentitosi in colpa per via di un incidente stradale capitato due anni prima nel quale mor\u00ec la sua fidanzata, Susan Willis. Effettivamente, Julie ricorda di aver visto un tatuaggio col nome \u201cSusan\u201d sul braccio dell'uomo da loro ucciso, ma Melissa nega categoricamente che David ne avesse uno, perci\u00f2 Julie corre a casa e, tramite delle ricerche sul web, capisce che colui che hanno investito, nonch\u00e9 l'assassino che li sta tormentando, sia Benjamin \u201cBen\u201d Willis, padre di Susan che, dopo aver eliminato David per vendicare la figlia, fu apparentemente ucciso dai quattro ragazzi, sopravvivendo.\nJulie si precipita da Ray al molo per avvertirlo, ma alla vista del nome \u201cBilly Blue\u201d inciso sulla sua barca, si convince che sia Ray il colpevole. Julie fugge da Ray, che viene steso da un uomo che rassicura Julie e le permette di salire a bordo della sua barca, dove la ragazza scopre una stanza piena di ritagli di giornale, articoli e foto su di lei e i suoi amici, da cui comprende di trovarsi sull'imbarcazione del Pescatore. L'uomo, Ben Willis, rivela la propria identit\u00e0 a Julie, poi aziona la barca cos\u00ec da ucciderla lontano dalla terraferma, ma Ray giunge in suo soccorso. Al termine di una rocambolesca battaglia, durante la quale Julie s'imbatte nei corpi senza vita di Helen e Barry nella cella frigorifera, Ray sconfigge Willis scaraventandolo in mare aperto dopo avergli fatto perdere una mano col suo stesso uncino.\nA incubo finito, Ray confessa a Julie di essersi spacciato come Billy Blue agli occhi di Melissa per racimolare informazioni sulla persona che avevano investito, cos\u00ec i due si rimettono insieme.\nUn anno dopo, Julie \u00e8 al college e sembra essersi buttata alle spalle gli orrori di Southport, ma un giorno trova la scritta \u201cIo so ancora\u201d nel bagno, mentre il redivivo Pescatore sfonda la vetrata. Forse \u00e8 un sogno o forse Willis non \u00e8 ancora morto.\nAccoglienza.\nCritica.\nIl film ricevette recensioni contrastanti, finendo inevitabilmente per essere paragonato a \"Scream\", anch'esso sceneggiato da Williamson. Mick LaSalle lo ritenne inferiore a \"Scream\", invece Richard Harrington espresse un paragone positivo, affermando che si trattava di \u00abun film di genere, intelligente e ben disegnato con un centro morale e un solido cast di giovani attori che lo sostengono\u00bb. Anche \"Variety\" ne fu entusiasta e lo defin\u00ec come un film di genere raffinato con elementi di paura superiori. Di diverso avviso il critico Roger Ebert, che assegn\u00f2 al film una stella su quattro, affermando nella sua recensione che la scena migliore fosse la prima."}
{"id": "551720", "revid": "1652635", "url": "https://it.wikipedia.org/wiki?curid=551720", "title": "Frantz Fanon", "text": "Biografia.\nFrantz Omar Fanon nacque in una famiglia discendente da schiavi africani, servi tamil e bianchi.\nL'appartenenza della sua famiglia alla piccola borghesia, gli permise di frequentare il liceo Victor Sch\u0153lcher, una scuola per soli neri.\nIn seguito alla caduta della Francia nelle mani dei nazisti nel 1940, delle truppe della marina francese erano rimaste bloccate in Martinica. A causa delle concezioni razziste gi\u00e0 circolanti negli ambienti sociali dei colonizzatori, i soldati francesi misero in atto le consuete pratiche discriminatorie e disumane nei confronti dei colonizzati. Vi furono numerose accuse di molestie sessuali. Gli abusi ai danni della popolazione locale da parte dell'esercito francese ebbero una notevole influenza su Fanon, in quanto rinforzarono i suoi sentimenti di alienazione e il disgusto per il razzismo coloniale. Durante la seconda guerra mondiale combatt\u00e9 con la resistenza francese e in seguito prosegu\u00ec i suoi studi di psichiatria, ottenendo la laurea nel 1951. Divenne responsabile di una divisione dell'Ospedale psichiatrico di Blida, in Algeria, lavorando soprattutto sull'adattamento dei test ai pazienti locali.\nDurante la Guerra d'Algeria, collabor\u00f2 apertamente con il Fronte di Liberazione Nazionale Algerino (F.L.N.) e ne divenne il portavoce. Nel 1957 fu espulso dalla Francia a causa della sua collaborazione con il Governo Provvisorio della Repubblica Algerina (G.P.R.A.).\nSi trasfer\u00ec in Tunisia, dove scrisse molti saggi poi raccolti nel libro \"Pour la r\u00e9volution africaine\", uscito postumo. In questo libro Fanon si occup\u00f2 di strategia militare e in un capitolo discusse in quale modo fosse possibile aprire un terzo fronte meridionale di guerra.\nIn questo periodo di frenetica attivit\u00e0 gli fu diagnosticata la leucemia. Si rec\u00f2 nell'Unione Sovietica per sottoporsi ad una terapia. Esegu\u00ec un'ultima visita a Roma per incontrare Jean-Paul Sartre, dopodich\u00e9 si trasfer\u00ec negli Stati Uniti, per seguire una nuova cura.\nMor\u00ec il 6 dicembre 1961, nel Maryland, sotto il nome di Ibrahim Fanon.\nOpere.\nNelle sue opere pi\u00f9 famose, Fanon analizza il processo di decolonizzazione dal punto di vista sociologico, filosofico e psichiatrico.\nLa sua opera pi\u00f9 conosciuta \u00e8 \"I dannati della terra\", che \u00e8 stato concepito come un manifesto per la lotta anticoloniale e l'emancipazione del \"Terzo Mondo\". L'opera fu pubblicata per la prima volta nel 1961 da Fran\u00e7ois Maspero con la prefazione di Jean-Paul Sartre. Ne \"I dannati della terra\" Fanon analizza il ruolo della classe, razza e violenza nell'ambito delle lotte di liberazione nazionale, auspica l'avvento di un nuovo modello mondiale, totalmente svincolato dai modelli politico-sociali precedenti, realizzabile tramite una rivoluzione globale (avente qualche richiamo con le idee rivoluzionarie trozkiste) che innanzitutto formi una classe sociale svincolata dall'influenza e dai \"benefici\" degli imperialisti. Altra opera di grande importanza \u00e8 \"Pelle nera, maschere bianche.\"\nQuest'opera ebbe una notevole influenza su leader rivoluzionari quali Ali Shariati in Iran, Steve Biko in Sudafrica e Ernesto Che Guevara a Cuba. Tra questi leader, solo Guevara si interess\u00f2 alle teorie di Fanon sulla violenza; Shariati e Biko si interessarono rispettivamente all'idea dell'\"uomo nuovo\" e della \"coscienza nera\". L'influenza dell'opera di Fanon si estese ai movimenti di liberazione palestinese, ai tamil, agli irlandesi, alle Pantere Nere, ad altri movimenti che lottavano per la autodeterminazione.\nDurante il suo soggiorno in Francia, Fanon scrisse il suo primo libro \"Peau noire et masques blancs\", un'analisi degli effetti della soggiogazione coloniale sulla psiche umana. In particolare descrive la sua personale esperienza di intellettuale di colore immerso in un contesto bianco ed elabora, in un'opera che \u00e8 a met\u00e0 strada fra un saggio di analisi e un manifesto, le modalit\u00e0 attraverso le quali le relazioni fra colonizzatore e colonizzato vengono, per cos\u00ec dire, normalizzate dalla psicologia e dalla cultura. Fanon, che, per cultura e istruzione, si riteneva un francese a tutti gli effetti, evidenzi\u00f2 tutto il suo disorientamento causato dal razzismo francese da egli provato sulla propria pelle. Secondo Fanon, il linguaggio assume un ruolo importante nella formazione di una coscienza e di una consapevolezza individuale, quindi esprimersi in lingua francese vuole significare l'accettazione, volontaria o coercitiva, della cultura francese, inclusa l'identificazione del nero come simbolo del male. Questi valori della cultura dominante, quando vengono assimilati e interiorizzati, creano una frattura fra la coscienza, la consapevolezza dell'uomo di colore e il suo corpo, che produce una alienazione.\nLa pubblicazione in due volumi degli \"Scritti politici\" per i tipi di Derive Approdi rende interamente disponibile in lingua italiana tutta la produzione dell'autore."}
{"id": "551724", "revid": "767487", "url": "https://it.wikipedia.org/wiki?curid=551724", "title": "Gilles Panizzi", "text": "La sua vita nei rally.\nGilles viene considerato come uno dei pi\u00f9 veloci rallysti sull'asfalto dove, a bordo della Peugeot 306 Maxi prima e in seguito con la Peugeot 206 WRC, ottiene diversi successi nel corso degli anni nei rally di San Remo, Catalunya e Tour de Corse.\nTanto veloce su asfalto quanto in difficolt\u00e0 su terra, Panizzi non hai mai avuto la possibilit\u00e0 di disputare una vera stagione da pilota \"ufficiale\", non riuscendo mai a mettersi in gioco per la vittoria del massimo campionato.\nGli anni migliori della sua carriera sono quelli a cavallo tra il 2000 e il 2003, nei quali Gilles viene schierato dalla squadra Peugeot come pilota ufficiale in tutti i rally su asfalto, correndo sporadicamente anche su terra sia da \"ufficiale\", sia da \"privato\", con i team HF Grifone e Bozian."}
{"id": "551726", "revid": "767487", "url": "https://it.wikipedia.org/wiki?curid=551726", "title": "Uffenheim", "text": "Uffenheim \u00e8 una cittadina di 6.439 abitanti (2003) nel distretto rurale di Neustadt an der Aisch-Bad Windsheim in Baviera, Germania. Si trova 14\u00a0km a ovest di Bad Windsheim e 36\u00a0km a sudovest di W\u00fcrzburg.\nAmministrazione.\nGemellaggi.\nUffenheim \u00e8 gemellata con:"}
{"id": "551732", "revid": "34392", "url": "https://it.wikipedia.org/wiki?curid=551732", "title": "Periodo dei tre regni", "text": ""}
{"id": "551737", "revid": "1534511", "url": "https://it.wikipedia.org/wiki?curid=551737", "title": "Annone il Navigatore", "text": "Biografia.\nNato nella famiglia nobile dei Magonidi secondo gli storici, venne inviato con una flotta (60 pentec\u00f2ntori) e molte migliaia di coloni (30.000 tra uomini e donne) attorno alla met\u00e0 del V secolo a.C. a fondare o ripopolare sette citt\u00e0 cartaginesi sulla costa atlantica del Marocco. Esplor\u00f2 anche la costa atlantica dell'Africa, giungendo, probabilmente, nel Golfo di Guinea. La sua figura, secondo alcuni storici, andrebbe collocata nel VI secolo a.C., secondo altri nel V secolo a.C..\nAnnone sembra aver annotato un resoconto del suo viaggio su una tavoletta che sarebbe stata appesa al suo ritorno nel tempio del dio Ba\u2018al Ammon (identificato dai greci con Crono). Si \u00e8 supposto, anche se la cosa \u00e8 controversa, che un testo greco presente in un singolo manoscritto e noto con il nome di \"Periplo\" sia una traduzione del resoconto del viaggio di Annone.\nSecondo alcuni, Annone giunse a Thymiateron (l'odierna Mina Hasan Tani) dove fond\u00f2 la colonia dopo 2 giorni di viaggio dalle Colonne d'Ercole, sopra la vallata del fiume Sebu in Marocco; in seguito arriv\u00f2 a un promontorio (Capo Cantin) e costru\u00ec una citt\u00e0, Soloeis, e che rivelatosi minaccioso Annone ordin\u00f2 si costruisse un tempio dedicato a Poseidone, il tempio di Soloeis. Trenta miglia avanti trovarono una laguna con elefanti, forse il Tensift. In seguito Annone riprese il viaggio fondando altre cinque colonie, Karikon Teicos, Gytte, Akra, Melitta e Arambys. Continuando il viaggio, verso sud, trov\u00f2 il deserto del Sahara vedendo uno scintillio all'orizzonte, dove incontr\u00f2 nel fiume Lisso i popoli indigeni lissiti, berberi. Poi avendo preso alcuni Lissiti continuarono il viaggio verso sud per 9 giorni, fino a giungere all'isola di Cerne, l'odierna isola di Herne. Essendo giunto ormai nel sud del Marocco decise di continuare a Sud fino al fiume Senegal dove incontr\u00f2 dei locali che non permisero loro di avvicinarsi. Dopo dopici giorno arrivarono a Capo Verde. Dopo 2 giorno di viaggio giunsero all'estuario del fiume Gambia e dopo 5 giorni arrivarono a una vasta baia, l'estuario del fiume Geba, nel Guinea-Bissau, che i Lissiti chiamarono Corno d'Espero. In seguito giunsero al Kakulima nell'odierna Sierra Leone, (che chiamarono Carro degli Dei), dove videro scendere fuoco e fiamme. Due giorni dopo giunsero a Carro del Sud, l'attuale stretto di Sherbro, dove incontrarono la popolazione locale e di cui rubarono 3 donne che scuoiarono e portarono le pelli a Cartagine.\nIn seguito il Periplo di Annone finisce.\nSull'isola, che fu il luogo pi\u00f9 lontano toccato dal suo viaggio, Annone trov\u00f2 degli individui che nel \"Periplo\" sono chiamati \"gorilla\" e descritti come \"pelosi \"(le donne infatti vengono chiamate: \u03b4\u03b1\u03c3\u03b5\u1fd6\u03b1\u03b9 \u03c4\u03bf\u1fd6\u03c2 \u03c3\u03ce\u03bc\u03b1\u03c3\u03b9\u03bd). Alcuni interpreti hanno pensato che si trattasse di scimmie, mentre altri credono che si riferisse a donne dai lunghi capelli.\nIl titolo greco del resoconto dell'esploratore cartaginese \u00e8 \"Il viaggio di Annone, comandante dei cartaginesi, intorno alle zone della Libia oltre le Colonne d'Ercole, che deposit\u00f2 nel tempio di Crono\" ed era conosciuto da Arriano che lo menziona alla fine della sua \"Anabasi di Alessandro\" (VIII libro, \"Indika\").\nIl testo \u00e8 stato tradotto dal punico al greco. Ne ha conservato il testo ricco di particolari il Cod. Palatinus 398 del IX sec.\nInterpretazioni eterodosse.\nSulla base di una presunta interpretazione di un'iscrizione rinvenuta a Bourne vicino a Capo Cod nello Stato di Massachusetts nel XVIII secolo, l'epigrafista dilettante Barry Fell, professore di zoologia nell'Universit\u00e0 di Harvard, ha sostenuto che Annone in seguito avesse attraversato l'Atlantico ed esplorato il Nord America sottomettendolo. La teoria non gode di alcun credito in ambito scientifico.\nRealt\u00e0 dei fatti.\nCome descritto da Annone, i cartaginesi furono colpiti dal fatto che, in quelle terre lontane, il sole brillasse in direzione nord; questa notazione venne messa fortemente in discussione dai filosofi greci circa due secoli dopo, e addirittura Erodoto neg\u00f2 la veridicit\u00e0 delle scoperte di Annone. Quando nel 1497 Vasco De Gama comp\u00ec il periplo dell'Africa, not\u00f2 la stessa curiosit\u00e0, che confermava il viaggio dei cartaginesi: il sole nell'emisfero sud della terra brilla in direzione nord, e solo Annone poteva sapere una tal cosa perch\u00e9 ci si era effettivamente recato.\nIl viaggio di Annone deve essere avvenuto prima del 430 a.C. poich\u00e9 Erodoto quando scrive \u00e8 gi\u00e0 a conoscenza dei commerci cartaginesi nella costa atlantica del Marocco; per cui secondo gli storici sarebbe avvenuto attorno al 450 a.C. quando la potenza cartaginese era al massimo (secondo Plinio) e la dinastia dei Magonidi era nell'apice del potere.\nSulle colonie, 7, fondate da Annone, sembra che gi\u00e0 esistessero prima, poich\u00e9 nella relazione si menzionano \"nuovi coloni\" nelle terre; e Lisso secondo gli storici greci sarebbe addirittura la prima colonia fenicia, risalente al 1200 a.C. poich\u00e9 il suo tempio di Melqart \u00e8 pi\u00f9 antico di quello di Cadice.\nI Lissiti dunque non erano che fenici gi\u00e0 l\u00ec da tempo, mentre gli indigeni non sarebbero stati interessati da Annone.\nI gorilla descritti nel Guinea non sarebbero che una trascrizione di un nome fenicio, mentre le pelli prese dai fenici erano esposte a Cartagine anche al tempo della sua distruzione, 146 a.C..\nIl fuoco e fiamme viste da Annone erano il Monte Camerun o un terreno arido in fiamme.\nI tempi descritti da Annone sono reali, poich\u00e9 per 12 giorni da Capo Verde al Guinea corrispondono 1.600 km."}
{"id": "551744", "revid": "14102970", "url": "https://it.wikipedia.org/wiki?curid=551744", "title": "Ti Jean Duluoz", "text": ""}
{"id": "551747", "revid": "1318658", "url": "https://it.wikipedia.org/wiki?curid=551747", "title": "Giovanni Pisano", "text": "Riusc\u00ec a sviluppare gli spunti del padre Nicola, confermando il ruolo preminente della scultura tra le arti figurative del XIII secolo, almeno fino al sorgere di Giotto. Diede alle sue statue forme slanciate ed elegantemente inarcate, ai rilievi un forte senso di movimento e di chiaroscuro, manifestando una forte espressivit\u00e0, senza tuttavia dimenticare mai una solida volumetria tipicamente italiana. Fu protagonista di alcuni dei pi\u00f9 importanti cantieri della sua epoca, soprattutto a Pisa e a Siena, diventando uno degli artisti pi\u00f9 influenti del XIV secolo.\nBiografia.\nDurante gli anni in cui lavor\u00f2 a fianco del padre collabor\u00f2 alla decorazione scultorea del Battistero di Pisa e al Pulpito di Siena (1265-1269), anche se l'attribuzione delle diverse sculture \u00e8 controversa. Ebbe un ruolo sicuramente pi\u00f9 attivo nella Fontana Maggiore (1275-1278) di Perugia, dove firm\u00f2 accanto al nome del padre le figure del registro superiore, pur nella totale incertezza delle attribuzioni, sono in genere riferite a Giovanni Pisano per la loro tendenza ormai esplicitamente gotica.\nSuccessivamente entr\u00f2 a capo di progetti lasciati incompiuti dal padre: la decorazione esterna del Battistero di Pisa (statue del secondo registro e completamento del terzo e ultimo); e il Duomo di Siena, dove fu capomastro dal 1285 al 1296: qui allung\u00f2 le navate di una campata, al termine della quale impost\u00f2 la facciata monumentale; condusse i lavori della parte inferiore della facciata per la quale realizz\u00f2 un gran numero di statue di \"Profeti\" e \"Sapienti dell'antichit\u00e0\". A Siena ottenne grossi riconoscimenti e benefici.\nNegli anni successivi lavor\u00f2 al pulpito della chiesa di Sant'Andrea a Pistoia (1297-1301).\nFu quindi a Pisa, dove assunse la carica di capomastro della cattedrale per la quale realizz\u00f2 il pergamo, impegno che si protrasse dal 1302 al 1310 con interruzioni causate dai dissensi con il direttore dell'opera del duomo Borgogno di Tado.\nFra le prime opere realizzate per la Primaziale pisana, vi \u00e8 la \"Madonna col Bambino \" in avorio, oggi custodita nel Museo dell'Opera del duomo, che doveva costituire parte di un tabernacolo oggi perduto. In essa, il caratteristico inarcarsi della zanna dalla quale \u00e8 ricavata \u00e8 abilmente utilizzato per conferire, l\"hanchement \"tipico delle coeve statuette gotiche parigine.\nPi\u00f9 tardi, verso la conclusione della sua attivit\u00e0 artistica, ricevette due importanti commissioni private: la \"Madonna col Bambino\" della Cappella degli Scrovegni di Padova (1305-06) e il \"Monumento sepolcrale di Margherita di Lussemburgo\".\nLe opere.\nL'attivit\u00e0 nella quale la sua opera brill\u00f2 maggiormente fu quella di scultore. L'uscita di scena del padre coincise con la completa maturit\u00e0 dell'artista. In seguito l'arte gotica italiana, influenzata da quella francese, si orient\u00f2 verso un maggior linearismo e una ricerca pi\u00f9 artificiosa di effetti drammatici e queste tendenze si manifestarono con una diversa impostazione dei rilievi, con capiscuola proprio Giovanni Pisano e Arnolfo di Cambio. In ogni caso Giovanni Pisano seppe andare oltre questi modelli francesi, infondendo nelle sue opere un forte senso della volumetria e del movimento.\nGiovanni per\u00f2 non prese spunto solo da modelli francesi, ma seppe a sua volta rinnovare con le pi\u00f9 nuove soluzioni plastiche ed espressive, figure dalle movenze libere nello spazio e svincolate dall'architettura, come nei rilievi dei portali del Duomo di Siena. A differenza di Arnolfo di Cambio, l'interesse tra scultura e architettura di Giovanni propende tutto per la prima, ed \u00e8 interessato fino a un certo punto alla fusione delle due componenti.\nFra le opere giovanili, Vasari nelle sue \"Vite\" cita l'acquasantiera della Chiesa di San Giovanni Fuorcivitas a Pistoia, con le quattro \"Virt\u00f9 Cardinali\" scolpite sul bacino, e sostenuta dalle cariatidi delle tre \"Virt\u00f9 teologali\"\".\" Si data al 1268 ca. il tondo con la \"Vergine e il bambino benedicente\" custodito a Empoli, Museo della Collegiata di S. Andrea.\nRiguardo alla sua collaborazione nel pulpito di Nicola nel duomo senese, gli sono stati attribuiti dalla critica il \"Cristo mistico\" che costituisce uno dei pilastrini tra i rilievi figurati e l\"Angelo annunciante\" frammentario ora al Bodemuseum di Berlino, oltre ad alcune figure all'interno della \"Strage degli innocenti\", che anticipano la forte espressivit\u00e0 tipica del suo stile successivo.\nDiresse, mentre il padre era impegnato a Siena, la realizzazione della seconda loggia del battistero di Pisa un coronamento a ghimberghe traforate popolato da poderosi \"busti di profeti ed evangelisti\", e dalle statue di coronamento. Fra le opere giovanili di minori dimensioni, vi furono alcuni crocefissi lignei, quali il Crocifisso del Museo dell'Opera del duomo di Pisa, che custodisce la \"Madonna col Bambino\" detta \"del colloquio\" scolpita per la lunetta della porta occidentale del transetto meridionale del duomo, risalente all'incirca al 1280, notevole per l'intenso sguardo tra madre e figlio.\nLa Fontana Maggiore di Perugia.\nRelativamente ai lavori per la prima opera firmata, insieme al padre, la Fontana Maggiore di Perugia, compiuta nel 1278, mostrano pi\u00f9 spiccatamente lo stile tipico di Giovanni le formelle dei \"Mesi\", ed alcune statue, quali la \"teologia\", fra i cinquanta complessivamente realizzati. Il bacino superiore mostra ventiquattro statue alternate a specchiature lisce, fra cui spiccano due personaggi contemporanei, il capitano del popolo Matteo da Correggio e il podest\u00e0 Ermanno da Sassoferrato, che si possono considerare tra i primi ritratti della storia dell'arte italiana. \nLa facciata della cattedrale di Siena.\nIn qualit\u00e0 di capomastro del cantiere della cattedrale, vi lavor\u00f2 dal 1284, anno di posa della prima pietra, al 1296, quando fu improvvisamente allontanato dal cantiere, a causa di contrasti con l'Opera della Cattedrale. A tale data la facciata era completata solo fino ai coronamenti dei portali. Realizz\u00f2, con aiuti, le due colonne a girali del portale centrale, l'architrave e le statue della lunetta, le sei figure di animali e le quattordici grandi statue dei rappresentanti dell'Antica alleanza e dell'Antichit\u00e0 pagana, queste ultime in gran parte autografe. Le figure, vivacemente dinamiche e ricche di pathos, rappresentano una sintesi tra ispirazione classica e forme gotiche. Per il triplo portale, la maggiore fonte di ispirazione \u00e8 ritenuta la facciata occidentale della cattedrale di Chartres.\nNegli stessi anni lavor\u00f2 al completamento della cattedrale di San Cerbone a Massa Marittima e al portale e il protiro laterale della collegiata di San Quirico d'Orcia\nIl pulpito di Sant'Andrea.\nIl pulpito della chiesa di Sant'Andrea di Pistoia \u00e8 un'opera terminata nel 1301 nella quale si pu\u00f2 misurare il rapporto con le analoghe opere scolpite dal padre (i pulpiti del Battistero di Pisa e del Duomo di Siena). Poche sono le testimonianze relative a quest'opera se non l'iscrizione in lingua latina che corre tra le arcatelle e i parapetti in cui si testimoniano il committente Arnoldo, i tesorieri Andrea Vitelli e Tino di Vitale e l'artista Giovanni Pisano, lodatissimo artefice che in questo pulpito \"seppe superare il padre in sapienza\".\nLa struttura riprende quella del pulpito del Battistero pisano: di forma esagonale appoggia su sette colonne (sei ai vertici ed una centrale) di cui due sorrette da leoni stilofori ed una da uno straordinario telamone ricurvo, mentre la colonna centrale poggiante su tre grifoni alati ed infine le ultime tre poggiano direttamente a terra. L'organizzazione dei rilievi del parapetto, intervallati solo da altre figure collocate agli angoli, riprende invece il pulpito di Siena. Gli archetti trilobati che sorreggono la parte superiore sono pi\u00f9 rialzati, quindi maggiore \u00e8 lo slancio verticale dell'opera.\nIl programma iconografico del pergamo riprende i modelli paterni, con \"Allegorie\" in ogni pennacchio degli archetti, \"Profezie\" (ovvero Sibille e Profeti a figura intera) appoggiate sulle mensole dei capitelli, e i cinque parapetti del pulpito con \"Storie della vita di Cristo\":\nLe scene sono molto affollate, come nel pulpito di Siena, ma rispetto alla composta organizzazione ritmica di Nicola Pisano, qui Giovanni scolp\u00ec le figure come emergenti all'improvviso dallo sfondo, con bruschi giochi di luci ed ombre derivati dal diverso rilievo di ciascuna figura e un'estrema ricerca del dinamismo. Una delle scene pi\u00f9 notevoli \u00e8 quella della \"Strage degli innocenti\", dove \u00e8 inscenato un movimento vorticoso dei personaggi, con l'accentuato espressionismo degli sguardi, deformati dal dolore, dalla paura, dalla costernazione. Inoltre la resa dei rilievi presenta molte sfumature, da fini dettagli preziosamente eseguiti a figure sommariamente sbozzate, accostate talvolta con effetti di drammatico contrasto. Mai un artista medievale aveva saputo rendere cos\u00ec vivo un dramma. Per l'ispirazione Giovanni potrebbe aver selezionato alcuni elementi da modelli tedeschi o da alcune scene pi\u00f9 toccanti della Colonna traiana.\nNotevole \u00e8 la novit\u00e0 anche in una delle sibille, che si volta con uno scatto quasi spaventato verso un angelo che da dietro le suggerisce le rivelazioni profetiche.\nIl pulpito della cattedrale di Pisa.\nOpera pregevolissima non solo per la grandissima qualit\u00e0 tecnica ma anche per il significato iconologico e per le iscrizioni che corrono sul pergamo, veri e propri sfoghi di un artista incompreso nella sua genialit\u00e0.\nQuesta opera presenta dei rilievi con un linguaggio un po' pi\u00f9 compassato, mentre sono pi\u00f9 rilevanti le novit\u00e0 architettoniche: appoggiato su nove colonne di cui una centrale, ha i parapetti arcuati tanto da apparire di forma circolare e non ottagonale, con un inedito \"continuum\"; altrettanto originali sono:\nUna di queste cariatidi simboleggia l\"Ecclesia\", ed ha alla base la serie delle quattro virt\u00f9 cardinali personificate (giustizia, fortezza, temperanza e prudenza), tra le quali spicca la nuda \"Temperanza\", che riprende la posa della \"Venus pudica\". Ma queste virt\u00f9, come recita l'iscrizione di Giovanni stesso, hanno un significato pi\u00f9 ampio, quali quattro parti del mondo, quattro fiumi del Paradiso e quattro et\u00e0 della donna. Giovanni cre\u00f2 quindi una \"summa\" dell'universo enciclopedico dell'epoca. Le sue immagini, apparentemente confuse a prima vista, in seguito a un'osservazione pi\u00f9 accurata appaiono pi\u00f9 precise."}
{"id": "551754", "revid": "599013", "url": "https://it.wikipedia.org/wiki?curid=551754", "title": "Elena Matous", "text": "Biografia.\nIn Coppa del Mondo ottenne il primo risultato di rilievo il 13 marzo 1973 a Naeba (10\u00aa in slalom speciale), l'unico podio il 15 dicembre 1976 nella natia Cortina d'Ampezzo (2\u00aa in discesa libera alle spalle di Annemarie Moser-Pr\u00f6ll) e l'ultimo piazzamento il 7 gennaio 1980 a Pfronten (12\u00aa in discesa libera). Non prese parte n\u00e9 a rassegne olimpiche n\u00e9 iridate; gareggi\u00f2 durante l'ultima parte della sua carriera prima per l'Iran poi, , per San Marino.\nEra moglie dello slalomista italiano Fausto Radici, a sua volta sciatore alpino di alto livello."}
{"id": "551755", "revid": "15756", "url": "https://it.wikipedia.org/wiki?curid=551755", "title": "Bad Windsheim", "text": "Bad Windsheim, fino al 1961 Windsheim, \u00e8 una cittadina di abitanti (2006) in Baviera, Germania. Si trova nel distretto di Neustadt an der Aisch-Bad Windsheim, a ovest di Norimberga.\nLa citt\u00e0 prende il nome dagli antichi signori del luogo, i Windo, ed \u00e8 nota per le sue acque termali, le \"Franken-Therme\", e un museo all'aperto, il \"Freilandmuseum\", che permette di visitare le tipiche antiche fattorie del luogo.\nAmministrazione.\nGemellaggi.\nBad Windsheim \u00e8 gemellata con:"}
{"id": "551760", "revid": "729019", "url": "https://it.wikipedia.org/wiki?curid=551760", "title": "Leucopenia", "text": "Per leucopenia si intende una diminuzione al di sotto di 4 000 cellule/mm\u00b3 (nella specie umana) del numero dei leucociti circolanti; con tale espressione si esprime una diminuzione leucocitaria \"generalizzata\" non distinguendo quale delle varie popolazioni leucocitarie risulti diminuita.\nEziopatogenesi.\nEssa pu\u00f2 essere dovuta sia a una diminuita produzione di granulociti da parte della matrice midollare sia a una loro aumentata utilizzazione o distruzione periferica.\nIl deficit della produzione, oltre che una diminuita capacit\u00e0 proliferativa, pu\u00f2 essere legato a un aumento della granulopoiesi inefficace o a un blocco della mobilitazione dei granulociti dal compartimento di deposito midollare verso il sangue.\n\u00c8 molto frequente come effetto indesiderato della somministrazione della carbamazepina nei pazienti di epilessia."}
{"id": "551766", "revid": "599013", "url": "https://it.wikipedia.org/wiki?curid=551766", "title": "Mirco Gennari", "text": "Carriera.\nClub.\nHa indossato le maglie di Dogana, Domagnano, Cosmos, Juvenes/Dogana e La Fiorita. Nel luglio 2012 si ritira dall'attivit\u00e0 agonistica.\nNazionale.\nHa debuttato in Nazionale nell'amichevole contro l'Italia il 19 febbraio 1992 terminata 4-0 per gli azzurri mentre la sua ultima apparizione internazionale risale alla sconfitta 5-0 subita dalla Svezia il 6 settembre 2003.\nCon la maglia della Nazionale nelle 48 partite disputate ha ottenuto 46 sconfitte e due pareggi, il 10 marzo 1993 contro la Turchia e il 25 aprile 2001 in Lettonia."}
{"id": "551773", "revid": "2218278", "url": "https://it.wikipedia.org/wiki?curid=551773", "title": "Jihad Butleriano", "text": "Il Jihad Butleriano, nell'universo fantascientifico di Dune di Frank Herbert, \u00e8 l'evento costituito dalla grande rivolta contro le macchine dotate di intelligenza artificiale, svoltasi tra il 201 B.G. e il 108 B.G. e guidata da Serena Butler. Frank Herbert nell'originale ciclo di Dune cita pi\u00f9 volte l'evento, ma non descrive i fatti relativi al Jihad Butleriano, che si svolgono molti secoli prima delle vicende narrate. Nella saga di Dune, il Jihad Butleriano \u00e8 comunque una parte fondamentale del passato mitico a cui pi\u00f9 volte si fa riferimento durante la storia, e che per la sua persistenza nella mentalit\u00e0 dei personaggi del suo universo e la sua importanza per la creazione del contesto costituisce uno dei pilastri della storia futura ideata da Herbert. Il Jihad Butleriano \u00e8 stato in seguito narrato nella trilogia \"Legends of Dune\", un prequel del ciclo originale, scritto da Brian Herbert e Kevin J. Anderson.\nLa ribellione contro i computer e le macchine pensanti \u00e8 mossa dal fondamentale principio religioso della Bibbia Cattolica Orangista che recita \"non sfigurare la tua anima\". Il carattere religioso della guerra le conferisce l'appellativo di Jih\u0101d (\u062c\u0647\u0627\u062f, dall'arabo \"\u01e7ih\u0101d\", col significato di \"massimo sforzo morale\" e, impropriamente, \"guerra santa\"), e il suo risultato, oltre all'introduzione del tab\u00f9 contro le macchine pensanti, favoriva lo sviluppo delle capacit\u00e0 degli esseri umani. Nascevano cos\u00ec i mentat, calcolatori umani, persone addestrate ad usare la logica al massimo livello; le Bene Gesserit, profonde conoscitrici dell'animo umano, in grado di controllare ogni proprio pensiero e ogni muscolo del corpo, capaci di leggere attraverso i segnali somatici le emozioni delle persone e di comandarle tramite la Voce, ovvero una modulazione della voce e un tono profondamente incisivi sulla mente di chi la ascolta; inoltre, i Navigatori della Gilda Spaziale sostituivano i computer nel trovare nello spazio il percorso da seguire, grazie alla loro prescienza lineare favorita dalla spezia, il melange.\nIspirazione.\nHerbert non ebbe il tempo di concepire l'intera storia precedente alla saga di Dune, per cui \u00e8 probabile che il nome della battaglia sia stato un semplice riferimento a Samuel Butler, un contemporaneo di Charles Darwin, che quattro anni dopo della pubblicazione de \"L'origine delle specie\" scriveva:\n\"Legends of Dune\".\nFrank Herbert non forn\u00ec molti dettagli sugli avvenimenti della Jihad, ma a partire dal 2002 suo figlio Brian Herbert assieme a Kevin J. Anderson ha narrato tali eventi nella trilogia \"Legends of Dune\". Nei tre volumi si narra di come la specie umana, sottoposta al giogo del supercomputer Omnius e dei cyborg noti come \"Titani\", seppe rialzare la testa, guidata da personaggi come Serena Butler, Vorian Atreides e Xavier Harkonnen. L'opera, pur basata su appunti diretti di Frank Herbert, ha scatenato polemiche in quanto alcuni punti risultano in diretta contraddizione con quanto esposto nei sei libri principali della saga."}
{"id": "551779", "revid": "775372", "url": "https://it.wikipedia.org/wiki?curid=551779", "title": "Amina", "text": ""}
{"id": "551789", "revid": "21880", "url": "https://it.wikipedia.org/wiki?curid=551789", "title": "Feniglia", "text": ""}
{"id": "551791", "revid": "767487", "url": "https://it.wikipedia.org/wiki?curid=551791", "title": "La fortezza nascosta", "text": "La fortezza nascosta (\u96a0\u3057\u7826\u306e\u4e09\u60aa\u4eba\", Kakushi-toride no san-akunin\") \u00e8 un film del 1958, diretto da Akira Kurosawa.\nLa pellicola segue di un anno \"Il trono di sangue\" e, come quest'ultimo, pu\u00f2 essere fatta rientrare nel \"jidaigeki\" (dramma storico), che, insieme al dramma di ambientazione contemporanea, rappresenta una delle due categorie in cui si articola tutta la produzione di Kurosawa sino agli anni settanta. Il film \u00e8 anche il primo di una serie di tre (seguiranno \"La sfida del samurai\" del 1961 e \"Sanjuro\" del 1962) in cui, accanto all'elemento epico, si trovano gli elementi comici e grotteschi di certa tradizione teatrale di genere picaresco (il \"kabuki\").\nNel 2008 ne \u00e8 uscito un remake diretto da Shinji Higuchi intitolato \"Kakushi toride no san akunin\".\nTrama.\nIn un Giappone feudale, dilaniato da conflitti interni, il generale Rokurota Makabe, a seguito della sconfitta e della morte del suo signore, deve portare in salvo, in territorio neutrale, la sedicenne principessa erede al trono (Yuki) e il tesoro dello stato - sbarre d'oro camuffate dentro rami secchi - necessario a finanziare la riscossa.\nMettendo a buon partito l'avidit\u00e0, nonch\u00e9 la furbizia e il buon senso di Matakishi e Tahei, uomini del popolo alla ricerca di un riparo dall'inferno che infuria tutt'intorno, e tenendoli all'oscuro dell'identit\u00e0 sua e della principessa, riesce ad attraversare, tra mille insidie, il territorio nemico e a portare a termine la missione.\nCuriosit\u00e0.\nGeorge Lucas fu influenzato da questo film per il suo Guerre Stellari (1977) Soprattutto nel raccontare la storia dal punto di vista dei personaggi minori (D-3BO e C1-P8).\nLa scena del combattimento tra Rokurota e il generale Tadokoro, \u00e8 considerata tra le scene di combattimento pi\u00f9 belle ed importanti della storia del cinema."}
{"id": "551792", "revid": "2175", "url": "https://it.wikipedia.org/wiki?curid=551792", "title": "Cantoni di Caen", "text": ""}
{"id": "551795", "revid": "1318658", "url": "https://it.wikipedia.org/wiki?curid=551795", "title": "Arrondissement di Bordeaux", "text": "L\"arrondissement\" di Bordeaux \u00e8 una suddivisione amministrativa francese, situata nel dipartimento della Gironda e nella regione Aquitania-Limosino-Poitou-Charentes.\nComposizione.\nL\"arrondissement\" di Bordeaux, dal 2006, raggruppa 82 comuni in 25 cantoni:"}
{"id": "551796", "revid": "21880", "url": "https://it.wikipedia.org/wiki?curid=551796", "title": "Riserva Naturale Duna Feniglia", "text": ""}
{"id": "551798", "revid": "2036605", "url": "https://it.wikipedia.org/wiki?curid=551798", "title": "Battaglia di Agen", "text": "La battaglia di Agen avvenne nei pressi del paese omonimo, non molto lontano dall'antica \"Burdigala\", situato nel territorio dei Volci sulle rive della Garonna, nel 107 a.C..\nI Tigurini, una trib\u00f9 dei celti Elvezi, sotto il comando di Divico, annientarono un corpo di spedizione romano comandato dal console Lucio Cassio Longino, ed assistito dai comandanti Lucio Calpurnio Pisone Cesonino e da Gaio Popilio Lenate. Longino e Cesonino furono uccisi ed i vincitori costrinsero i superstiti all'umiliazione del giogo.\nContesto storico.\nNel 113 a.C., le popolazioni germaniche dei Cimbri e dei Teutoni invasero i territori di popolazioni alleate della Repubblica romana, battendo pesantemente alcuni degli eserciti romani inviati contro di loro. Il primo esercito romano sconfitto fu quello del console Gneo Papirio Carbone nel Norico, presso Noreia, poi quello del console Marco Giunio Silano, sconfitto nel 109 a.C. nella \"Gallia Narbonensis\" in una localit\u00e0 sconosciuta nei pressi del fiume Rodano. Fu in quella occasione che le trib\u00f9 germaniche strinsero un'alleanza con il popolo celtico dei Tigurini.\nLa battaglia.\nNel 107 a.C., il Senato romano promosse una nuova campagna militare, questa volta condotta dal console Lucio Cassio Longino, Lucio Calpurnio Pisone Cesonino e da Gaio Popilio Lenate, per difendere una delle trib\u00f9 alleate di Roma. I Tigurini ottennero una vittoria schiacciante, mentre il console Longino venne ucciso insieme a buona parte della sua cerchia militare. I resti dell'armata romana fu costretta ad arrendersi ed a passare sotto il giogo, prima di poter far ritorno in Italia.\nConseguenze.\nQuando la notizia della disfatta giunse nella Gallia Narbonense, numerose citt\u00e0 si rivoltarono al dominio romano, compresa Tolosa. L'anno successivo, un altro console, Quinto Servilio Cepione, marci\u00f2 contro i ribelli galli e cattur\u00f2 Tolosa, compreso l\"oro di Tolosa\" (\"Aurum Tolosanum\"). Molto di questo bottino per\u00f2 spar\u00ec e forse fu trasferito a \"Massilia\". Nel 105 a.C., le forze germaniche ed i Tigurini ottennero una nuova vittoria contro le armate romane questa volta presso Arausio."}
{"id": "551799", "revid": "287204", "url": "https://it.wikipedia.org/wiki?curid=551799", "title": "Cronologia di Duluoz", "text": "La cronologia di Duluoz \u00e8 l'ordine con cui si riportano i vari romanzi scritti da Jack Kerouac e il relativo anno in cui sono stati scritti e pubblicati. La lista \u00e8 ordinata tenendo conto degli avvenimenti autobiografici descritti nei vari libri partendo dall'infanzia dell'autore (\"Visions of Gerard\", collocazione nella cronologia di Duluoz: Lowell, 1922-1926) fino al viaggio che comp\u00ec in Francia alla ricerca delle origini del suo nome (\"Satori in Paris\", collocazione nella cronologia di Duluoz: Parigi, giugno 1965).\nLa leggenda di Duluoz.\nLa leggenda di Duluoz \u00e8 l'opera completa di Jack Kerouac in ordine cronologico degli accadimenti della sua vita, cos\u00ec come l'aveva vissuta l'autore."}
{"id": "551800", "revid": "6340", "url": "https://it.wikipedia.org/wiki?curid=551800", "title": "XOrg", "text": ""}
{"id": "551801", "revid": "51127", "url": "https://it.wikipedia.org/wiki?curid=551801", "title": "Chapman stick", "text": ""}
{"id": "551802", "revid": "226458", "url": "https://it.wikipedia.org/wiki?curid=551802", "title": "Cantone di Bourgu\u00e9bus", "text": "Il Cantone di Bourgu\u00e9bus era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551803", "revid": "226458", "url": "https://it.wikipedia.org/wiki?curid=551803", "title": "Cantone di Bretteville-sur-Laize", "text": "Il Cantone di Bretteville-sur-Laize era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551805", "revid": "287204", "url": "https://it.wikipedia.org/wiki?curid=551805", "title": "Cantone di Cabourg", "text": "Il Cantone di Cabourg \u00e8 una divisione amministrativa dell'Arrondissement di Caen e dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 34 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "551806", "revid": "73843", "url": "https://it.wikipedia.org/wiki?curid=551806", "title": "Palazzo Buondelmonti", "text": "Palazzo Buondelmonti, o Scali-Buondelmonti, si trova in piazza Santa Trinita a Firenze.\nStoria.\nSu questo sito avevano le loro case gli Scali, che passarono ai Del Bene e poi ai Cambi. Il palazzo fu ceduto ai Buondelmonti nel 1517, che ne avviarono la ristrutturazione completando la facciata attorno al 1525. La famiglia Buondelmonti, tra le pi\u00f9 antiche di Firenze, aveva alcune propriet\u00e0 in Borgo Santi Apostoli fin dal Medioevo ed era molto legata alla chiesa di Santa Trinita e ai vallombrosani in genere, poich\u00e9 il loro fondatore San Giovanni Gualberto era nato proprio dalla loro famiglia. \nIl palazzo \u00e8 un tipico esempio dell'edilizia residenziale delle famiglie patrizie fiorentine sviluppatosi alla fine del Quattrocento, dalle forme pi\u00f9 sobrie rispetto ai grandi palazzi della prima met\u00e0 del XV secolo (Palazzo Strozzi, Palazzo Medici...). In particolare volendo trovare i modelli di questa tipologia decorativa si deve guardare a Palazzo Gondi in Piazza San Firenze (di Giuliano da Sangallo) o Palazzo Guadagni in Piazza Santo Spirito. Il progetto \u00e8 attribuito a Baccio d'Agnolo o al Cronaca ed era stato volutoi dai fratelli Lorenzo e Leonardo Buondelmonti.\nNel 1774 con l'estinzione della famiglia, dopo la morte di Francesco Gioacchino Buondelmonti senza eredi maschi, il palazzo venne diviso e affittato dalla figlia di Francesco.\nNel 1819 Gian Pietro Vieusseux vi apr\u00ec il famoso Gabinetto Vieusseux, oggi ospitato a Palazzo Strozzi. Nelle stanze di palazzo Buondelmonti ebbero modo di riunirsi personalit\u00e0 di grande spicco italiano ed europeo, quali Giacomo Leopardi, Alessandro Manzoni, Niccol\u00f2 Tommaseo, Gino Capponi, Alexandre Dumas, Stendhal e molti altri. Nel 1870 il Gabinetto si trasfer\u00ec prima a Palazzo Feroni e poi a Palazzo Strozzi, dove si trova tuttora.\nUn restauro novecentesco ha riaperto la loggetta all'ultimo piano.\nArchitettura.\nL'edificio si presenta con i tipici tre piani pi\u00f9 altana e con due ordini di finestre ad arco su sette assi, contornate da semplici cornici in pietra. Alle cantonate \u00e8 presente il rivestimento a bugnato. Il pian terreno, particolarmente alto, \u00e8 decorato da conci in pietra dove si aprono quattro fornici, mentre i piani superiori sono intonacati, anche se in origine presentavano dei graffiti a monocromo con \"Le imprese di Buondelmonte e di Filippo Buondelmonti degli Scolari Fiorentino (Pippo Spano)\", condottiero che apparteneva alla consorteria dei Buondelmonti, opera di Jacone.\nTarghe.\nSull facciata sono apposte due targhe: una ricorda l'ospitalit\u00e0 data a Ludovico Ariosto da Zanobi Buondelmonti e l'altra ricorda Giovanni Pietro Vieusseux e il suo gabinetto letterario, che qui ebbe la sua prima sede."}
{"id": "551809", "revid": "767487", "url": "https://it.wikipedia.org/wiki?curid=551809", "title": "Incubo finale", "text": "Incubo finale (I Still Know What You Did Last summer)\", conosciuto anche sotto il nome di So cosa hai fatto 2\", \u00e8 un film horror del 1998, sequel di \"So cosa hai fatto\" (1997). La saga \u00e8 proseguita con\n\"Leggenda mortale\", il terzo capitolo, nel 2006.\nTrama.\n\u00c8 passato un anno dai fatti accaduti nella Carolina del Nord il 4 luglio. Julie si \u00e8 trasferita all'Universit\u00e0 di Boston per continuare gli studi; tuttavia, \u00e8 traumatizzata per quello che \u00e8 successo l'anno precedente, ed \u00e8 perseguitata da incubi e allucinazioni.\nUn giorno la bella Julie e Karla vincono un viaggio alle Bahamas partecipando ad un gioco radiofonico e quindi partono insieme a Tyrell e Will Benson. Intanto Ray decide di raggiungere Julie con l'intenzione di proporle il fidanzamento e parte con un amico; a met\u00e0 strada si imbattono in un incidente, Ray scende per prestare soccorso ma si accorge che \u00e8 un tranello appena in tempo per mettersi in salvo. Sull'isola, completamente isolata a causa della stagione delle piogge, le cose cominciano ad assumere un'aria sinistra quando Julie vede un cadavere, l'iniziale incredulit\u00e0 del gruppo diventa terrore quando anche Karla, Tyrell e Will, trovano i cadaveri degli altri membri dello staff; cos\u00ec comincia la corsa contro il tempo per salvarsi, durante la quale viene sospettato uno dei due membri dello staff superstiti, l'anziano facchino.\nTuttavia dopo averlo catturato egli rivela loro il tranello di cui sono stati vittime, infatti sono stati attirati l\u00ec deliberatamente: il concorso radiofonico in realt\u00e0 era truccato. L'uomo racconta anche la storia familiare di Willis, un tempo ospite dell'isola, e Julie non ha pi\u00f9 dubbi: \u00e8 tornato per completare l'opera. Contemporaneamente Ray si sveglia in ospedale e resosi conto del pericolo si procura una pistola e parte alla volta dell'isola. Intanto i ragazzi si riuniscono spaventati per poi fuggire nuovamente dopo aver assistito all'assassinio di Tyrell. Dopo varie fughe rincontrano Will che manda Karla e la barista a cercare la cassetta del pronto soccorso, rimasto solo con Julie si rivela a lei come figlio dell'uomo che tent\u00f2 di uccidere l'anno prima e la consegna al padre; Julie sta per essere uccisa ma viene salvata dal tempestivo arrivo di Ray: Will muore ucciso dal padre convinto di trafiggere Ray, e Julie, recuperata la pistola, uccide Willis. I sopravvissuti vengono infine soccorsi.\nQualche tempo dopo Julie, mentre aspetta Ray in camera da letto, trova delle strane impronte e viene afferrata da qualcuno nascosto sotto al letto."}
{"id": "551812", "revid": "104458", "url": "https://it.wikipedia.org/wiki?curid=551812", "title": "Cantone di Creully", "text": "Il Cantone di Creully era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551813", "revid": "226458", "url": "https://it.wikipedia.org/wiki?curid=551813", "title": "Cantone di Douvres-la-D\u00e9livrande", "text": "Il Cantone di Douvres-la-D\u00e9livrande era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551814", "revid": "6923", "url": "https://it.wikipedia.org/wiki?curid=551814", "title": "Societ\u00e0 della Salute", "text": "La Societ\u00e0 della salute \u00e8 un consorzio pubblico costituito in Toscana dai comuni di una zona sociosanitaria e l'azienda USL per poter governare e programmare le politiche relative alla Salute.\nLa Societ\u00e0 della salute \u00e8 stata introdotta nel sistema sanitario toscano con la modifica della LR 40/2005 \u201cDisciplina del servizio sanitario regionale\u201d approvata dal Consiglio regionale nel novembre 2008.\nLa LR 40/2005 e smi definisce la Societ\u00e0 della salute come \u201cla modalit\u00e0 organizzativa di un ambito territoriale di zona-distretto costituita in forma di consorzio tra l'azienda unit\u00e0 sanitaria locale ed i comuni per l'esercizio associato delle attivit\u00e0 sanitarie territoriali, socio-sanitarie e sociali integrate\u201d\nLa introduzione nel sistema regionale della Societ\u00e0 della salute \u00e8 avvenuta dopo una lunga fase di sperimentazione del nuovo modello toscano, iniziata nel luglio 2004.\nLa prima Societ\u00e0 della Salute costituita gi\u00e0 nella fase \u201csperimentale\u201d fu quella di Firenze.\nAd oggi la Societ\u00e0 della saluta \u00e8 costituita in 28 delle 34 zone-distretto della Toscana. Nella fase della sperimentazione le zone-distretto interessate furono 18.\nFinalit\u00e0 e funzioni.\nL'art.71 bis della LR 40/2005 definisce le finalit\u00e0 e le funzioni della Societ\u00e0 della salute.\nLe finalit\u00e0 sono:\n\u201ca) consentire la piena integrazione delle attivit\u00e0 sanitarie e socio-sanitarie con le attivit\u00e0 assistenziali di competenza degli enti locali, evitando duplicazioni di funzioni tra gli enti associati;\nb) assicurare il governo dei servizi territoriali e le soluzioni organizzative adeguate per assicurare la presa in carico integrata del bisogno sanitario e sociale e la continuit\u00e0 del percorso diagnostico, terapeutico e assistenziale;\nc) rendere la programmazione delle attivit\u00e0 territoriali coerente con i bisogni di salute della popolazione;\nd) promuovere l'innovazione organizzativa, tecnica e gestionale nel settore dei servizi territoriali di zona-distretto.\ne) sviluppare l'attivit\u00e0 e il controllo sia sui determinanti di salute che sul contrasto delle disuguaglianze, anche attraverso la promozione delle attivit\u00e0 di prevenzione, lo sviluppo della sanit\u00e0 di iniziativa, il potenziamento del ruolo della medicina generale e delle cure primarie.\u201d\nLe funzioni:\n\u201ca) indirizzo e programmazione strategica delle attivit\u00e0 ricomprese nel livello essenziale di assistenza territoriale previsto dal piano sanitario e sociale integrato nonch\u00e9 di quelle del sistema integrato di interventi e servizi sociali di competenza degli enti locali;\nb) programmazione operativa e attuativa annuale delle attivit\u00e0 di cui alla lettera a), inclusi la regolazione e il governo della domanda mediante accordi con le aziende sanitarie in riferimento ai presidi ospedalieri e con i medici prescrittori che afferiscono alla rete delle cure primarie;\nc) organizzazione e gestione delle attivit\u00e0 socio-sanitarie ad alta integrazione sanitaria e delle altre prestazioni sanitarie a rilevanza sociale di cui all'articolo 3 septies, comma 3 del decreto delegato, individuate dal piano sanitario e sociale integrato regionale; \nd) organizzazione e gestione delle attivit\u00e0 di assistenza sociale individuate ai sensi degli indirizzi contenuti nel piano sanitario e sociale integrato regionale;\ne) controllo, monitoraggio e valutazione in rapporto agli obiettivi programmati.\u201d\nNell'esercizio delle sue funzioni la societ\u00e0 della salute assicura:\n\u201ca) il coinvolgimento delle comunit\u00e0 locali, delle parti sociali e del terzo settore nell'individuazione dei bisogni di salute e nel processo di programmazione;\nb) la garanzia di qualit\u00e0 e di appropriatezza delle prestazioni;\nc) il controllo e la certezza dei costi, nei limiti delle risorse individuate a livello regionale, comunale e aziendale;\nd) l'universalismo e l'equit\u00e0 di accesso alle prestazioni\u201d\nOrgani della societ\u00e0 della salute.\nGli organi della societ\u00e0 della salute sono:\na) l'assemblea dei soci;\nb) la giunta esecutiva;\nc) il presidente;\nd) il direttore;\ne) il collegio sindacale.\nL'assemblea dei soci \u00e8 composta dai Comuni aderenti e l'azienda USL ed elegge il presidente della giunta esecutiva alla quale detta gli indirizzi programmatici e le direttive per la loro esecuzione\nInoltre ha il compito di approvare:\nLa giunta esecutiva \u00e8 composta tre componenti e ne fanno parte il presidente della societ\u00e0 della salute e il direttore generale dell'azienda USL. Ha il compito della gestione amministrativa e di proporre, da parte del presidente, il direttore della societ\u00e0 della salute.\nIl presidente ha rappresentanza legale della Societ\u00e0 della Salute, nomina su proposta della giunta esecutiva e d'intesa con il presidente della Regione, il direttore della Societ\u00e0 della Salute.\nPromuove sugli atti di indirizzo e programmazione la consultazione con la societ\u00e0 civile, terzo settore.\nSpetta al presidente il collegamento tra l'assemblea dei soci e la giunta esecutiva.\nIl direttore della Societ\u00e0 della Salute predispone gli atti di programmazione e ne cura l'attuazione, ed assicura la programmazione e la gestione operativa delle attivit\u00e0.\nNelle Societ\u00e0 della Salute che gestiscono i servizi per i cittadini \u00e8 obbligatorio costituire il collegio sindacale, il cui compito \u00e8 il controllo sulla regolarit\u00e0 contabile e finanziaria della gestione.\nPrincipi di integrazione.\nIl principio di fondo da cui prende vita la Societ\u00e0 della Salute consiste nell'assunto secondo il quale l'integrazione delle politiche sociali e sanitarie ed il loro coordinamento con le altre politiche incidenti sulla qualit\u00e0 della vita di una comunit\u00e0 e di un territorio rappresentino una necessit\u00e0 da assumere a pi\u00f9 livelli di responsabilit\u00e0.\nQuando si parla di integrazione ci si riferisce alle indicazioni fornite dal Piano Sanitario Nazionale 1998-2000 che distingue 4 tipi di integrazione:\nIntegrazione Istituzionale.\nL\u2019integrazione istituzionale si basa sulla necessit\u00e0 di promuovere collaborazioni fra istituzioni diverse che si organizzano per conseguire comuni obiettivi di salute. Pu\u00f2 avvalersi di un'ampia dotazione di strumenti giuridici quali le convenzioni e gli accordi di programma.\nIntegrazione gestionale.\nL\u2019integrazione gestionale si colloca a livello di struttura operativa: in modo unitario nel distretto e in modo specifico nel diversi servizi che lo compongono, individuando configurazioni organizzative e meccanismi di coordinamento atti a garantire l'efficace svolgimento delle attivit\u00e0, dei processi e delle prestazioni.\nIntegrazione professionale.\nPer quanto riguarda l'integrazione professionale le condizioni necessarie sono:\nIntegrazione comunitaria.\nL\u2019integrazione comunitaria si basa sulla presenza di strutture definite di partecipazione che garantiscano il ruolo attivo dei cittadini o delle loro associazioni, e sulla presenza di progetti di sviluppo della comunit\u00e0 e di promozione delle reti sociali.\nIl sistema sanitario regionale toscano \u00e8 suddiviso in tre livelli di intervento: livello della prevenzione collettiva, livello della assistenza territoriale, livello della assistenza ospedaliera. La SdS (Societ\u00e0 della Salute) si occupa del livello territoriale."}
{"id": "551816", "revid": "124123", "url": "https://it.wikipedia.org/wiki?curid=551816", "title": "Francesco Amici", "text": "Ha partecipato alle Olimpiadi di Barcellona 1992, Atlanta 1996, Sydney 2000 e Atene 2004.\nFa parte della lista degli atleti d'interesse nazionale del Comitato Olimpico Nazionale Sammarinese."}
{"id": "551817", "revid": "17944", "url": "https://it.wikipedia.org/wiki?curid=551817", "title": "Chihuly", "text": ""}
{"id": "551818", "revid": "648716", "url": "https://it.wikipedia.org/wiki?curid=551818", "title": "Groombridge 1618", "text": "Groombridge 1618 \u00e8 una stella di sequenza principale posta a nord-ovest della costellazione dell'Orsa Maggiore, a 15,88 anni luce di distanza dal Sole. Stephen Groombridge (1755-1832) la inser\u00ec nel suo \"Catalogo delle stelle circumpolari aggiornato al 1\u00ba gennaio 1810\", pubblicato postumo nel 1834.\nCaratteristiche fisiche.\nGroombridge 1618 \u00e8 una stella di colore arancione e di classe spettrale K8 V (ma in alcuni cataloghi \u00e8 classificata come K5, o come M0). La sua massa \u00e8 circa il 64% di quella solare, mentre il suo diametro \u00e8 compreso tra il 59 e il 68% rispetto al Sole, e la sua luminosit\u00e0 \u00e8 appena il 4,6% di quella solare. Questa stella sembra possedere la stessa quantit\u00e0 di elementi pi\u00f9 pesanti dell'idrogeno rispetto al Sole.\nL'elevata velocit\u00e0 di rotazione e l'abbondante attivit\u00e0 della cromosfera fanno pensare che sia una stella relativamente giovane, con un'et\u00e0 di poco superiore al miliardo di anni. Groombridge 1618 \u00e8 stata classificata come una variabile a flare, anche se \u00e8 pi\u00f9 calda e brillante della maggior parte delle stelle di questo tipo, e le sue variazioni sono pi\u00f9 sporadiche e contenute.\nPossibili compagni substellari.\nNon \u00e8 stato trovato alcun segno di nane brune o pianeti di massa superiore a sette volte quella di Giove orbitanti attorno a Groombridge 1618 con un periodo inferiore a quattro anni; ci\u00f2 non esclude la presenza di pianeti di massa inferiore (magari di tipo terrestre) o in orbite pi\u00f9 lontane.\nLa distanza alla quale un pianeta dovrebbe trovarsi per presentare condizioni climatiche favorevoli allo sviluppo della vita \u00e8 di circa 0,22 UA (33 milioni di chilometri), una distanza inferiore a quella che separa Mercurio dal Sole. A questa distanza il pianeta avrebbe un periodo di rivoluzione di 58 giorni, mentre il campo gravitazionale originato dalla stella rallenterebbe il periodo di rotazione, un po' come accade su Mercurio. Il grande sbalzo di temperatura che verrebbe cos\u00ec a crearsi tra giorno e notte, unitamente alla notevole attivit\u00e0 solare, potrebbero impedire comunque lo sviluppo di eventuali forme di vita.\nUn altro aspetto negativo per la presenza di vita su eventuali pianeti in orbita attorno a Groombridge 1618 \u00e8 che si tratta di una stella a brillamento. Questo tipo di stelle, generalmente nane rosse o nane arancioni, sono soggette ad improvvisi brillamenti che ne aumentano considerevolmente la luminosit\u00e0 nel giro di pochi minuti, e che potrebbero essere letali per lo sviluppo di forme di vita."}
{"id": "551819", "revid": "287204", "url": "https://it.wikipedia.org/wiki?curid=551819", "title": "Cantone di \u00c9vrecy", "text": "Il Cantone di \u00c9vrecy \u00e8 una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 32 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "551823", "revid": "1428919", "url": "https://it.wikipedia.org/wiki?curid=551823", "title": "Cantone di Falaise-Nord", "text": "Il Cantone di Falaise-Nord era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Falaise e i comuni di:"}
{"id": "551824", "revid": "110157", "url": "https://it.wikipedia.org/wiki?curid=551824", "title": "Emanuela Felici", "text": "Fa parte della lista degli atleti d'interesse nazionale del Comitato Olimpico Nazionale Sammarinese."}
{"id": "551825", "revid": "226458", "url": "https://it.wikipedia.org/wiki?curid=551825", "title": "Cantone di Falaise-Sud", "text": "Il Cantone di Falaise-Sud era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Falaise e i comuni di:"}
{"id": "551828", "revid": "110157", "url": "https://it.wikipedia.org/wiki?curid=551828", "title": "Cantone di Morteaux-Coulib\u0153uf", "text": "Il Cantone di Morteaux-Coulib\u0153uf era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551829", "revid": "82670", "url": "https://it.wikipedia.org/wiki?curid=551829", "title": "Jessica Lee Nelson", "text": ""}
{"id": "551830", "revid": "767487", "url": "https://it.wikipedia.org/wiki?curid=551830", "title": "Cantone di Ouistreham", "text": "Il Cantone di Ouistreham \u00e8 una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 11 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "551831", "revid": "1573940", "url": "https://it.wikipedia.org/wiki?curid=551831", "title": ".hack//Roots", "text": ".hack//Roots \u00e8 una serie anime di 26 episodi animati dalla Bee Train; fa parte del progetto multimediale \".hack\" e pu\u00f2 essere considerato il seguito di \".hack//SIGN\", e \".hack//Liminality\"; gli eventi narrati sono contemporanei a quelli del primo volume del videogioco per PlayStation 2 \".hack//G.U.\". Per questo l'anime \u00e8 pienamente fruibile soltanto da chi ha giocato il videogioco (molti dei temi trattati, ad esempio, non vengono infatti conclusi nella serie animata rimandando alle avventure videoludiche del protagonista).\nTrama.\n.hack//Roots si colloca dopo gli eventi che hanno portato alla distruzione, nel 2015, di \"The World\". Tuttavia nel 2016 viene pubblicata la seconda versione, \"The World R:2\", che similmente alla prima versione rimane un gioco di ruolo on-line (MMORPG), con la differenza che questa seconda versione ha un'ambientazione pi\u00f9 steampunk.\nHaseo \u00e8 un giocatore inesperto che viene preso di mira da alcuni Player Killer (killer di giocatori), fenomeno particolare in cui in un MMORPG alcuni giocatori uccidono altri giocatori per semplice divertimento o per rubare strumenti e armi dalle vittime. Il ragazzo viene battuto ma in suo soccorso arriva Shino, una ragazza gentile e premurosa che gli chiede di unirsi alla sua gilda.\nDopo vari tentennamenti, il giovane decide di unirsi a Shino e conosce gli altri membri della \"Brigata Twilight\", compreso il misterioso capo Ovan, il cui personaggio virtuale ha un'arma montata su un braccio, molto probabilmente dovuta ad un intervento dell'uomo tramite la riprogrammazione illegale dei propri dati (un cheat code). Ad Haseo viene immediatamente rivelato che il vero scopo della Brigata Twilight \u00e8 la ricerca della \"Key of the Twilight\", che secondo le indiscrezioni in internet permetterebbe di guadagnare poteri inimmaginabili, che oltrepassano i limiti di The World. Ma la loro missione verr\u00e0 presto ostacolata da un'altra gilda, ovvero i TaN e dall'intervento improvviso di uno strano soggetto chiamato Tri-Edge, un player killer in grado di far cadere le sue vittime in un coma profondo.\nNote.\nContrariamente alla serie .hack//SIGN, Roots richiede che lo spettatore conosca la trama dei videogiochi. Questo perch\u00e9 molte questioni vengono ad esempio soltanto accennate, saltando diversi collegamenti logici e tutti i misteri rimangono totalmente irrisolti alla fine dell'ultimo episodio. Anzi, verso la fine, proprio perch\u00e9 Roots \u00e8 parallelo al primo volume di .hack//G.U., si aggiungono ulteriori sotto trame e la comparsa di misteriosi nemici. Questo fa di.hack//Roots un prodotto incompleto, che lascia forse intravedere la possibilit\u00e0 di un seguito in futuro."}
{"id": "551834", "revid": "767487", "url": "https://it.wikipedia.org/wiki?curid=551834", "title": "Lei, l'arma finale (film)", "text": "Lei, l'arma finale (\"Saish\u016b Heiki Kanojo\") \u00e8 un film del 2005 diretto da Taikan Suga e interpretato tra gli altri da Aki Maeda. Il film \u00e8 il live action della serie omonima di manga e anime firmati Shin Takahashi.\nTrama.\nDue adolescenti si trovano a fare i conti con i propri sentimenti e i propri limiti. Chise e Shuji sono due compagni di scuola che un giorno decidono di diventare una coppia, ma Chise, timida e sbadata, all'inizio prende il fidanzamento come una prova personale da affrontare, una sorta di scommessa con il destino, e Shuji si rende conto ben presto di avere non pochi problemi nel capire Chise e saper prendersi cura di lei. A complicare le cose ci si mette anche un conflitto, finora tenuto quasi segreto dal governo del Giappone contro non meglio precisati invasori.\nDurante un bombardamento Shuji scopre infine il segreto che nasconde Chise: lei \u00e8 l'arma finale. La ragazza lo salva da alcune macerie che l'avrebbero ucciso e gli appare sotto forma di un essere biomeccanico, con una pesante mitragliatrice incastrata in un braccio e delle strane ali che escono dalla sua schiena. Shuji si trova quindi a dover affrontare una prova ancora pi\u00f9 intensa del previsto.\nSebbene il loro incontro li spinga a dichiarare i loro problemi e li induca a superare le barriere che li dividono, alla fine i due si arrendono e ritornano ad essere due semplici compagni di classe. Chise \u00e8 ormai esausta della guerra e del suo essere nient'altro che un'arma di distruzione, Shuji invece \u00e8 afflitto da un malessere profondo che nasce dall'impossibilit\u00e0 per lui di comprendere e amare a dovere un essere come Chise.\nAlla fine il Giappone firma un armistizio forzato con le altre nazioni del mondo: vengono cessati gli attacchi a patto che l'arma finale venga distrutta. Per questo vengono lanciati missili verso Chise che \u00e8 costretta, per proteggere quelli che ama, a scappare nello spazio e lasciarsi uccidere. Si trasforma cos\u00ec in una nave spaziale e attira le armi fuori dall'atmosfera, dove alla fine verr\u00e0 raggiunta. Tempo dopo Shuji trover\u00e0 in un deserto parte di questa astronave.\nNote e differenze con la serie.\nIl film rielabora i momenti salienti della saga di \"Lei, l'arma finale\", ma la trama ne esce di molto semplificata, specialmente nel finale che tende a chiudere senza particolari spiegazioni l'intera vicenda di Chise e della guerra. Alcuni personaggi non vengono ripresentati dalla serie originale e altri subiscono mutamenti e ridimensionamenti. Le scene pi\u00f9 cruente dell'anime come la morte di Akemi e di Tetsu sono state molto edulcorate, inoltre manca qualsiasi riferimento al sesso (Tetsu e Chise, ma anche Fuyumi e Shuji).\nLa parte finale \u00e8 piuttosto semplificata rispetto al manga e all'anime, ad esempio il martirio di Chise avviene senza alcun'altra spiegazione o sviluppo. Non viene inoltre fatto alcun riferimento ai medicinali presi dalla ragazza per sopravvivere (se non in un breve dialogo in cui si evince che l'amore si \u00e8 sostituito ai medicinali) o al terremoto che ha sconvolto la citt\u00e0 di Shuji.\nLa colonna sonora \u00e8 stata completamente riscritta e non vi \u00e8 alcun riferimento alla nota \"ultima canzone su questo piccolo pianeta\"."}
{"id": "551835", "revid": "287204", "url": "https://it.wikipedia.org/wiki?curid=551835", "title": "Cantone di Thury-Harcourt", "text": "Il Cantone di Thury-Harcourt \u00e8 una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 51 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 51:"}
{"id": "551836", "revid": "73843", "url": "https://it.wikipedia.org/wiki?curid=551836", "title": "Franco Evangelisti (compositore)", "text": "Biografia.\nLasci\u00f2 gli studi di ingegneria per dedicarsi alla composizione musicale. Nel 1948 divenne allievo di Daniele Paris a Roma e di Harald Genzmer alla Musikhochschule di Friburgo in Brisgovia, dove segu\u00ec corsi di perfezionamento in composizione.\nDal 1952 al 1960 prese parte ai Ferienkurse per la Nuova Musica a Darmstadt, dove ebbe modo di incontrare Werner Meyer-Eppler dell'Universit\u00e0 di Bonn, grazie al quale cominci\u00f2 a interessarsi alla musica elettronica e sul concetto di alea nella musica, dimostrando fin dai primi approcci una aperta insofferenza per le teorie compositive della musica seriale, maturando gradualmente l'idea che la composizione cos\u00ec come era stata intesa fino a quel momento fosse una fase da superare, gettando cos\u00ec le basi per quella forma di musica improvvisata che da li a poco verr\u00e0 definita come Improvvisazione libera. Pi\u00f9 tardi, in una serie di conferenze tenute fra Brema ed Amburgo, Evangelisti sosteneva \"da pi\u00f9 di 2000 anni in India gli esecutori sono anche compositori, essendo quella musica legata a forme momentanee\". Su invito di Herbert Eimert, al 1956 lavor\u00f2 presso lo studio elettronico della Westdeutsche Rundfunk di Colonia.\nNel 1957, il direttore d'orchestra Hermann Scherchen lo invit\u00f2 a lavorare nello Studio di Elettroacustica Sperimentale dell'UNESCO a Gravesano, dove si occup\u00f2 di biofisica ed esplor\u00f2 la possibilit\u00e0 di tradurre direttamente in onde sonore gli impulsi cerebrali.\nNel 1958 assieme a Karlheinz Stockhausen e Luigi Nono, inaugur\u00f2 lo Studio Sperimentale della Radio polacca di Varsavia dove l'anno successivo fu chiamato a tenere alcuni seminari sulla musica elettronica. Nel 1959 fu tra i promotori della Settimana Internazionale di Nuova Musica a Palermo.\nL'anno seguente, assieme ad altri musicisti quali Francesco Pennisi e Aldo Clementi, fond\u00f2 l'Associazione Nuova Consonanza, con lo scopo di diffondere \"\"la musica contemporanea italiana e straniera\" con concerti convegni ed eventi di vario tipo. Dall'associazione nacque pi\u00f9 tardi l'omonimo Gruppo di improvvisazione che allora veniva presentato come \"il primo ed unico gruppo formato da compositori-esecutori\" e che permise ad Evangelisti di mettere in pratica le proprie teorie sull'improvvisazione. Proprio in merito al Gruppo di Improvvisazione Nuova Consonanza, Evangelisti entr\u00f2 in contatto con Larry Austin, che in questo periodo, stava sviluppando a Los Angeles, esecuzioni di John Cage e Stockhausen, basate sull'improvvisazione collettiva con il gruppo di estrazione jazzistica New Music Ensemble, con cui nacque un profondo rapporto di scambio e collaborazione.\nSi trasfer\u00ec a Berlino per due anni (1966 - 1968), ospite del Deutsch Akademischer Austauschdienst e della Ford Foundation. Al ritorno a Roma, tenne un corso sperimentale di composizione elettronica presso l'Accademia nazionale di Santa Cecilia. Nel 1972 ottenne l'incarico di guidare il corso di Musica elettronica al Conservatorio Alfredo Casella de L'Aquila. Nel 1974 venne nominato docente di Musica elettronica presso il Conservatorio di Santa Cecilia a Roma, ruolo che ricopr\u00ec fino alla morte.\nIn quegli anni diede concerti, sia in Italia che all'estero, con il Gruppo di Improvvisazione di Nuova Consonanza, il polo di ricerca sperimentale fondato con Egisto Macchi e Franco Nonnis. \nIntensific\u00f2 quindi l'attivit\u00e0 di conferenze e seminari sulla 'nuova musica'. L'attivit\u00e0 compositiva venne pertanto meno, per lasciar spazio prevalentemente alla ricerca e agli approfondimenti teorici.\nAlla fine del 1979, dopo quasi vent'anni di lavoro, concluse il libro \"Dal silenzio a un nuovo mondo sonoro\". Si spense a Roma il 28 gennaio 1980."}
{"id": "551837", "revid": "226458", "url": "https://it.wikipedia.org/wiki?curid=551837", "title": "Cantone di Tilly-sur-Seulles", "text": "Il Cantone di Tilly-sur-Seulles era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551841", "revid": "287204", "url": "https://it.wikipedia.org/wiki?curid=551841", "title": "Cantone di Troarn", "text": "Il Cantone di Troarn \u00e8 una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 29 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "551844", "revid": "1748167", "url": "https://it.wikipedia.org/wiki?curid=551844", "title": "Pianello Vallesina", "text": "Pianello Vallesina \u00e8 una frazione del comune di Monte Roberto in provincia di Ancona. \u00c8 parte di un centro abitato condiviso con il comune di Castelbellino, la cui frazione prende invece il nome di Pianello. \u00c8 situata nella valle del fiume Esino."}
{"id": "551848", "revid": "1573940", "url": "https://it.wikipedia.org/wiki?curid=551848", "title": ".hack//Liminality", "text": " \u00e8 un anime costituito da 4 OAV animati dalla Bee Train.\n.hack//Liminality fa parte del progetto multimediale \".hack\". I quattro episodi sono contenuti nei DVD dei quattro capitoli del videogioco, ovvero \".hack//Infection\", \".hack//Mutation\", \".hack//Outbreak\", \".hack//Quarantine\" per PlayStation 2.\nTrama.\nLiminality narra le vicende che si svolgono, nel mondo reale, durante le indagini di un gruppo di giocatori a seguito dell'entrata in coma di un giocatore subito dopo una partita, allo scopo di farlo uscire dal coma e di scoprire la verit\u00e0 dietro alla societ\u00e0 che gestisce il \"The World\"."}
{"id": "551851", "revid": "104458", "url": "https://it.wikipedia.org/wiki?curid=551851", "title": "Cantone di Villers-Bocage (Calvados)", "text": "Il Cantone di Villers-Bocage era una divisione amministrativa dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551852", "revid": "1318658", "url": "https://it.wikipedia.org/wiki?curid=551852", "title": "Arrondissement di Rennes", "text": "L\"arrondissement\" di Rennes \u00e8 una suddivisione amministrativa francese, situata nel dipartimento dell'Ille-et-Vilaine e nella regione della Bretagna.\nComposizione.\nL\"arrondissement\" di Rennes raggruppa 121 comuni in 25 cantoni:"}
{"id": "551853", "revid": "77358", "url": "https://it.wikipedia.org/wiki?curid=551853", "title": "Splitsko-dalmatinska", "text": ""}
{"id": "551854", "revid": "287204", "url": "https://it.wikipedia.org/wiki?curid=551854", "title": "Cantone di Villers-Bocage", "text": "Esistono due cantoni francesi con questo nome"}
{"id": "551860", "revid": "1005847", "url": "https://it.wikipedia.org/wiki?curid=551860", "title": "Cantone di Villers-Bocage (Somme)", "text": "Il Cantone di Villers-Bocage era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "551865", "revid": "125964597", "url": "https://it.wikipedia.org/wiki?curid=551865", "title": "Paolo Sammarco", "text": "Carriera.\nClub.\nEsordi nel calcio professionistico: Milan e prestiti in C.\nTira i primi calci nel U.S. Sagnino per poi passare nelle giovanili del . Inizia la carriera alla , in Serie C1, (2002-2003) per lui 24 partite giocate.\nL'anno successivo lo acquista in compartecipazione il ChievoVerona, che lo cede poi in prestito al , in Serie C1, con cui totalizza 30 presenze corredate di un gol.\nEsordio in Serie A col Chievo.\nPer la stagione 2004-2005 torna al Chievo, con cui esordisce nella massima serie all'et\u00e0 di 21 anni il 10 novembre 2004 nella vittoria per 1-0 contro l'Atalanta. La sua prima stagione in gialloblu termina con 17 presenze. Rimane in gialloblu anche per le due stagioni successive, esordendo sia in Champions League (contro il CSKA Sofia) sia in Europa League (contro il Braga) nel 2006. Proprio in quell'anno, il 20 dicembre, segna il suo primo gol in massima serie, nel 3-2 interno contro la Reggina.\nSampdoria.\nIl 22 giugno 2007 il Milan lo riscatta dal Chievo, cedendolo in prestito alla Sampdoria. Durante la sua prima stagione in blucerchiato realizza addirittura 5 reti, per cui il 3 giugno 2008, la lo ha riscattato dal Milan per 2,4 milioni di euro.\nNella stagione 2008-2009, sua seconda stagione in blucerchiato, ha realizzato 2 gol, di cui uno solo in campionato contro il Torino. Gioca la prima partita del campionato seguente, il 23 agosto 2009 nella vittoria per 2-1 contro il Catania subentrando all'85\u00ba a Tissone.\nPrestiti a Udinese e Cesena.\nIl 25 agosto 2009 viene ceduto all'Udinese in prestito con diritto di riscatto della compartecipazione. Durante la stagione si infortuna gravemente al ginocchio destro, e a fine stagione l' non lo riscatta. Colleziona comunque 30 presenze con i friulani e a fine stagione non viene riscattato.\nFa quindi ritorno alla , dove nella stagione 2010-2011 \u00e8 ai margini della rosa, collezionando solamente due panchine nel novembre 2010 e una presenza in Europa League contro il Debrecen.\nIl 3 gennaio 2011 si trasferisce in prestito al . Il 20 febbraio 2011 segna la sua prima e unica rete con i romagnoli, nel pareggio per 2-2 contro il Parma e a fine stagione, terminato il prestito, ritorna alla dove svolge il ritiro precampionato. Con i blucerchiati torna a segnare nell'agosto 2011 in Coppa Italia nella vittoria per 3-2 contro l'Alessandria, giocando anche poi la gara contro l'Empoli, persa per 2-1 che sanc\u00ec l'eliminazione dei blucerchiati dal torneo.\nPrestito al Chievo e Spezia.\nIl 24 agosto 2011 viene ceduto in prestito al Chievo in cambio di Simone Bentivoglio, tornando cos\u00ec in veneto dopo 4 anni. Con i gialloblu sigla 2 reti, contro le due siciliane Catania e Palermo e a fine stagione torna nuovamente ai blucerchiati.\nIl 9 agosto 2012 viene ufficializzato il trasferimento a titolo definitivo allo Spezia, squadra appena promossa in Serie B dopo 4 anni. Sceglie la maglia numero 23. Il 28 marzo 2013, in occasione della gara in casa del vinta per 2-0, mette a segno la sua prima rete con la maglia degli aquilotti. Rimarr\u00e0 il suo unico gol segnato con la squadra ligure, con cui si vede legato fino al gennaio 2015.\nFrosinone.\nIl 21 gennaio 2015 passa al Frosinone. Il 31 maggio 2015, in seguito alla prima storica promozione in Serie A del club giallo-azzurro, diventa cittadino onorario di Frosinone insieme al resto della squadra. Il 28 ottobre seguente segna la rete del definitivo 2-1 contro il Carpi, tornando al gol in Serie A dopo oltre tre anni. Trover\u00e0 altre 3 volte la via della rete, tuttavia non riuscir\u00e0 a salvarsi e il club retroceder\u00e0 in seconda serie dopo appena un anno di permanenza.\nPilastro del centrocampo nella stagione successiva con 42 presenze, si vede eliminata la possibilit\u00e0 di tornare in massima serie nella sconfitta contro il Carpi in semifinale dei playoff, promozione che ottiene l'anno seguente, riportando il Frosinone per la seconda volta in massima serie per la stagione 2018-2019.\nIn questa stagione gioca con il contagocce, a causa di un infortunio, tornando in campo solamente il 4 febbraio 2019 nella sconfitta per 1-0 interna contro la Lazio. Nonostante ci\u00f2 il 5 maggio seguente torna a segnare nel pareggio per 2-2 contro il Sassuolo.\nAl termine della stagione, svincolandosi, lascia il Frosinone dopo centosedici presenze totali e due promozioni in Serie A con i ciociari.\nVirtus Verona.\nIl 16 ottobre 2019 firma un contratto annuale con la , tornando cos\u00ec per la terza volta nella citt\u00e0 scaligera\nArzignano.\nIl 12 agosto 2020 viene acquistato a titolo definitivo dall'Arzignano, in Serie D, firmando un contratto annuale. \nAllenatore\nTerminata la stagione si ritira dal calcio giocato e intraprende la carriera di allenatore venendo ingaggiato come allenatore in seconda dalla formazione veronese dell' Ambrosiana militante in Serie D. Il 23 Novembre 2021, in seguito alle dimissioni di Giuseppe Pugliese gli viene affidata la guida della squadra.\nNazionale.\nSammarco ha giocato in tutte le categorie minori della Nazionale italiana di calcio e nel 2005-2006 ha potuto giocare per 9 volte con la Nazionale italiana Under-21.\nStatistiche.\nPresenze e reti nei club.\n\"Statistiche aggiornate al 27 ottobre 2019.\""}
{"id": "551869", "revid": "330019", "url": "https://it.wikipedia.org/wiki?curid=551869", "title": "Brignole (Rezzoaglio)", "text": "Brignole o anche Villa Brignole \u00e8 una frazione del comune di Rezzoaglio, nel val d'Aveto. Posta su una piccola altura nei pressi della localit\u00e0 Molini, dista dal capoluogo comunale circa due chilometri.\nGeografia fisica.\nPosta a circa 750 metri di altitudine, Brignole \u00e8 luogo d'origine del rio Libbieto che, proprio ai piedi della frazione, si getta nell'Aveto.\nLa vegetazione \u00e8 caratterizzata da castagni, noci, abeti e querce.\nL'ecosistema dei boschi \u00e8 intatto, grazie anche alla scarsa frequentazione dovuta alla distanza delle principali vie di comunicazione e dai centri abitati; si possono osservare gufi, civette, falchi, cinghiali, fagiani, tassi.\nStoria.\nLa storia della frazione si perde nella notte dei tempi: si individuano costruzioni a pianta circolare databili intorno all'anno Mille. La frazione \u00e8 infatti citata in un documento del 1103 (\"loco et fundo Brugnole\") relativo ad una convenzione tra l'abate Anselmo e il prevosto Alberto da Pietra Martina (\"Conventio inter abbatem Anselmum et prepositum Albertum de Petra Martina\").\nLa tradizione vuole che a Brignole abbia avuto origine la nobile famiglia Brignole, il cui ramo primogenito si estinse con Antonio Brignole Sale, marchese di Groppoli, che ebbe quattro figlie femmine, tra cui Maria, divenuta poi Duchessa di Galliera, la celebre filantropa, fondatrice di ospedali, orfanotrofi e musei.\nDopo il periodo napoleonico nel 1815 Brignole, assieme alle vicine localit\u00e0 di Calcinara, Costafigara, Molini e le localit\u00e0 di Piano, Garba e Scabbiamara, entr\u00f2 a far parte del Regno di Sardegna nella provincia di Bobbio, poi dopo il 1859 e l'Unit\u00e0 d'Italia nel circondario di Bobbio assegnato alla nuova provincia di Pavia, quindi dal 1923 al 1926 nel circondario di Chiavari dell'allora provincia di Genova, nel Regno d'Italia."}
{"id": "551871", "revid": "767487", "url": "https://it.wikipedia.org/wiki?curid=551871", "title": "Washington Allston", "text": "Biografia.\nWashington Allston nacque a Waccamaw, nella Carolina del Sud, il 5 novembre 1779.\nNel 1800 si laure\u00f2 all'Universit\u00e0 di Harvard.&lt;br&gt;\nPer completare la sua formazione, dal 1801 al 1804 studi\u00f2 a Londra sotto Benjamin West.&lt;br&gt;\nDal 1805 al 1808 viaggi\u00f2 per l'Europa continentale, fermandosi in particolare a Parigi e a Roma.&lt;br&gt;\nFu durante questi viaggi che conobbe il poeta inglese Samuel Taylor Coleridge, che ammir\u00f2 molto il suo genio.\nNel 1811 Allston si rec\u00f2 nuovamente in Europa, accompagnato da Samuel F. B. Morse, che allora era un suo studente d'arte.&lt;br&gt;\nAllston si rec\u00f2 dapprima a Roma per perfezionare il suo stile ed infine si stabil\u00ec a Londra, dove ottenne fama e premi per le sue pitture.&lt;br&gt;\nNelle sue opere, soprattutto nei ritratti e nei paesaggi, rivel\u00f2 una vena romantica in cui si coglie la forte influenza che su di lui ebbero William Turner e John Martin.&lt;br&gt;\nIn questi anni scrisse anche satire, novelle e poesie.\nNel 1818 Allston torn\u00f2 negli Stati Uniti e visse a Cambridge, nel Massachusetts, dove mor\u00ec il 9 luglio 1843.\nIl quartiere Allston, nella parte ovest di Boston, \u00e8 intitolato a lui."}
{"id": "551873", "revid": "1745361", "url": "https://it.wikipedia.org/wiki?curid=551873", "title": "Punto cardinale", "text": "Si chiama punto cardinale ciascuna delle quattro direzioni principali verso le quali \u00e8 possibile muoversi trovandosi su una superficie (anche di un geoide, come la Terra); tali quattro punti cardinali sono il nord o settentrione, il sud o meridione, l'est o oriente e l'ovest o occidente.\nI nomi dei punti cardinali.\nI termini \"nord\", \"sud\", \"est\" e \"ovest\" derivano tutti dall'alto tedesco antico, e l'origine di questi termini usati inizialmente nelle culture germaniche, si pu\u00f2 riscontrare della mitologia norrena: secondo il mito della creazione all'inizio del tempo furono posti quattro nani ai quattro punti cardinali, e i nomi di questi nani erano: Nor\u00f0ri (Nord), Su\u00f0ri (Sud), Austri (Est) e Vestri (Ovest).\nL'ultimo di tali termini, \"\u00f2vest\", \u00e8 giunto in italiano tramite la forma francese \"ouest\", che era la trascrizione fonetica secondo l'ortografia francese del termine germanico. La voce francese entr\u00f2 nella lingua italiana prima dell'epoca in cui prese stabilmente piede la differenziazione fra le lettere \"U\" e \"V\": a causa della sua posizione fra due vocali, la lettera \"u\", venne dunque erroneamente letta [v] secondo le regole ortografiche dell'italiano antico, dando origine all'attuale forma italiana \"\u00f2vest\".\nI termini \"oriente, occidente, meridione e settentrione\" vengono dal latino, e ciascuno di essi ha un'etimologia specifica:\nAi punti ortogonali suddetti, si aggiungono altri quattro indicanti posizioni intermedie: trattasi del nord-est, sud-est, sud-ovest e nord-ovest. Oltre agli otto punti cardinali totali finora citati, esistono altri otto punti, che si posizionano in maniera mediana tra le direzioni descritte precedentemente: il nord-nord-est, l'est-nord-est, l'est-sud-est, il sud-sud-est, il sud-sud-ovest, l'ovest-sud-ovest, l'ovest-nord-ovest e il nord-nord-ovest, per un totale di ben sedici punti cardinali differenti.\nQueste posizioni possono essere indicate o con una sigla formata dalle varie iniziali delle parole componenti il loro nome (ad esempio, S per sud, NE per nord-est ed ESE per l'est-sud-est), oppure in gradi angolari rispetto al Nord (anche detto azimut). In linguaggio militare era un tempo molto utilizzato il sistema di nominazione delle posizioni relative basato sull'orario, assimilando la rosa dei venti a un orologio: in questo modo, il punto di fronte a un individuo (come fosse il suo \"nord\") diventa le \"ore 12\", mentre la sinistra (il suo \"ovest\") diviene le \"ore 9\".\nI colori dei punti cardinali.\nSecondo la tradizione turca ci sono quattro divinit\u00e0 o signori (Khan), legati ai quattro punti cardinali: il Khan nero o Qara Khan a nord, il Khan rosso o Q\u00efz\u00efl Khan a sud, il Khan bianco o Aq Khan a ovest e il Khan blu o K\u00f6k Khan a est. Il nome della popolazione dei Morlacchi, Valacchi del Nord, deriva appunto dall'attribuzione del colore nero al punto cardinale Nord.\nPunti cardinali e venti.\nAvendo come punto di riferimento la punta occidentale dell'isola di Creta, dove veniva anticamente posizionata sulle mappe la Rosa dei Venti, da ciascuno degli otto principali punti cardinali proviene una corrente d'aria (vento) diversa:"}
{"id": "551874", "revid": "58162", "url": "https://it.wikipedia.org/wiki?curid=551874", "title": "Punti cardinali", "text": ""}
{"id": "551877", "revid": "132266", "url": "https://it.wikipedia.org/wiki?curid=551877", "title": "La disfatta delle Amazzoni", "text": ""}
{"id": "551880", "revid": "623104", "url": "https://it.wikipedia.org/wiki?curid=551880", "title": "Traduzioni della Bibbia in francese", "text": "La traduzione pi\u00f9 antica e ampia, seppure incompleta, \u00e8 quella realizzata da Jean le Bon (Giovanni il buono), dell'universit\u00e0 di Parigi tra il 1226 e il 1250. Si basa sulla Vulgata latina.\nNel 1377 il teologo Raoul de Presl\u00e9s dedic\u00f2 una traduzione al re Carlo V. Anch'essa si basava sulla Vulgata.\nJacques Lef\u00e8vre d'\u00c9taples realizz\u00f2 la prima edizione a stampa pubblicata ad Anversa (1523-8). L'Antico Testamento si basava sulla Vulgata, mentre per il Nuovo Testamento alla base offerta dalla stessa Vulgata si affiancava il confronto con i testimoni greci.\nIl riformato calvinista Pierre Robert, detto Pietro Olivetano, pubblic\u00f2 nel 1535 la prima traduzione francese completamente svincolata dalla Vulgata, basata direttamente sui manoscritti ebraico-aramaici e greci. Presenta una prefazione latina di Giovanni Calvino.\nNel 1550 Nicholas de Leuze e Fran\u00e7ois de Larben pubblicarono a Lovanio una traduzione basata sulla Olivetana e confrontata con quella di Jacques Lef\u00e8vre d'\u00c9taples. Rappresent\u00f2 per secoli la versione di riferimento per i cattolici francesi.\nSeguono molte traduzioni:"}
{"id": "551881", "revid": "17654", "url": "https://it.wikipedia.org/wiki?curid=551881", "title": "Pianello vallesina", "text": ""}
{"id": "551882", "revid": "599013", "url": "https://it.wikipedia.org/wiki?curid=551882", "title": "Reginaldo Ferreira da Silva", "text": "Caratteristiche tecniche.\nReginaldo \u00e8 una seconda punta in possesso di ottime doti tecniche, in grado di agire sia da esterno sia da terminale offensivo della manovra d'attacco e preciso nel servire assist ai compagni di squadra.\nCarriera.\nClub.\nTreviso.\nI suoi esordi risalgono al campionato Serie C1 con la maglia del , col quale gioca una sola partita. Nessuna presenza nel campionato successivo, diventa invece titolare in serie B nella stagione 2003-2004 con 31 presenze corredate da tre gol; esplode l'anno successivo con undici gol in 39 partite e giunge con il Treviso in serie A, a causa degli episodi legati alla squalifica del e del fallimento del .\nL'esordio in massima serie avviene il 28 agosto 2005 in Inter-Treviso 3-0. Segna il suo primo gol in Serie A il 20 novembre 2005 in Treviso-Palermo 2-2. Nella sua prima stagione in massima serie, in 31 partite segna cinque gol. A fine campionato il Treviso retrocede in B.\nFiorentina.\nNel luglio del 2006 viene acquistato dalla , per 1,5 milioni di euro.\nA Firenze ha un avvio di stagione in cui non viene particolarmente utilizzato ma, dopo una serie di infortuni avvenuti ai suoi compagni di squadra, trova sempre pi\u00f9 posto tra i titolari della squadra contribuendo con alcuni gol.\nNell'ultima giornata del campionato 2006-2007, che vede affrontarsi Fiorentina e in una partita terminata 5 a 1 in favore dei gigliati, sigla la sua unica doppietta in maglia viola.\nParma.\nNel giugno 2007 viene acquistato dal del neo-presidente Ghirardi per la somma di 4,5 milioni di euro.\nNella stagione 2008-2009 contribuisce alla promozione dei crociati in massima serie, grazie a cinque reti in 25 presenze.\nSiena.\nIl 26 giugno 2009 passa in compropriet\u00e0 al .\nIl 25 giugno 2010 i due club rinnovano la compropriet\u00e0 e l'anno dopo viene riscattata l'altra met\u00e0 del suo cartellino dal .\nJEF United (Giappone).\nNel marzo 2012 si trasferisce in prestito, con diritto di riscatto a 1 milione di euro, ai giapponesi del JEF United.\nIl 18 giugno 2012, a pochi mesi dall'inizio dell'esperienza giapponese, il JEF United dichiara concluso il prestito, rimandandolo in Italia, dopo dieci presenze e nessun gol, preferendogli, nello stesso ruolo, il pi\u00f9 prolifico Y\u016bsuke Tanaka.\nRitorno a Siena.\nTornato al Siena, esordisce nel campionato 2012-2013 il 30 settembre nella sconfitta esterna per 2-1 contro la , subentrando a Valiani al 75\u00ba minuto. Segna il primo gol il 16 dicembre 2012 nel derby contro la Fiorentina, sua ex squadra.\nVasco de Gama.\nAl termine della stagione, culminata con la retrocessione in serie B del Siena, si trasferisce in patria, firmando un biennale con il militante nella massima serie, ma una serie di infortuni non gli permettono di mettersi in luce; infatti nella seconda parte della stagione lo terranno fuori per quasi tutto il campionato, permettendogli di giocare solo due incontri, nel corso dei quali segna un gol, non sufficienti per ottenere il rinnovo del contratto, rimanendo cos\u00ec svincolato.\nSambenedettese e Paganese.\nIl 13 gennaio 2016 torna in Italia e comincia ad allenarsi con la , squadra militante in Serie D; il suo tesseramento non viene formalizzato per la stagione 2015-2016 a causa di problemi burocratici relativi al passaporto del giocatore.\nIl 5 settembre, dopo l'esperienza con la Sambenedettese, la ne ufficializza il tesseramento per la stagione 2016-2017, facendogli firmare un contratto annuale.\nTrapani e Pro Vercelli.\nIl 31 luglio 2017 viene ingaggiato dal per la stagione 2017-2018 con un contratto annuale.\nNel gennaio del 2018, durante la sessione invernale di mercato, viene ceduto alla Pro Vercelli in cambio del calciatore Alessandro Polidori, concludendo la sua avventura con la maglia granata alla fine della prima parte della stagione. In tutto ha totalizzato venti presenze in campionato, due presenze in Coppa Italia e due presenze nella Coppa Italia di Serie C, con sei reti messe a segno con i siciliani.\nCon la Pro Vercelli realizza il suo primo gol all'8\u00ba minuto della partita persa in trasferta contro il Foggia (2-1).\nMonza e Reggina.\nIl 12 luglio 2018 firma per il , in Serie C. Conclude la stagione con 31 presenze e quattro reti.\nIl 17 luglio 2019 firma per la , squadra militante nel girone C di Serie C, un contratto di un anno.\nCatania e AZ Picerno.\nIl 17 settembre 2020 viene tesserato dal con un contratto biennale. Nel corso della gara contro il Monopoli, segna il suo primo gol con la casacca rossazzurra.\nRimasto svincolato a fine stagione, il 31 agosto 2021 viene ingaggiato dall\u2019, ancora in Serie C.\nStatistiche.\n\"Statistiche aggiornate al 14 dicembre 2021.\""}
{"id": "551884", "revid": "599013", "url": "https://it.wikipedia.org/wiki?curid=551884", "title": "Hydropathes", "text": "Les Hydropathes \u00e8 un circolo letterario parigino che \u00e8 esistito tra il 1878 e il 1880 e che ha prefigurato il movimento simbolista.\nIl circolo.\nDopo la guerra del 1870, si crearono a Parigi numerosi circoli letterari la cui longevit\u00e0 e importanza furono estremamente varie. Il circolo degli \"Hydropathes\" fu uno dei pi\u00f9 importanti sia per la sua durata sia per gli artisti che vi parteciparono.\nIl circolo fu creato da \u00c9mile Goudeau l'11 ottobre 1878. Egli scelse il nome \"Hydropathes\" (etimologicamente: colui che l'acqua rende malato) a partire da un valzer chiamato \"Hydropathen\" di Joseph Gungl che lo intrigava.\nSi pu\u00f2 ugualmente pensare che si tratti di un gioco di parole, nello spirito di queste giovani persone. \"Goudeau\", ossia, \"Go\u00fbt\" (goccia) \"d'eau\" (d'acqua), per persone che non amano molto l'acqua... e questo d\u00e0 \"hydropates\"\u2026\nIl primo obiettivo del circolo era di celebrare la letteratura e in particolare la poesia. Ma i membri professavano ugualmente il rifiuto dell'acqua come bevanda a beneficio del vino. Charles Cros scrisse: \nIl circolo ebbe un notevole successo: fin dalla sua prima seduta, riun\u00ec settantacinque persone e cont\u00f2 in seguito dai trecento ai trecentocinquanta partecipanti. Questa riuscita era dovuta in gran parte al suo presidente e animatore \u00c9mile Goudeau ma anche da una certa benevolenza delle autorit\u00e0 e alla facilit\u00e0 d'iscrizione. Chi voleva iscriversi non era tenuto a menzionare sulla sua domanda al presidente un qualsiasi talento nella letteratura, poesia, musica, declamazione o di tutta altra arte.\nI partecipanti declamavano le loro poesie o la loro prosa a voce alta davanti al pubblico negli incontri del venerd\u00ec sera. Il circolo si riun\u00ec in un primo tempo in un caff\u00e8 del Quartiere Latino poi, a partire dal 1881, al Chat noir di Rodolphe Salis. La sala era sempre colma e le serate erano epiche. \u00c8 dopo una serie di parapiglia provocata dal trio Jules Jouy, Sapeck e Alphonse Allais che lanciarono dei petardi e dei fuochi d'artificio che il circolo chiuse nel 1880.\nIl giornale.\n\u00c9mile Goudeau cre\u00f2 nel gennaio 1879 un giornale bisettimanale \"L'Hydropathe\". Questo giornale pubblicava gli interventi, poesia o monologo dei membri del circolo. Il suo creatore ne era anche il caporedattore.\nIl giornale cess\u00f2 di esistere nel maggio 1880.\nL'eredit\u00e0.\nNumerosi giovani poeti e scrittori di quegli anni furono membri di questo circolo. Citiamo per esempio:\nIl movimento degli \"Hydropathes\" fu uno dei crogioli che annunci\u00f2 il simbolismo."}
{"id": "551889", "revid": "339392", "url": "https://it.wikipedia.org/wiki?curid=551889", "title": "A.C.F. Fiorentina", "text": ""}
{"id": "551894", "revid": "115607354", "url": "https://it.wikipedia.org/wiki?curid=551894", "title": "Sonia Bo", "text": "Biografia.\nSi \u00e8 diplomata in pianoforte nel 1981 e in musica corale nel 1983; ha studiato composizione con Azio Corghi e Renato Dionisi a Milano, dove si \u00e8 diplomata con pieni voti nel 1985. Si \u00e8 perfezionata poi con Franco Donatoni a Roma, all'Accademia nazionale di Santa Cecilia.\nHa vinto numerosi premi come il \"Guido d'Arezzo\" nel 1985 per i \"Frammenti da Jacopone\", l\"'Alpe Adria Giovani\" di Trieste nel 1987 per le \"Due Bagatelle \", il \"Giuseppe Savagnone\" di Roma nel 1986 per il \"Quartetto\", oltre a numerosi altri. Le sue composizioni sono state eseguite in numerosi festival nazionali e internazionali, alla Biennale di Venezia, all'\"Europhonia\" di Zagabria, al \"Maggio Musicale Fiorentino\", al \"Focus Festival\" di New York, al \"Musica Nova\" di Sofia.\nDal 1997 insegna composizione presso il conservatorio di Milano; sue musiche sono edite principalmente da Ricordi, oltre che da altri editori quali Curci (Milano), Edipan (Roma) e Rugginenti (Milano). Da novembre 2010, per un triennio \u00e8 direttore del Conservatorio Giuseppe Verdi di Milano.\n\u00c8 la moglie del compositore Giuseppe Colardo."}
{"id": "551895", "revid": "72396", "url": "https://it.wikipedia.org/wiki?curid=551895", "title": "Riserva naturale Duna Feniglia", "text": "La riserva naturale Duna Feniglia \u00e8 un'area naturale protetta situata nella provincia di Grosseto ed istituita nel 1971.\nTerritorio.\nLa Feniglia, situata nel comune di Orbetello, in provincia di Grosseto, \u00e8 un tombolo (ovvero, un cordone di sabbia) che collega la collina di Ansedonia a oriente e il Monte Argentario a occidente. Si sviluppa per circa 6\u00a0km di lunghezza per una superficie totale di 474 ettari.\nDa Orbetello, la duna Feniglia \u00e8 raggiungibile mediante la diga granducale, mentre da Ansedonia \u00e8 accessibile percorrendo la strada statale Aurelia e poi imboccando la strada comunale che da questa deriva.\nLa riserva \u00e8 attraversata da una strada sterrata costruita tra il 1928 e il 1940, chiusa al traffico degli autoveicoli e dei motocicli, percorribile unicamente a piedi e in bicicletta; ulteriori strade la incrociano perpendicolarmente, a intervalli di circa 1\u00a0km, alcune hanno fondo naturale, altre artificiale. Il reticolo formato da queste strade concorre a dividere la foresta in comparti, e consente ai visitatori di accedere al mare sulla spiaggia omonima.\nClima.\nIl clima della Feniglia \u00e8 tipicamente mediterraneo, con inverni molto miti ed estati calde e molto secche. Le precipitazioni si concentrano nei mesi autunnali, mentre le estati sono molto aride.\nGeomorfologia.\nLa tipologia ambientale prevalente del SIR \u00e8 il tombolo che delimita a sud la Laguna di Levante (che, in senso stretto, \u00e8 un \u2018lago costiero\u2019 e non una \u2018laguna\u2019, non essendo la sua genesi legata alla foce di un fiume), quasi interamente occupato da una pineta di Pino domestico, di interesse storico, paesaggistico e naturalistico. Il margine meridionale \u00e8 costituito da una costa sabbiosa con vegetazione in buono stato di conservazione, mentre il margine lagunare \u00e8 occupato da estensioni pi\u00f9 o meno ampie di vegetazione delle paludi salmastre.\nNella pineta sono presenti alcune rare specie ornitiche nidificanti (\"Falco subbuteo\", \"Clamator glandarius\", \"Otus scops\"), di fondamentale importanza per l'ecosistema lagunare e il maggior interesse ornitologico si riscontra nella stretta fascia di salicornieto che contorna il lato lagunare.\nStoria.\nNel 1610 il celeberrimo pittore Michelangelo Merisi da Caravaggio, detto il Caravaggio, giunse da Napoli sbarcando prima a Palo e poi a Porto Ercole; in fuga per problemi con la giustizia, egli si rifugi\u00f2 tra i malsani acquitrini e i tomboli di cespugli della Feniglia e vi trov\u00f2 la morte, sopravvenuta per stenti e febbri malariche. Una stele commemorativa \u00e8 stata posta, su iniziativa della Societ\u00e0 Storica Maremmana, poco distante dalla odierna postazione del Corpo Forestale, luogo del presunto ritrovamento del moribondo Caravaggio.\nFino a tutto il 1700, la Feniglia era completamente ricoperta di boschi con prevalenza delle specie tipiche della macchia mediterranea.\nIl Comune di Orbetello nel 1804, a quel tempo proprietario dei terreni, procedette con la vendita della Feniglia a privati che ne avviarono l'utilizzo intensivo e spropositato come sede di pascoli e fonte di legname.\nTale disordinato sfruttamento del territorio port\u00f2 alla deforestazione, favorita in particolare dalla prima legge forestale italiana che elimin\u00f2 il vincolo sui boschi dal livello del mare fino alla fascia del castagno compresa (L. 3917/1877, art. 1): la sparizione della vegetazione lasci\u00f2 la duna scoperta e priva di ripari montuosi, dando inizio un veloce processo di erosione soprattutto a causa del clima, dei venti e dell'azione antropica.\nSotto l'azione del libeccio, le sabbie cominciarono a muoversi verso sud-est, cio\u00e8 dal mare verso la laguna che inizi\u00f2 ad interrarsi con la formazione di specchi d'acqua e acquitrini, che crearono condizioni favorevoli alla malaria.\nAl tempo, la laguna era risorsa primaria per Orbetello, grazie alle sue risorse per l'industria della pesca. Le condizioni favorevoli alla malaria, inoltre, preoccuparono fortemente l'amministrazione comunale. Un primo rimedio consistette nella costruzione di canali di sbocco per la laguna verso il mare.\nNel 1910 si intervenne con espropri, la Feniglia divenne demanio forestale e si procedette al rimboschimento del territorio: furono seminati diverse specie: il pino marittimo, il pino domestico e alcune specie erbacee adatte.\nTali interventi hanno portato, nell'arco dei successivi 50 anni, alla creazione di un bosco di circa 460 ettari di estensione, di cui 320 ettari di pineta di pino domestico e 124 di pineta di protezione, mentre la rimanenza \u00e8 costituita da latifoglie e piccoli terreni ancora da rimboschire.\nNel 1971, su decreto del Ministero dell'agricoltura e delle foreste, la duna Feniglia fu dichiarata riserva forestale di protezione in virt\u00f9 delle importanti funzioni che essa svolge.\nSito archeologico.\nLa duna della Feniglia, tra il 2000 e il 2003, \u00e8 stata interessata da scavi archeologici, che hanno evidenziato reperti di epoca villanoviana nelle sue estremit\u00e0, orientale ed occidentale. I reperti sembrerebbero dimostrare che qui si svolgessero attivit\u00e0 produttive, funzionali ad un vicino centro abitato (Orbetello o Vulci).\nSIR.\nAll'interno della riserva naturale e in gran parte ricompreso in essa si trova il sito di interesse regionale (SIR). L'area \u00e8 interessata anche da una zona di protezione speciale (ZPS).\nI principali elementi di criticit\u00e0 interni al sito sono: \nPrincipali elementi di criticit\u00e0 esterni al sito\nLe principali misure di conservazione da adottare sono:\nIndicazioni per le misure di conservazione:\nFlora.\nLa duna Feniglia \u00e8 suddivisa in tre strisce di vegetazione che si prolungano, parallele, dal mare fin verso l'interno, sulla laguna.\nLa prima costituisce la fascia di protezione, ha un'estensione di 94 ettari e si affaccia direttamente sul mare, costituita da vegetazione tipicamente litoranea; la seconda striscia si estende per 320 ha, prevalentemente occupata da una foresta di pino domestico adulto; la terza, coperta da pino domestico e latifoglie, ha una superficie di 60 ha ed ha sbocco sulla laguna di Orbetello.\nLa prima fascia \u00e8 la pi\u00f9 interessante per la variet\u00e0 di flora presente: in questa sono presenti specie xerofite come l'eringio, il giglio marino, l'elicriso, l'ammofila, il ginepro coccolone, il pino marittimo, la tamerice, l'erica, il lentisco, la fillirea, il Trifoglio della sabbia, il rosmarino, la salsapariglia, l'asparago.\nLa seconda striscia \u00e8 molto importante per la silvicoltura: viene effettuate la raccolta di semi di pino domestico (pinoli), destinati alla riproduzione ed all'industria alimentare e la raccolta di resina di pino mediante processo di resinazione.\nFrequenti, inoltre: il leccio, la sughera e sporadici sono il frassino, l'orniello, l'olmo campestre, l'alloro).\nNella terza fascia sono presenti radi pini domestici e la vegetazione \u00e8 pi\u00f9 scarsa a causa delle variazioni di livello della laguna.\nFauna.\nLa scarsa diversificazione di specie animali nelle riserva \u00e8 dovuta alla relativamente recente costituzione della foresta.\nIl cinghiale \u00e8 stato allontanato per motivi di rimboschimento (provocava danni ai giovani pini piantati).\nIl daino \u00e8 presenza fondamentale per la riserva: introdotto negli anni cinquanta, con alcuni esemplari provenienti dalla Tenuta Presidenziale di Castelporziano, la loro principale funzione per la foresta \u00e8 porre un limite al diffondersi di latifoglie invadenti.\nI numerosissimi esemplari di daino sono visibili nei pressi della installazione del Corpo Forestale, dal lato di Ansedonia.\nLa fauna autoctona \u00e8 costituita da tasso, volpe, faina, donnola, puzzola. Questi animali, per via delle loro abitudini prevalentemente notturne, sono osservabili solo a seguito di appostamenti mirati.\nTra gli uccelli: il picchio verde, l'upupa, la tortora, il merlo, la ghiandaia, il cuculo.\nNelle zone umide sono presenti specie particolarmente interessanti: l'airone cenerino, la garzetta, l'alzavola, il fischione, il germano reale, la marzaiola, la folaga, il porciglione, la pettegola, la pantana, il totano moro, i piovanelli e la pittima reale.\nNel SIR si trovano la moretta tabaccata (\"Aythya nyroca\"), migratrice e svernante irregolare; la volpoca (\"Tadorna tadorna\"), svernante; il cuculo dal ciuffo (\"Clamator glandarius\"), nidificante. La Laguna di Orbetello, di cui il sito costituisce il margine meridionale, \u00e8 un'area umida di importanza cruciale per molte specie ornitiche migratrici, svernanti e nidificanti, classificata anche come \u2018sito chiave\u2019 (key-site) per il chiurlottello (\"Numenius tenuirostris\"), che \u00e8 una specie prossima all'estinzione.\nTra i rettili: testuggine d'acqua (\"Emys orbicularis\")\nAccesso.\nL'accesso \u00e8 libero a piedi ed in bicicletta ed \u00e8 agevolato da una strada camionabile che percorre la riserva in tutta la sua lunghezza di circa 6\u00a0km. Lungo la strada sono presenti, ad intervalli di circa 1\u00a0km, pietre miliari e pannelli informativi che indicano le uscita a mare che portano verso la spiaggia.\nStrutture ricettive.\nIl personale del Corpo forestale dello Stato effettua visite guidate per comitive (prenotazione presso l'Ufficio Territoriale per la Biodiversit\u00e0 di Follonica, tel. 0566 40019)) All'interno della riserva, dal lato laguna, sono presenti alcuni osservatori ornitologici, un percorso naturalistico per non vedenti ed un percorso ginnico.\nNella riserva sono state eseguite ricerche nel campo della selvicoltura e della patologia vegetale forestale, sulla geomorfologia costiera, oltre che tesi di laurea su argomenti forestali."}
{"id": "551900", "revid": "1373765", "url": "https://it.wikipedia.org/wiki?curid=551900", "title": "Sinistra Classe Rivoluzione", "text": "Sinistra Classe Rivoluzione (SCR) \u00e8 un movimento politico trotskista italiano, sezione in Italia della Tendenza Marxista Internazionale guidata da Alan Woods. Fino al 2014 era noto come FalceMartello, lo stesso nome della sua rivista. Quell'anno ha per\u00f2 cambiato la sua caratterizzazione, presentandosi come un movimento politico autonomo il cui organo ufficiale \u00e8 il quindicinale \"Rivoluzione\".\nIl primo numero di \"FalceMartello\" \u00e8 uscito nel settembre 1986 come giornalino della Federazione Giovanile Comunista Italiana (FGCI) di Ferrara poco prima che i suoi militanti fossero espulsi dal Partito Comunista Italiano (PCI). Dopo lo scioglimento del PCI questo gruppo ha costituito per diversi anni una componente importante dell'ala sinistra del Partito della Rifondazione Comunista (PRC) su posizioni decisamente pi\u00f9 radicali rispetto alla linea nazionale del partito e della sua organizzazione giovanile (si autodefiniva \u00abla tendenza marxista nel PRC\u00bb). All'inizio del 2016 Sinistra Classe Rivoluzione \u00e8 uscita ufficialmente dal PRC.\n\u00c8 esistita in Italia negli anni sessanta un'altra rivista con la testata \"Falcemartello\" e pure con posizioni politiche vicine al trotskismo, i cui sostenitori furono espulsi dal PCI nel 1966, che non ha tuttavia alcun legame con quella fondata negli anni ottanta e con Sinistra Classe Rivoluzione.\nStoria.\nAnni ottanta.\nSe il primo numero del periodico \"FalceMartello\" esce nel 1986, le origini di questa rivista risalgono al 1983 quando alcuni giovani del circolo Lombardi della FGCI di Ferrara entrano in contatto con due militanti della tendenza internazionale guidata da Ted Grant. \"FalceMartello\" \u00e8 il nome del giornalino di questo circolo. Tra le sue prime campagne quella del 1984\u20131985 in solidariet\u00e0 con la lotta sindacale dei minatori della Gran Bretagna contro il governo di Margaret Thatcher. I suoi diffusori e sostenitori vengono presto espulsi dal PCI per i palesi rapporti intrattenuti col gruppo trotskista britannico del Militant e per le critiche rivolte alla linea eurocomunista del partito. Anche i militanti che vengono espulsi continuano tuttavia a considerarsi membri del PCI verso cui il giornale mantiene un forte orientamento, dichiarandosi organo de \u00abi marxisti del PCI\u00bb.\nNel movimento studentesco del 1989 (preludio alle lotte universitarie della Pantera del 1990) ha un ruolo decisivo nella promozione e nello sviluppo del Sindacato degli Studenti a partire dai licei e dagli istituti tecnici milanesi.\nAnni novanta.\nNonostante non avesse posizioni che si possano definire filosovietiche la caduta del muro di Berlino e in seguito il crollo dell'Unione Sovietica, di concerto con una grave crisi interna che colpisce i suoi sodali britannici del Militant, rallentano lo sviluppo del gruppo che era cresciuto in organizzazione e influenza nei tre anni precedenti.\nSciolto il PCI, il gruppo rimane in parte all'interno del partito nato dalle ceneri della Bolognina, il PDS, ma subito dopo si orienta al PRC. Diversamente dai gruppi troskisti attivi all'interno di Democrazia Proletaria, a FalceMartello proprio per questa sua adesione tardiva non verranno riconosciuti posti di diritto nella formazione originaria dei gruppi dirigenti del PRC. Nel dibattito interno della nuova forza politica il gruppo si colloca nell'ala sinistra insieme ai gruppi raccolti attorno alle riviste \"Proposta per la Rifondazione Comunista\" e \"Bandiera Rossa\", le cui figure di spicco sono rispettivamente Marco Ferrando e Livio Maitan. Insieme a questo raggruppamento conduce battaglie congressuali contro la maggioranza congressuale del PRC (Garavini-Cossutta prima e Bertinotti-Cossutta poi).\nL'esperienza del Sindacato degli Studenti, che si ispirava esplicitamente all'esperienza del Sindicato de Estudiantes spagnolo (promosso da un gruppo trotskista iberico avente la stessa posizione politica e gli stessi riferimenti internazionali di FalceMartello), sfocia nel 1995 nei Comitati in difesa della Scuola Pubblica che contribuiscono a delineare un profilo fortemente giovanile del gruppo nel corso degli anni novanta.\nNel 1996 FalceMartello si oppone all'appoggio del PRC al primo governo Prodi. Dopo l'uscita dal centro-sinistra e la scissione del Partito dei Comunisti Italiani nel 1998 si ha un rimescolamento di posizioni all'interno del PRC col passaggio della componente di Maitan nella maggioranza bertinottiana del partito. \"FalceMartello\" e \"Proposta\" restano a questo punto le riviste dell'ala sinistra del partito, che nel 1999 si costituisce in Area programmatica Progetto Comunista.\nAnni duemila.\nNel 2001 si ha un processo di separazione di FalceMartello dall'Area Programmatica Progetto Comunista. Secondo FalceMartello si \u00e8 trattato di una vera e propria espulsione mentre da parte del gruppo egemone nell'area si parla di una semplice presa d'atto dell'esistenza di eccessive divergenze politiche. FalceMartello si costituisce cos\u00ec come componente autonoma del PRC.\nNel 2002 si svolge il V Congresso del PRC nel quale si confrontano due mozioni contrapposte. FalceMartello appoggi\u00e0 la mozione della sinistra del partito (che raccoglie l'11% dei voti ed \u00e8 la mozione del rifiuto della ricomposizione dell'alleanza col centro-sinistra, contraria alla linea della non-violenza, che ribadisce la validit\u00e0 del concetto di imperialismo e che si oppone a quello che \u00e8 considerato come lo scioglimento dell'organizzazione nel movimento no-global), presentando tuttavia un insieme di emendamenti a livello nazionale al testo redatto da Marco Ferrando e altri. Gli emendamenti definiscono per la prima volta a livello nazionale i punti di specificit\u00e0 della posizione di FalceMartello: proposta di intervento sindacale nella sola CGIL, posizione del fronte unico, affermazione della debolezza organica del capitalismo italiano, analisi del berlusconismo come opzione reazionaria avanzata da una parte della stessa grande borghesia e rifiuto delle allusioni scissioniste gi\u00e0 allora fatte dal gruppo di Ferrando.\nSempre nel 2002 in seguito alle modifiche statutarie, il PRC inizia ad ammettere la formazione esplicita di componenti (correnti organizzate) e FalceMartello viene registrata come una componente nazionale, avendo ottenuto due posti nel Comitato Politico Nazionale (Alessandro Giardiello e Claudio Bellotti). Lo stesso anno i giovani appartenenti alla componente presentano un documento autonomo (il numero 5) alla II Conferenza Nazionale dei Giovani Comunisti, \"Giovani Comunisti: disobbedienti o rivoluzionari?\", che raccoglie il 7% dei voti e sulle cui posizioni si comincia ad attestare la maggioranza dei Giovani Comunisti in alcune federazioni provinciali.\nIl VI Congresso del PRC (che si tiene a Venezia nel gennaio 2005) \u00e8 l'occasione per FalceMartello per la presentazione finalmente di una propria mozione congressuale (ancora la numero 5), che porta il titolo \"Rompere con Prodi, preparare l'alternativa operaia\" e che ottiene l'1,7% dei voti. Nella III Conferenza Nazionale dei Giovani Comunisti del 2006 invece FalceMartello promuove il quarto documento intitolato \"Giovani Comunisti: rivoluzionari del XXI secolo\" (7%).\nDal cambio di secolo sulle pagine di \"FalceMartello\" trovano ampio spazio i nuovi movimenti di lotta che si affacciano sulla scena politica mondiale e italiana con le manifestazioni anti-WTO di Seattle e anti-G8 di Genova, con le convulsioni politiche in Venezuela e in tutta l'America Latina, con le lotte sindacali (in particolare quella in difesa dell'articolo 18 dello statuto dei Lavoratori) e contro la guerra in Iraq in Italia, in Europa e nel mondo. Nello sviluppo di queste mobilitazioni FalceMartello vede uno spazio per il rilancio delle idee rivoluzionarie marxiste e per l'applicazione dei suoi metodi organizzativi. Il gruppo gioca in particolare un ruolo importante nel 2004 e nel 2005 nelle lotte sociali nella provincia di Modena, dirigendo di fatto il conflitto sindacale (molto aspro in quella zona del Paese) attorno al rinnovo del contratto dei metalmeccanici e costituendo un comitato di immigrati (soprattutto nordafricani) contro l'espulsione dalle proprie abitazioni dei residenti in un palazzo di un quartiere periferico nella citt\u00e0 di Sassuolo, vicenda attorno alla quale si sviluppa un forte contrasto razziale, sociale e politico (la giunta responsabile dell'espulsione \u00e8 di centrosinistra) che raccoglie una risonanza nazionale.\nNel 2006 con la divisione dei gruppi di Marco Ferrando e Francesco Ricci e la successiva uscita di entrambe le sotto-componenti dal partito, seguite nel 2007 dall'area Sinistra Critica, FalceMartello resta l'unica componente di rilevanza nazionale della sinistra del PRC, dove con questa espressione si indica generalmente quell'ala del PRC che esprime una contrariet\u00e0 di principio agli accordi con i partiti di centro.\nIl VII Congresso e l'entrata nella maggioranza del PRC.\nNel 2008 si presenta al congresso con un proprio documento (la mozione numero 4), soprannominato \u00abla mozione operaia\u00bb e intitolato \"Una svolta operaia per una nuova Rifondazione comunista\" che propone tra le altre cose:\nLa quarta mozione di FalceMartello raccoglie 1.400 voti rappresentando dunque il 3,2% e prevalendo in 47 circoli e in una federazione provinciale. L'esito del congresso non consegna a nessuna mozione la maggioranza assoluta, creando uno scontro molto aspro tra la seconda mozione guidata da Nichi Vendola e la prima che candida Paolo Ferrero segretario nazionale del partito. Nella combattuta assise nazionale del congresso a Chianciano Terme ha un ruolo decisivo schierandosi con la sinistra larga del partito (costituita dunque dalle mozioni 1, 3 e 4) e determinando cos\u00ec la sconfitta dell'area Vendola. Questa inedita combinazione di forze \u00e8 suggellata dalla presentazione di un documento politico comune intitolato \"Ricominciamo: una svolta a sinistra\".\nPer la prima volta nella sua storia questa componente entra cos\u00ec a fare parte della maggioranza del PRC, un ruolo che viene ratificato dalla sua entrata nella Segreteria Nazionale a settembre.\nLa rottura con Paolo Ferrero.\nLa partecipazione di FalceMartello alla segreteria nazionale del PRC \u00e8 subito basata sull'idea di approfondire la \u00absvolta di Chianciano\u00bb del VII Congresso e dandone cos\u00ec un'interpretazione molto radicale. Immediatamente inizia la battaglia contro le alleanze col PD nelle giunte comunali, provinciali e regionali, definite \u00abseconda linea del governismo\u00bb. Al tempo stesso il ruolo importante di FalceMartello alla testa nei dipartimenti del PRC che si occupano del radicamento sociale e della presenza del partito sui luoghi di lavoro impegna questa tendenza politica in un lavoro di rafforzamento della presenza comunista in alcune fabbriche del Paese. Nelle elezioni europee di giugno il segretario del circolo PRC presso lo stabilimento FIAT di Pomigliano d'Arco, il giovane operaio Mimmo (Domenico) Loffredo, militante di FalceMartello, ottiene quasi ottomila preferenze.\nNel gennaio 2009 Nichi Vendola e la sua corrente promuovono una scissione. Parte dei vendoliani non seguono tuttavia il loro capo politico e restano all'interno del partito. Da quel momento inizia un processo di riavvicinamento tra Ferrero e l'ala pi\u00f9 moderata (ex vendoliana) del partito, che culmina nell'ingresso di due esponenti di questa corrente nella Segreteria Nazionale alla fine dell'estate. Al tempo stesso si tengono i primi incontri preparatori per la importante tornata di elezioni regionali del 2010, nelle quali FalceMartello prevede che il PRC, ora incluso nella Federazione della Sinistra, stringe accordi con il centrosinistra quasi ovunque. Lo stesso processo federativo con altre forze e associazioni di sinistra viene in questo contesto visto da FalceMartello come una parziale riproposizione dello schema fallimentare de La Sinistra l'Arcobaleno per la limitazione del coinvolgimento della base e la sua subalternit\u00e0 politica nei confronti del PD e dell'Italia dei Valori. Da questa situazione consegue l'uscita di FalceMartello dalla Segreteria Nazionale e il ritorno ad una posizione di dissenso verso la linea nazionale del partito, annunciata da Claudio Bellotti con queste parole: \u00abPoich\u00e9 io credo al senso di responsabilit\u00e0, ho il dovere di dire che a questa cosa non credo, e devo essere conseguente. Io non credo che questo gruppo dirigente, con questi assetti e con questa linea politica, possa portare il partito fuori dalla palude nella quale siamo finiti e non sono dunque disposto a farne parte, appunto perch\u00e9 esiste il senso di responsabilit\u00e0. Se la proposta verr\u00e0 approvata io quindi non far\u00f2 parte di questa segreteria, per quanto ci riguarda non sar\u00e0 una gestione unitaria\u00bb.\nLe prese di posizione di Ferrero a favore di governi tecnici o accordi tecnici o Comitati di Liberazione Nazionale con la partecipazione della sinistra al fianco di Pier Luigi Bersani, Pier Ferdinando Casini e Antonio Di Pietro conferma agli occhi dei militanti di FalceMartello il compimento di una controsvolta verso destra che ha tradito e cancellato il senso della svolta di Chianciano.\nAll'inizio del 2010 si tiene la IV Conferenza Nazionale dei Giovani Comunisti in occasione della quale FalceMartello presenta un documento alternativo intitolato \"Lottare, occupare, resistere!\". Il documento raccoglie il 24,5% dei voti (la maggioranza dei consensi in Lombardia, Basilicata e Trentino-Alto Adige). Anche nell'organizzazione giovanile dunque questa componente rappresenta il principale polo di aggregazione dell'opposizione di sinistra all'interno del PRC.\nLa distanza tra la linea maggioritaria del PRC e di FalceMartello si acuisce ulteriormente quando si arriva da parte dei dirigenti della Federazione della Sinistra all'elaborazione della tattica della costruzione di un'alleanza democratica con il centro-sinistra per creare una coalizione elettorale (sebbene non di governo) in caso di caduta del quarto governo Berlusconi. Questo conduce alla presentazione da parte del dirigente di FalceMartello Claudio Bellotti di un documento alternativo, molto critico verso questa linea, per il primo congresso della Federazione della Sinistra.\nL'VIII Congresso del PRC.\nNel settembre 2011 gli organi dirigenti del PRC avviano il percorso dell'VIII Congresso. FalceMartello, con l'appoggio anche della componente Controcorrente, presenta un documento politico alternativo a quello presentato congiuntamente dalle componenti del partito che sostengono la segreteria nazionale (l'area di Ferrero, Essere Comunisti di Claudio Grassi, gli ex vendoliani e altri gruppi minori, con l'eccezione di una minoranza che presenta un terzo documento).\nIl documento 2 si intitola \"Per il partito di classe\" e ha come primo firmatario Claudio Bellotti. Viene sottoscritto da 10 membri del Comitato Politico Nazionale del PRC e raccoglie il 12,8% presso i Comitati Politici Federali prima dello svolgimento dei congressi di circolo veri e propri, dove sale al 13,4%. Tra i sottoscrittori del documento sono posti in evidenza quattro membri del Comitato Centrale della FIOM e numerosi delegati sindacali, in particolare metalmeccanici legati alle vertenze FIAT e Fincantieri.\nTra i temi politici principali del documento congressuale si trovano i seguenti:\nIn occasione delle elezioni politiche del 2013 il PRC entra nel cartello elettorale Rivoluzione Civile guidato dall'ex magistrato Antonio Ingroia. FalceMartello esprime il suo sostegno critico alla lista, denunciandone tuttavia il carattere puramente elettorale, la confusione programmatica, la sua distanza dalla necessit\u00e0 della ricostruzione di un partito della classe lavoratrice e il ruolo subordinato della sinistra radicale nella coalizione.\nI risultati elettorali consegnano un risultato insoddisfacente a Rivoluzione Civile (2,25% alla Camera e l'1,8% al Senato) che non elegge alcun deputato e senatore. La disfatta elettorale apre una fase di stallo all'interno del PRC che 9 mesi dopo apre un percorso congressuale.\nIl IX Congresso del PRC e la nascita di Sinistra Classe Rivoluzione.\nA settembre 2013 si apre il percorso congressuale del PRC (conclusosi a Perugia l'8 dicembre 2013). FalceMartello presenta un suo documento congressuale dal titolo \"Sinistra, classe, rivoluzione\", il cui primo firmatario \u00e8 Claudio Bellotti. Il nome del documento era gi\u00e0 stato utilizzato in un'assemblea tenutasi a Bologna. Il documento \u00e8 sottoscritto da 17 membri del Comitato Politico Nazionale del partito e sar\u00e0 sostenuto da 1.001 militanti nei congressi di circolo, attestandosi al 9,49% dei consensi della platea congressuale. Tra i firmatari del documento congressuale sostenuto da FalceMartello si annoverano membri del Comitato Centrale della FIOM e numerosi delegati sindacali, in particolare metalmeccanici legati alle vertenze FIAT e Fincantieri, nonch\u00e9 diversi studenti medi e universitari.\nNella mozione \"Sinistra, classe, rivoluzione\" si sostiene in via di esaurimento l'esperienza del PRC in seguito a una serie troppo lunga di errori politici che rendono improbabile che il partito giochi un ruolo decisivo nella formazione di un futuro partito di classe. Quella del partito di classe resta la prospettiva fondamentale avanzata nella mozione, ma a differenza della precedente tornata congressuale i firmatari sostengono la necessit\u00e0 per l'avanguardia pi\u00f9 cosciente dei rivoluzionari presenti nel PRC di organizzarsi autonomamente dal partito stesso per intervenire politicamente nel periodo preparatorio alla formazione di questo partito che ancora non c'\u00e8. Si prevede che la formazione di un autentico partito di classe sarebbe avvenuto in un rapporto stretto con lo svilupparsi della lotta di classe e avrebbe contemplato uno scontro ideologico tra correnti riformiste e rivoluzionarie.\nLa mozione prelude gi\u00e0 al lancio del movimento politico omonimo di Sinistra Classe Rivoluzione in una conferenza nazionale che si tiene a Pero dal 6 all'8 dicembre 2014. In seguito al lancio del movimento politico che dichiaratamente non \u00e8 un partito, ma comunque un'organizzazione politica indipendente, viene lanciato anche un nuovo giornale quindicinale, \"Rivoluzione\", con \"FalceMartello\" che diventa la rivista teorica a uscita bimestrale del movimento. Il gruppo studentesco vicino al gruppo (Comitato in difesa della Scuola Pubblica) assume il nome di \"Sempre in Lotta\".\nNel gennaio 2016, in occasione del tortuoso processo di confluenza (poi interrotto nel 2017) tra il PRC e Sinistra Italiana, FalceMartello abbandona ufficialmente il PRC annunciando che i propri militanti non rinnoveranno la tessera del partito.\nLa lista Per una Sinistra Rivoluzionaria.\nNel 2017 Sinistra Classe Rivoluzione promuove la formazione di un fronte elettorale tra forze della sinistra rivoluzionaria privilegiando i rapporti con le organizzazioni di ispirazione trotskista. Nel dicembre 2017 viene ufficializzata la presentazione per le elezioni politiche del 2018 di una lista comune tra Sinistra Classe Rivoluzione e il Partito Comunista dei Lavoratori dal nome \"Per una Sinistra Rivoluzionaria\" con un programma marxista.\nLa lista ottiene 29.176 voti (0,08%) alla Camera e 32.501 voti (0,10%) al Senato non eleggendo alcun rappresentante in Parlamento.\nPosizioni politiche.\nLe posizioni politiche di questo gruppo si fondano sulle idee di Karl Marx, Friedrich Engels, Vladimir Lenin, Leon Trockij, sull'elaborazione dei primi quattro congressi della Terza Internazionale e su quel ramo della Quarta Internazionale guidato in Gran Bretagna da Ted Grant (che negli anni sessanta e ottanta ha rappresentato con il gruppo Militant attivo nella sinistra del Partito Laburista una delle due forze politiche di tradizione trotskista pi\u00f9 significative d'Europa). Le idee caratteristiche di questo gruppo sono le seguenti:\nOrganizzazione e militanti.\n\"FalceMartello\" e dal 2015 \"Rivoluzione\" sono diffusi dai suoi sostenitori soprattutto davanti a luoghi di lavoro e scuole, nelle universit\u00e0 e nei cortei della sinistra e del sindacato. Diffusori sono presenti in citt\u00e0 distribuite su tutto il territorio nazionale, ma i gruppi pi\u00f9 significativi sono quelli di Milano, Bologna, Modena, Roma e Napoli.\nLa sede nazionale del gruppo si trova a Milano. I gruppi locali sono organizzati attorno a riunioni settimanali degli attivisti.\nIl gruppo ha una presenza online con vari siti, account sui principali social network e un canale YouTube."}
{"id": "551903", "revid": "123865398", "url": "https://it.wikipedia.org/wiki?curid=551903", "title": "Organologia", "text": "L'organologia \u00e8 la scienza che studia gli strumenti musicali, indagandone storia, caratteristiche acustiche e meccaniche, tecniche costruttive e prassi esecutive.\nIl termine deriva dal greco \u1f44\u03c1\u03b3\u03b1\u03bd\u03bf\u03bd (= utensile, strumento, strumento musicale) ed \u00e8 stato usato per la prima volta da Michael Praetorius nel suo trattato \"Syntagma musicum\", del 1618.\nSolo alla fine dell'Ottocento Victor-Charles Mahillon (1880-1922) svilupp\u00f2, sulla base degli studi di Fran\u00e7ois-Auguste Gevaert (1828-1908), una classificazione quadripartita, perfezionata poi da Eric Moritz von Hornbostel e Curt Sachs nel 1914. Le cinque classi organologiche, determinate sulla base del materiale responsabile della produzione del suono, sono: 1) cordofoni, 2) aerofoni, 3) membranofoni, 4) idiofoni e 5) elettrofoni.\nIn particolare Curt Sachs \u00e8 tuttora riconosciuto come il fondatore dell'organologia moderna: a lui \u00e8 intitolato il premio annuale della American Musical Instrument Society. La sua vasta opera, condotta con un rigoroso metodo storiografico e basata sulle teorie del diffusionismo, mette a frutto, applicandole allo studio degli strumenti musicali, le conquiste e le vere e proprie strategie di ricerca di discipline diverse, quali la linguistica, l'antropologia, la sociologia, l'etnomusicologia, l'iconografia musicale.\nFuori dall'Europa, la trattatistica musicale si \u00e8 dedicata all'organologia secoli prima, in particolare in Cina, India e nel Mondo arabo.\nProbabilmente gi\u00e0 nell'VIII secolo a.C., in Cina, sulla base del materiale ritenuto pi\u00f9 importante, viene concepito il sistema dei bayin (\u516b\u97f3), \u201cotto timbri\u201d, corrispondenti a metallo, pietra, seta, bamb\u00f9, zucca, terra, pelle e legno. La classificazione si diffonde in tutta l'Asia orientale.\nLa stessa classificazione europea in quattro categorie perfezionata da Hornbostel e Sachs, sembra sia stata ispirata da un'opera in sanscrito, N\u0101tya\u015b\u0101stra, trattato su teatro, poesia e musica del saggio Bh\u0101rata, databili in un arco di tempo che va dal 200 a.C. al 200 d.C.\nNella trattatistica araba, lo strumento pi\u00f9 descritto \u00e8 lo \u2018\u016bd. Al-Kind\u012b (801-866) ne fornisce una descrizione dettagliata per materiali, dimensioni e costruzione. Successivamente Al-F\u0101r\u0101b\u012b (X secolo) nel suo Kitab al-m\u016bs\u012bq\u012b al-kab\u012br tratta i cordofoni e gli aerofoni. Ibn S\u012bn\u0101 (Avicenna, XII sec.) divide gli strumenti a fiati in ragione della presenza o assenza dell'ancia.\nFonti.\nLe fonti della disciplina sono scritti e testimonianze di costruttori ed esecutori, trattati di acustica e chimica, fonti letterarie che descrivono strumenti e fonti iconografiche. In laboratorio si eseguono ricerche al microscopio elettronico, analisi chimico-fisiche ed indagini fotografiche ai raggi ultravioletti ed infrarossi, nonch\u00e9 processi dendrocronologici sui materiali e le vernici utilizzate.\nOrganologi.\nUn organologo \u00e8 una persona che si occupa di strumenti musicali dal punto di vista della storia, della tecnologia e della conservazione. Pu\u00f2 essere specializzato in un campo specifico, ovvero in una sola tipologia strumentale (esempio: tastiere storiche), anche molto ristretta (esempio: clavicordi), e in questo caso di solito \u00e8 un costruttore/restauratore, un musicista/esecutore o un collezionista; pu\u00f2 avere competenze pi\u00f9 generaliste, e in questo caso spesso \u00e8 uno storico della musica e/o un curatore o un conservatore di collezioni museali; infine pu\u00f2 essere un ricercatore scientifico, fornito di competenze molto tecniche, e occuparsi principalmente di problematiche acustiche, o di indagini e analisi scientifiche finalizzate alla conservazione e al restauro.\nDal 1983 ogni anno l'American Musical Instrument Society premia con il \"Curt Sachs Award\" un organologo che si sia particolarmente distinto per le sue ricerche. Questo l'elenco dei premiati:"}
{"id": "551904", "revid": "1543377", "url": "https://it.wikipedia.org/wiki?curid=551904", "title": "Immanuel Wallerstein", "text": "Dopo il dottorato in sociologia alla Columbia University di New York, Wallerstein ha insegnato alla McGill University di Montreal in Canada dal 1971 al 1976, quindi alla Binghamton University di New York fino al 1999. Fino al 2005 fu direttore del \"Fernand Braudel Center for the Study of Economies, Historical Systems, and Civilizations\" della Binghamton University. Gi\u00e0 presidente dell'International Sociological Association. Deve la sua notoriet\u00e0 soprattutto ai pionieristici studi sul \"sistema-mondo\", in particolare a \"Il sistema mondiale dell'economia moderna\" in tre volumi (ed. Il Mulino, 1978, 1982, 1995).\nWallerstein ha pubblicato commenti bimestrali sindacati attraverso \"Agence Global\" sugli affari del mondo da ottobre 1998 a luglio 2019. \u00c8 stato ricercatore senior presso l'Universit\u00e0 di Yale dal 2000 fino alla sua morte nel 2019.\nBiografia.\nL'origine del nome di famiglia \u00e8 da Wallerstein in Germania. I genitori di Wallerstein, il padre medico, emigrarono negli anni venti verso gli USA da Berlino.\nEssendo cresciuto in una famiglia politicamente attiva, Wallerstein si interess\u00f2 per la prima volta agli affari del mondo da adolescente mentre viveva a New York. Ha conseguito tutti e tre i suoi titoli in sociologia alla Columbia University: un Bachelor of Arts nel 1951, un Master of Arts nel 1954 e un dottorato nel 1959. Tra i docenti vi furono Robert K. Merton, Paul Felix Lazarsfeld, Seymour Martin Lipset, Daniel Bell e Johan Galtung.\nPer tutta la sua vita, Wallerstein studi\u00f2 anche in altre universit\u00e0 in tutto il mondo, tra cui l'Universit\u00e0 di Oxford dal 1955 al 1956, l'Universit\u00e9 libre de Bruxelles, l'Universite Paris 7 Denis Diderot e la Universidad Nacional Aut\u00f3noma de M\u00e9xico.\nDal 1951 al 1953 Wallerstein prest\u00f2 servizio nell'esercito statunitense. Dopo essere tornato dal suo servizio, scrisse la tesi magistrale sul maccartismo come fenomeno della cultura politica statunitense, ampiamente citata e che, afferma Wallerstein, \"conferm\u00f2 il mio senso che avrei dovuto considerarmi, nella lingua degli anni '50, un 'sociologo politico'.\nUndici anni dopo, il 25 maggio 1964, spos\u00f2 Beatrice Friedman; la coppia ebbe tre figli e 5 nipoti.\nCarriera accademica.\nLa carriera accademica e professionale di Wallerstein prende il via alla Columbia University come istruttore e in seguito professore associato di sociologia dal 1958 al 1971. Durante il suo periodo l\u00ec, Wallerstein \u00e8 stato un importante sostenitore degli studenti durante le proteste della Columbia University del 1968. Nel 1971, si trasfer\u00ec da New York a Montreal, dove insegn\u00f2 alla McGill University per cinque anni.\nInizialmente, la principale area di interesse intellettuale di Wallerstein non era la politica statunitense, ma la politica del mondo extraeuropeo, in particolare quelli dell'India e dell'Africa. Per due decenni, Wallerstein \u00e8 stato uno studioso dell'Africa, pubblicando numerosi libri e articoli, e nel 1973, \u00e8 diventato presidente della African Studies Association.\nNel 1976 a Wallerstein fu offerta l'opportunit\u00e0 di perseguire una nuova strada di ricerca, prendendo le redini del Fernand Braudel Center for the Study of Economies, Historical Systems and Civilization presso la Binghamton University di New York, cui missione \u00e8 \" impegnarsi nell'analisi del cambiamento sociale su larga scala per lunghi periodi di tempo storico\". Il Centro \u00e8 stato aperto con il supporto editoriale di una nuova rivista \"Review\" (di cui Wallerstein era l'editore fondatore) e avrebbe continuato a produrre un corpus di lavori che \"ha fatto molto per rinvigorire la sociologia e le sue discipline sorelle, in particolare la storia e l'economia politica\". Wallerstein avrebbe servito come professore onorario di sociologia a Binghamton fino al suo pensionamento nel 1999.\nDurante la sua carriera, Wallerstein ha ricoperto incarichi di professore ospite presso l'Universit\u00e0 cinese di Hong Kong, della British Columbia e di Amsterdam, tra numerosi altri. \u00c8 stato insignito di numerosi titoli onorari, prestando servizio a intermittenza come direttore di studi presso l'\u00c9cole des Hautes \u00c9tudes en Sciences Sociales di Parigi, ed \u00e8 stato presidente dell'International Sociological Association tra il 1994 e il 1998. Allo stesso modo, negli anni '90, ha presieduto la Commissione Gulbenkian per la riforma delle scienze sociali, il cui scopo era quello di indicare una direzione per l'indagine scientifico-sociale per i successivi 50 anni.\nDal 2000, Wallerstein \u00e8 stato ricercatore senior presso la Yale University. \u00c8 stato anche membro dell'Advisory Editors Council della rivista \"Social Evolution &amp;amp; History\" . Nel 2003, ha ricevuto il premio Career of Distinguished Scholarship dalla American Sociological Association, e nel 2004 ha ricevuto la medaglia d'oro Kondratieff dalla International ND Kondratieff Foundation e dalla Russian Academy of Natural Sciences (RAEN).\nPensiero.\nUn'esperienza per lui molto formativa \u00e8 stata la sua analisi e conoscenza diretta della Africa post-coloniale. Da ricordare tra l'altro il contributo da lui riconosciuto a vari docenti della Columbia University tra cui Charles Wright Mills. Gran parte del pensiero di Wallerstein riprende concetti gi\u00e0 espressi dallo storico francese Fernand Braudel e dall'economista/antropologo Karl Polanyi. Da Fernand Braudel, verranno ripresi concetti relativi al capitalismo nonch\u00e9 l'approccio metodologico della \"longue dur\u00e9e\". A partire, invece, dalla divisione compiuta da Karl Polanyi in relazione ai modi in cui l'economia si integra alla societ\u00e0, svilupper\u00e0 parallelamente la teoria del sistema-mondo.\nWallerstein ha iniziato come esperto di affari africani post-coloniali, che ha selezionato come focus dei suoi studi dopo aver partecipato a conferenze internazionali sulla giovent\u00f9 nel 1951 e 1952. Le sue pubblicazioni erano quasi esclusivamente dedicate a questo fino ai primi anni '70, quando inizi\u00f2 a distinguersi come storico e teorico dell'economia capitalista globale a livello macroscopico. Le sue prime critiche al capitalismo globale e al campionato dei \"movimenti anti-sistemici\" lo hanno recentemente reso \"eminenza grigia\" del movimento anti-globalizzazione all'interno e all'esterno della comunit\u00e0 accademica, insieme a Noam Chomsky e Pierre Bourdieu.\nIl sistema-mondo.\nIl suo lavoro pi\u00f9 importante, \"The Modern World-System\", \u00e8 apparso in quattro volumi dal 1974, con ulteriori volumi previsti ancora in uscita. In esso, Wallerstein attinge a diverse influenze intellettuali:\nTuttavia, Wallerstein classifica Frantz Fanon, Fernand Braudel e Ilya Prigogine come i tre individui che hanno avuto il maggiore impatto \"nel modificare la mia linea di argomentazione (invece di approfondire una linea di argomentazione parallela)\". In \"The Essential Wallerstein\", elenca cronologicamente i tre individui e ne descrive l'influenza sui suoi punti di vista:\nSecondo Wallerstein esistono 2 tipi di sistema-mondo: gli imperi-mondo (centralizzati e basati sulla ridistribuzione delle risorse che dalla periferia giungono al centro sotto forma, ad esempio, di contributi fiscali e da qui vengono poi ridistribuite) e le economie-mondo. Mentre sono, storicamente, esistiti pi\u00f9 imperi-mondo, l'economia-mondo \u00e8 in realt\u00e0 unica, e corrisponde al nostro attuale sistema-mondo.\nPrima del 1500, il sistema impero-mondo prevalse sull'economia-mondo, ma \u00e8 dal XVI secolo che il sistema subisce un'inversione, evolvendosi poi in quel che sar\u00e0 l'economia-mondo capitalistica (come detto, l'unica esistita). La crisi del sistema \u00e8 legata, anche, alla crisi di ci\u00f2 che viene definito egemone (ad esempio possiamo definire egemone l'Inghilterra imperiale) che pone fine ad una fase detta A (di crescita) e d\u00e0 inizio alla fase B (di decrescita). I cicli, secondo Wallerstein, in quanto tali, si ripetono.\nWallerstein elabor\u00f2 la teoria del moderno \"sistema-mondo\" divisa in:\nL'ultimo concetto, la semi-periferia, \u00e8 meglio comprensibile in questi termini: Wallerstein rifiuta il concetto di Terzo Mondo, affermando che il sistema-mondo, in quanto tale, coinvolga tutti gli stati, i quali rivestono, all'interno del sistema, un ruolo distinto. Distinguiamo stati Centrali, Periferici e Semi-periferici. La Periferia del sistema \u00e8 rappresentato dai paesi definiti del Terzo Mondo, che forniscono al Centro materie prime e, in caso di delocalizzazione, forza lavoro a basso costo e prodotti finiti. Tali manifatture vengono poi trasferite verso il Centro e da qui immesse nel mercato. In questo passaggio, si realizza ci\u00f2 che A.G. Frank ha definito scambio ineguale per cui il Centro acquista dalla Periferia, a prezzi bassissimi, i materiali per la produzione di manufatti che verranno poi rivenduti agli stessi paesi periferici a prezzi, chiaramente, superiori a quelli delle materie prime vendute e necessarie alla produzione. Questo determina il sottosviluppo e la dipendenza della Periferia dal Centro. Sono, invece, Semi-periferici paesi instabili, che tendono ad allontanarsi dalla periferia avvicinandosi al centro (India, Cina, Brasile).\nIl primo volume di Wallerstein sulla teoria dei sistemi del mondo (\"The Modern World System\", 1974) \u00e8 stato prevalentemente scritto durante un anno presso il \"Center for Advanced Study in the Behavioral Sciences\" (ora affiliato alla Stanford University). In esso, sosteneva che il sistema mondiale moderno si distingue dagli imperi per la sua dipendenza dal controllo economico dell'ordine mondiale da parte di un centro capitalista dominante (\"core\") nelle relazioni economiche e politiche sistemiche con aree del mondo periferiche e semi-periferiche.\nWallerstein respinse la nozione di \"Terzo mondo\", sostenendo che esiste un solo mondo collegato da una complessa rete di relazioni di scambio economico, vale a dire una \"economia mondiale\" o \"sistema-mondo\" in cui la \"dicotomia del capitale e il lavoro \"e l'infinita\" accumulazione di capitale \"da parte di agenti in competizione (storicamente compresi, ma non limitati a, gli stati-nazione) spiegano gli attriti. Questo approccio \u00e8 noto come teoria del sistema-mondo.\nWallerstein individu\u00f2 l'origine del moderno sistema mondiale nell'Europa occidentale e nelle Americhe del XVI secolo. Un leggero anticipo iniziale nell'accumulazione di capitale in Gran Bretagna, Repubblica olandese e Francia, a causa di circostanze politiche specifiche alla fine del periodo di feudalesimo, mise in moto un processo di espansione graduale. Di conseguenza, esiste solo una rete globale o un sistema di scambio economico nella societ\u00e0 moderna. Nel diciannovesimo secolo, praticamente ogni area della terra fu incorporata nell'economia mondiale capitalista.\nIl sistema mondiale capitalista \u00e8 lungi dall'essere omogeneo in termini culturali, politici ed economici; invece, \u00e8 caratterizzato da differenze fondamentali nello sviluppo sociale, nell'accumulo di potere politico e nel capitale. Contrariamente alle teorie affermative della modernizzazione e del capitalismo, Wallerstein non concepisce queste differenze come semplici residui o irregolarit\u00e0 che possono e saranno superate con l'evoluzione del sistema.\nUna divisione duratura del mondo in \"centro\", \"semi-periferia\" e \"periferia\" \u00e8 una caratteristica intrinseca della teoria del sistema mondiale. Altre teorie, parzialmente tratte da Wallerstein, tralasciano la semi-periferia e non consentono una scala di grigi dello sviluppo. Aree che finora sono rimaste fuori dalla portata del sistema mondiale vi entrano nella fase di \"periferia\". Esiste una \"divisione del lavoro\" fondamentale e istituzionalmente stabilizzata tra nucleo e periferia: mentre il nucleo ha un alto livello di sviluppo tecnologico e produce prodotti complessi, il ruolo della periferia \u00e8 quello di fornire materie prime, prodotti agricoli e manodopera a basso costo per gli agenti in espansione del nucleo. Lo scambio economico tra core e periferia avviene a condizioni ineguali: la periferia \u00e8 costretta a vendere i suoi prodotti a prezzi bassi, ma deve acquistare i prodotti del core a prezzi relativamente alti. Una volta stabilito, questo stato disuguale tende a stabilizzarsi a causa di vincoli intrinseci, quasi deterministici. Gli stati di centro e periferia non sono esclusivi e fissati geograficamente, ma sono reciproci. Una zona definita come \"semi-periferia\" funge da periferia del centro e da centro relativo per la periferia. Alla fine del XX secolo, questa zona comprendeva Europa orientale, Cina, Brasile e Messico . \u00c8 importante notare che le zone centrali e periferiche possono coesistere nella stessa posizione.\nUn effetto dell'espansione del sistema mondiale \u00e8 la mercificazione delle cose, compreso il lavoro umano. Le risorse naturali, la terra, il lavoro e le relazioni umane vengono gradualmente eliminate dal loro valore \"intrinseco\" e trasformate in merci in un mercato che ne determina il valore di scambio.\nVisioni sul capitalismo.\nLa sua affermazione \"\u00c8 semplicemente falso che il capitalismo come sistema storico sia stato un progresso sui vari sistemi storici che lo hanno preceduto e che esso ha distrutto o trasformato\" \u00e8 una presa di posizione unica nel suo genere, e piuttosto solitaria, ma \u00e8 il punto di partenza per una visione critica del presente. La realt\u00e0 storica infatti \u00e8 sempre stata costituita da un'antinomia tra \"l'immaginazione degli sfruttatori\" e \"la capacit\u00e0 degli oppressi di farsi valere contro di essi\". La sua concezione dei cambiamenti storici prevede per i prossimi 50 anni una lotta molto forte tra i due elementi di questa antinomia. La posta in gioco \u00e8 la scelta tra un sistema sociale molto pi\u00f9 autoritario dell'attuale o uno pi\u00f9 democratico e partecipativo.\nGlobalizzazione e alter-mondialismo.\nWallerstein afferm\u00f2 anche che un'altra grande influenza sul suo lavoro fu la \"rivoluzione mondiale\" del 1968. Era alla facolt\u00e0 della Columbia University al momento della rivolta degli studenti l\u00ec, e ha partecipato a un comitato di facolt\u00e0 che ha tentato di risolvere la disputa. Ha sostenuto in diverse opere che questa rivoluzione ha segnato la fine del \"liberalismo\" come ideologia praticabile nel sistema mondiale moderno. Ha anche sostenuto che la fine della guerra fredda, piuttosto che segnare un trionfo per il liberalismo, indica che l'attuale sistema \u00e8 entrato nella sua fase di \"fine\"; un periodo di crisi che si concluder\u00e0 solo quando sar\u00e0 sostituito da un altro sistema. Wallerstein ha anticipato la crescente importanza della divisione Nord-Sud in un momento in cui il principale conflitto mondiale era la Guerra Fredda.\nHa sostenuto dal 1980 che gli Stati Uniti d'America sono un \"egemone in declino\". Fu spesso deriso per aver fatto questa affermazione negli anni '90, ma dalla guerra in Iraq questo argomento \u00e8 diventato pi\u00f9 diffuso. Nel complesso, Wallerstein ha visto lo sviluppo dell'economia mondiale capitalista come dannoso per gran parte della popolazione mondiale. Simile a Marx, Wallerstein predisse che il capitalismo sarebbe stato sostituito da un'economia socialista.\nWallerstein ha partecipato e scritto sul World Social Forum.\nNegli ultimi due decenni, Wallerstein si \u00e8 concentrato sempre pi\u00f9 sulle basi intellettuali del moderno sistema mondiale e sulla ricerca di teorie universali sul comportamento umano. Inoltre, ha mostrato interesse per le \"strutture della conoscenza\" definite dalla divisione disciplinare tra sociologia, antropologia, scienze politiche, economia e scienze umane, che egli stesso considerava Eurocentrico. Nell'analizzarli, fu fortemente influenzato dalle \"nuove scienze\" di teorici come Ilya Prigogine.\nCritica.\nLa teoria di Wallerstein ha suscitato aspre critiche, non solo dai circoli neoliberali o conservatori, ma anche da alcuni storici che affermano che alcune delle sue affermazioni potrebbero essere storicamente errate. Alcuni critici suggeriscono che Wallerstein tende a trascurare la dimensione culturale del moderno sistema mondiale, sostenendo che esiste un sistema mondiale di cultura globale che \u00e8 indipendente dai processi economici del capitalismo; questo lo riduce a ci\u00f2 che alcuni chiamano ideologie \"ufficiali\" degli Stati che possono essere facilmente rivelate come semplici agenzie di interesse economico. Tuttavia, il suo approccio analitico, insieme a quello di teorici associati come Andre Gunder Frank, Terence Hopkins, Samir Amin, Christopher Chase-Dunn, Thomas D. Hall e Giovanni Arrighi, ha avuto un impatto significativo sul campo e ha istituito un base dedicata all'approccio generale dell'indagine intellettuale. La loro ideologia ha anche attirato un forte interesse dal movimento anti-globalizzazione.\nTermini e definizioni.\nSistema-mondo capitalista La definizione di Wallerstein segue la teoria della dipendenza, che intendeva combinare gli sviluppi delle diverse societ\u00e0 dal XVI secolo in diverse regioni in un unico sviluppo collettivo. La principale caratteristica della sua definizione \u00e8 lo sviluppo di una divisione globale del lavoro, compresa l'esistenza di unit\u00e0 politiche indipendenti (in questo caso, gli stati) allo stesso tempo. Non esiste un centro politico, rispetto agli imperi globali come l'impero romano; invece, il sistema capitalistico mondiale \u00e8 identificato dall'economia di mercato globale. \u00c8 diviso in regioni centrali, semi-periferiche e periferiche ed \u00e8 governato dal metodo di produzione capitalista .\nCentro / periferia Definisce la differenza tra paesi sviluppati e in via di sviluppo, caratterizzati ad esempio da potere o ricchezza. Il nucleo si riferisce ai paesi sviluppati, la periferia ai paesi in via di sviluppo dipendenti. Il motivo principale della posizione dei paesi sviluppati \u00e8 il potere economico.\nSemi-periferia Definisce gli stati che si trovano tra il nucleo e la periferia e che beneficiano della periferia attraverso relazioni di scambio disuguali. Allo stesso tempo, il nucleo beneficia della semi-periferia attraverso relazioni di scambio disuguali.\nQuasi-monopoli Definisce un tipo di monopolio in cui esiste pi\u00f9 di un fornitore di servizi per un particolare bene / servizio. Wallerstein afferma che i quasi monopoli si auto-liquidano perch\u00e9 i nuovi venditori entrano nel mercato esercitando una pressione politica per aprire i mercati alla concorrenza.\nCicli di Kondratiev Un'onda di Kondratiev \u00e8 definita come una tendenza ciclica nell'economia mondiale. \u00c8 anche noto come un \"superciclo.\" Wallerstein sostiene che le guerre globali sono legate alle ondate di Kondratiev. Secondo lui, i conflitti globali si verificano all'avvio della fase estiva di un'onda, che \u00e8 quando la produzione di beni e servizi in tutto il mondo \u00e8 in ripresa."}
{"id": "551906", "revid": "767487", "url": "https://it.wikipedia.org/wiki?curid=551906", "title": "Nana (film 2005)", "text": "NANA \u00e8 un film del 2005 diretto da Kentar\u014d \u014ctani.\nIl film \u00e8 il live action della serie omonima di manga e anime firmati Ai Yazawa; \u00e8 interpretato tra gli altri da Mika Nakashima e Aoi Miyazaki.\nTrama.\nDue ragazze completamente agli antipodi si incontrano in treno, mentre questo \u00e8 costretto per via della neve a stazionare in un punto morto della linea. Unica cosa in comune che le lega sembra essere il loro nome e l'et\u00e0. Entrambe si chiamano Nana. Ma mentre una \u00e8 una rocker, all'apparenza dura e molto matura, l'altra \u00e8 la tipica giapponese carina e sorridente e dall'aspetto un po' infantile. Le due alla fine si lasciano e ritornano alle proprie vite.\nSi viene cos\u00ec a sapere che Nana Osaki \u00e8 una cantante che ha lasciato da poco il suo gruppo. Uno dei componenti, il suo ragazzo, si \u00e8 unito ad un'altra band, molto in voga in Giappone. Affranta e completamente sola, va in cerca per la citt\u00e0 di un appartamento e il destino vuole che capiti proprio nella stessa abitazione in cui si trova Nana Komatsu, la ragazza incontrata sul treno. Le due decidono quindi di condividere l'appartamento e in questo modo nasce una grande amicizia tra le due, all'inizio un po' zoppicante per le differenze quasi insormontabili ma che poi spicca il volo e aiuta le due ragazze a sopravvivere ai propri problemi.\nSequel.\nVisto il grande successo ottenuto dal film, subito dopo la sua uscita venne annunciata la produzione di un sequel, ma soltanto nell'agosto 2006 si ebbe la conferma che le riprese sarebbero iniziate nel settembre dello stesso anno. In \"Nana 2\" il ruolo di Nana \"Hachi\" da Aoi Miyazaki \u00e8 passato a Yui Ichikawa e il ruolo di Shin \u00e8 passato a Kanata Hong\u014d.\nColonna sonora.\n\"Glamorous Sky\" \u00e8 cantata dalla stessa Mika Nakashima. La canzone \u00e8 stata scritta da Ai Yazawa e da Hyde, componente dei L'Arc~en~Ciel."}
{"id": "551908", "revid": "1833487", "url": "https://it.wikipedia.org/wiki?curid=551908", "title": "Delta (stato)", "text": "Il Delta \u00e8 uno Stato della federazione nigeriana, confina a nord con il Kogi, a sud con l'oceano Atlantico, a est con l'Anambra, il Rivers e il Bayelsa, a ovest con l'Edo e l'Ondo.\nLa capitale dello Stato \u00e8 Asaba, anche se il maggior centro commerciale e culturale \u00e8 Warri.\nIl territorio del Delta \u00e8 ricco di giacimenti di petrolio e questo \u00e8 il motivo della guerriglia che vede contrapposti gli Ijaw, etnia di ceppo Bantu (come gli Igbo), gli Itsekiri, sottoetnia Yoruba e la MOSOP (Movimento per la sopravvivenza del popolo Ogoni).\nGli Ijaw sono in leggera maggioranza rispetto ai nemici e si battono per il controllo delle stazioni petrolifere sostenendo di essere gli abitanti originari del luogo, quindi quelli a cui spetta il guadagno dell'oro nero. Gli Itsekiri sono il gruppo concorrente agli Ijaw e sostengono che il ricavato debba spettare a tutte le etnie che vivono nello Stato. La MOSOP, che rappresenta la trib\u00f9 Ogoni, si batte contro le stazioni petrolifere sostenendo, giustamente, che i danni ambientali causati dalla ricerca del petrolio abbiano sconvolto l'ecosistema della regione e quindi che si debba smettere l'attivit\u00e0.\nUna grande soddisfazione per il popolo Ogoni \u00e8 stata quella di vedere la Shell dover risarcire molti soldi al governo per danni ambientali e centrali abusive impiantate nella regione del Delta nel 2005.\nSuddivisioni.\nLo stato di Delta \u00e8 suddiviso in venticinque aree a governo locale (\"local government areas\"):"}
{"id": "551909", "revid": "48479", "url": "https://it.wikipedia.org/wiki?curid=551909", "title": "Galassie", "text": ""}
{"id": "551910", "revid": "1719883", "url": "https://it.wikipedia.org/wiki?curid=551910", "title": "Cinque elementi taoisti", "text": ""}
{"id": "551911", "revid": "450351", "url": "https://it.wikipedia.org/wiki?curid=551911", "title": "Lorenzo Bodega", "text": "Biografia.\nLaureato in Architettura, prima di entrare in politica ha lavorato come tecnico comunale e funzionario pubblico presso il comune di Castello di Brianza (LC). Esponente della Lega Lombarda (poi Lega Nord), \u00e8 stato assessore all'urbanistica a Lecco dal 1993 al 1997 nella giunta monocolore Lega guidata da Giuseppe Pogliani e primo cittadino del capoluogo manzoniano dal 1997 fino all'aprile 2006. A lui \u00e8 succeduta la sua collega di partito Antonella Faggi, sostenuta dai partiti della Casa delle Libert\u00e0.\nViene candidato alle elezioni europee del 2004 nella circoscrizione Italia Nord-Occidentale senza per\u00f2 essere eletto.\nPer le elezioni politiche del 2006 si \u00e8 candidato alla Camera nella circoscrizione Lombardia 2 per la lista \"Lega Nord Padania - Movimento per l'Autonomia\": risulta essere il primo dei non eletti, ma approda lo stesso a Montecitorio a seguito della rinuncia del Segretario federale leghista Umberto Bossi, che preferisce optare per il Parlamento europeo. Membro della Commissione Lavoro della Camera e della Commissione parlamentare di controllo sull'attivit\u00e0 degli enti gestori di forme obbligatorie di previdenza e assistenza sociale.\nAlle politiche del 2008 \u00e8 eletto al Senato della Repubblica con la lista della Lega Nord con il ruolo di vice capogruppo al Senato. Ricopre il ruolo di Segretario della Commissione Affari Costituzionali del Senato ed \u00e8 vicepresidente della Commissione straordinaria per la tutela e la promozione dei diritti umani. Fa parte anche del Consiglio di disciplina del Senato.\nIl 17 aprile 2012 vota in contrasto con la direttiva di espellere la vicepresidente del Senato Rosy Mauro dal gruppo parlamentare della Lega Nord e lascia lui stesso il gruppo parlamentare, iscrivendosi al Gruppo misto.\nAlle elezioni regionali lombarde del 24 e 25 febbraio 2013 si candida alla carica di consigliere regionale nella lista Lombardia Civica che sostiene Gabriele Albertini e ottiene 390 preferenze senza essere eletto.\nNel 2015 si ricandida a Sindaco di Lecco, appoggiato dal Nuovo Centrodestra e dalle liste civiche \"Bodega Sindaco S\u00ec\" e \"Destra per Lecco\" ma arriva terzo con il 20,2% dei voti dietro a Virginio Brivio (PD) e Alberto Negrini (LN, FI, FdI), non riuscendo pertanto ad accedere al ballottaggio. Eletto consigliere comunale, nell'estate del 2018 annuncia le dimissioni dalla carica, dimissioni che saranno formalmente ratificate il 24 settembre 2018.\nControversie.\nNel 2015 sorprende i propri concittadini pubblicando sul proprio profilo personale di Facebook una foto di Benito Mussolini. \nRisalto nei media.\nAll'indomani della elezione a sindaco di Lecco cattura l'attenzione delle cronache nazionali presentandosi esordendo con la frase \"sar\u00f2 breve e circonciso\" - seguita nel 2012 da un ulteriore strafalcione durante un intervento al Senato: \"Tuttavia non ci precludiamo la speranza che l'esito del vertice europeo segui un cambio di rotta\" "}
{"id": "551915", "revid": "1652134", "url": "https://it.wikipedia.org/wiki?curid=551915", "title": "Nicola Pozzi", "text": "Carriera.\nClub.\nInizi.\nLa sua prima squadra da professionista \u00e8 il , che lo preleva dall'A.S.D. Savignanese di Savignano sul Rubicone (FC), societ\u00e0 dilettantistica nel cui settore giovanile inizia la propria attivit\u00e0 calcistica fino alla categoria \"Giovanissimi\". A Cesena, nella stagione 2002-2003 esordisce in Serie C1 a 16 anni. L'anno seguente, sempre in terza serie, ottiene pi\u00f9 spazio e totalizza 17 presenze realizzando 4 gol. Viene notato dal Milan, che lo acquista nel gennaio 2004 per 2,5 milioni di euro. Nell'estate seguente il Milan lo cede in prestito al Napoli, sempre in C1, dove gioca solamente tre partite con un gol contro il Lanciano a causa di un infortunio. Nel gennaio 2005 passa al Pescara, questa volta in Serie B, collezionando 4 presenze a causa di nuove ricadute dei precedenti infortuni che lo obbligano a un intervento chirurgico.\nEmpoli.\nPer il campionato 2005-2006 il Milan lo cede in prestito all'Empoli, neopromosso in Serie A. Nella squadra toscana Pozzi trova l'esordio in Serie A il 28 agosto 2005 in -Empoli 1-0 e il primo gol nella massima serie il 25 settembre 2005 realizzando la rete del definitivo 1-0 in Empoli-. Chiude la sua prima stagione in Serie A con 25 presenze e 2 reti, e l'Empoli ne riscatta la compropriet\u00e0 dal Milan per 750.000 euro. Nel successivo campionato contribuisce con 5 gol in 30 partite alla qualificazione in Coppa UEFA della formazione toscana, pur costantemente condizionato da problemi fisici.\nNella stagione 2007-2008 esordisce in Coppa UEFA, giocando le due partite contro lo Zurigo. Il 9 dicembre 2007 in Empoli-Cagliari 4-1 realizza la sua prima quaterna in Serie A; il 17 febbraio successivo, in Napoli-Empoli, si infortuna gravemente nel momento di realizzare la seconda rete personale, riportando la rottura del legamento crociato anteriore del ginocchio destro e chiudendo anzitempo la propria stagione agonistica. Riscattato definitivamente dall'Empoli per 1,25 milioni di euro, rimane in terra toscana anche la stagione successiva nonostante la retrocessione degli azzurri in Serie B, e nel torneo cadetto realizza 12 gol in 30 partite.\nSampdoria e Siena.\nIl 31 agosto 2009 passa alla Sampdoria a titolo temporaneo con diritto di riscatto dell'intero cartellino. Riserva di Giampaolo Pazzini e Antonio Cassano, totalizza 18 presenze con due reti prima di un infortunio al ginocchio rimediato nella partita contro il che ne pregiudica il resto della stagione. A fine stagione la Sampdoria esercita ugualmente il diritto di riscatto, pagando 5,2 milioni di euro pi\u00f9 il prestito del giovane Soriano.\nInizialmente destinato alla cessione al , nella stagione 2010-2011 parte ancora come alternativa a Cassano e Pazzini insieme a Guido Marilungo; diventa titolare a gennaio, dopo la cessione della coppia d'attacco titolare nonostante una lunga serie di problemi fisici. Chiude il campionato con 6 reti in 22 partite, risultando uno dei pi\u00f9 positivi nella stagione conclusa dalla Sampdoria con la retrocessione in Serie B.\nRiconfermato nella serie cadetta, mette a segno 16 reti in campionato disputando la sua miglior stagione in termini realizzativi. La Sampdoria viene promossa in Serie A dopo i play-off, nei quali Pozzi va a segno in tutte le partite e realizza altre 4 reti, tra cui quella decisiva nella finale di ritorno contro il .\nA seguito di questa stagione riceve il premio come \u201cGiocatore\u201d della serie cadetta 2011/12.\nLa stagione seguente perde il posto da titolare, a seguito dell'acquisto di Maxi L\u00f3pez e dopo l'ennesimo infortunio al ginocchio che lo tiene fermo per oltre un mese. Nel gennaio 2013, chiuso anche dall'esplosione di Mauro Icardi, passa in prestito al , voluto da Giuseppe Iachini che lo aveva gi\u00e0 allenato a Genova. A causa dei continui problemi fisici scende in campo in 3 occasioni, senza reti.\nLa stagione successiva, scaduto il prestito al Siena, fa ritorno alla Sampdoria dove segna 2 gol in 15 partite tra campionato e Coppa Italia. Il 6 gennaio 2014 in occasione di Napoli-Sampdoria 2-0 tocca quota 100 presenze con i blucerchiati.\nCon la maglia della Samp ha totalizzato 101 presenze e 32 gol.\nParma, Chievo, Vicenza e Pro Piacenza.\nIl 31 gennaio 2014 viene acquistato a titolo definitivo dal , scambiato con Stefano Okaka. Il 14 marzo in allenamento si procura la rottura del legamento crociato anteriore del ginocchio sinistro, e chiude la stagione senza presenze con i ducali.\nTorna in campo nella stagione 2014-2015 disputando tre partite di campionato e una in Coppa Italia, senza segnare. Il 2 febbraio si trasferisce al Chievo in prestito con diritto di riscatto fissato a 1.000 euro, a causa della difficile situazione finanziaria della societ\u00e0 emiliana. Mai impiegato dai clivensi, a fine stagione resta svincolato a causa del fallimento del Parma.\nIl 31 agosto 2015 firma un contratto biennale con il con un contratto biennale. Poco utilizzato (4 presenze) e fuori dai piani tecnici della societ\u00e0, a fine stagione rescinde anticipatamente il contratto e il 1\u00ba novembre 2016 viene ingaggiato dal Pro Piacenza, militante nel campionato di Lega Pro. Con la nuova squadra esordisce in campionato il 29 gennaio 2017 contro l'Olbia giocando gli ultimi 9 minuti della partita. Segna il suo primo gol con la casacca rossonera sul campo della , a distanza di 4 anni dalla precedente marcatura.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nSan Donato Tavarnelle.\nL'11 ottobre 2017 viene ingaggiato dal San Donato Tavarnelle, formazione toscana militante in Serie D scendendo per la prima volta in carriera nei dilettanti (semiprofessionisti). Il 7 febbraio 2018 realizza il suo primo gol su calcio di rigore contro l', in Coppa Italia.\nDirettore sportivo.\nNel dicembre 2019 ottiene il diploma da direttore sportivo. \nNazionale.\nHa esordito in Nazionale Under-21 il 15 agosto 2006, entrando nel secondo tempo dell'amichevole Italia- (0-0), prima partita della gestione del commissario tecnico Pierluigi Casiraghi. Il primo gol azzurro \u00e8 datato 21 novembre 2007, nella gara di qualificazione al in trasferta contro i pari et\u00e0 delle Isole Far Oer; resta l'unico realizzato in 8 presenze complessive. Inizialmente inserito nella lista dei preconvocati per l'Europeo 2009, viene poi escluso dalla lista definitiva.\nCarriera da allenatore.\nIl 26 giugno 2021 viene annunciato come nuovo allenatore del Grassina Calcio per la stagione 2021/2022 nel campionato di Eccellenza Toscana . \nStatistiche.\nPresenze e reti nei club.\n\"Statistiche aggiornate al 19 maggio 2018.\""}
{"id": "551920", "revid": "1372005", "url": "https://it.wikipedia.org/wiki?curid=551920", "title": "Eadberht di Northumbria", "text": "Biografia.\nSuccedette sul trono al cugino Ceolwulf, che abdic\u00f2 in suo favore per entrare nel monastero di Lindisfarne. Sembra che abbia comunque incontrato dell'opposizione interna in Eardwine, figlio di Eadwulf e nonno del futuro re Eardwulf, ucciso nel 740 o 741. Nel 750, Offa, figlio di Aldfrith, fu prelevato dal monastero di Lindisfarne e giustiziato, mentre il vescovo Cynewulf, che sembra aver supportato Offa, fu esonerato dall'incarico e detenuto a York.\nNel 740, re Ethelbald di Mercia, approfitt\u00f2 dell'assenza di Eadberht dalla Northumbria per fare guerra ai pitti e per devastare il sud del regno. Fu forse in quest'occasione che York fu incendiata (aprile 741).\nNel 750 Eadberht tolse Kyle a Dumnagual, re di Strathclyde, mentre dal 756 si alle\u00f2 con \u00d3engus mac Fergusa dei pitti contro Dumnagual. Secondo la \"Historia Regum Anglorum\" di Simeone di Durham, nel 756 Eadberht e Unust dei pitti mossero guerra alla citt\u00e0 di Alc[lu]ith (Dumbarton). Perci\u00f2, dice sempre il cronista, i britanni accettarono le loro condizioni il 1\u00ba agosto. Lo storico continua dicendo che nel trentesimo giorno di questo stesso mese Eadberht per\u00ec insieme a tutto il suo esercito durante la marcia da Ouania (Govan) a Niwanbirig (forse Newbrough, vicino a Hexham).\nGli succedette il figlio Oswulf, che fu per\u00f2 ucciso nel giro di un anno, mentre un secondo figlio, Oswine, fu ucciso in battaglia nel 761. Tuttavia, la figlia Osgifu spos\u00f2 Alhred, che divenne re e per questo i discendenti di Eadberht continuarono a lottare per il trono northumbriano fino alla fine del secolo, se non anche dopo. La cronaca anglosassone dice che mor\u00ec nel 768.\nSir Frank Stenton ha scritto che Eadberht fu \u00abl'ultimo sovrano northumbriano a condurre spedizioni oltre il confine settentrionale\u00bb. Ci si potrebbe anche azzardare a dire che Eadberht fu pi\u00f9 o meno l'ultimo re northumbriano ad aver giocato un ruolo significativo nella storia d'Inghilterra."}
{"id": "551923", "revid": "1718925", "url": "https://it.wikipedia.org/wiki?curid=551923", "title": "American pit bull terrier", "text": "L'American Pit Bull Terrier, pi\u00f9 comunemente Pit Bull o semplicemente Pitbull, \u00e8 una razza canina generalmente ritenuta il risultato dell'incrocio attuato a partire dalla fine del XIX secolo, tra razze di tipo Bull come l'Old Bulldog e razze di tipo Terrier. Secondo alcuni autori, come Richard Stratton, si tratta dell'autentico bulldog da lavoro rinascimentale senza apporto di altre razze.\nQuesta razza fa parte dei Terrier di tipo Bull.\nOrigini e storia.\nIl \"pit\" in inglese \u00e8 la \"fossa/arena\" destinata ai sanguinosi spettacoli del \"bullbaiting\" e combattimenti di cani, passatempo popolarissimo nella Gran Bretagna del XVIII e XIX secolo. Il nome \"Pit bull terrier\" significa infatti \"Bull terrier della Fossa\", dove questo cane era l'attore principe del palcoscenico.\nLa razza deriva dalla ri-selezione operata negli USA di una razza selezionata in Gran Bretagna nel corso dell'800: il Bull and Terrier. Il lavoro degli allevatori statunitensi cominci\u00f2 nel 1845 e si focalizz\u00f2 sugli esemplari di Bull and Terrier importati massicciamente dall'Irlanda per tramite delle ondate migratorie provenienti dall'isola a causa della famosa \"peste delle patate\". L'afflusso dei coloni irlandesi contribu\u00ec a diffondere nelle metropoli nordamericane tanto i Bull and Terrier quanto gli spettacoli ad essi collegati: combattimento di cani, \"rat-baiting\", ecc.\nPrima di divenire American Pit Bull Terrier, grazie alla selezione dei pi\u00f9 appassionati, tra cui ricordiamo la figura storica di \"John Pritchard Colby\" la razza era gi\u00e0 stata da tempo riconosciuta a livello popolare, e gli erano stati attribuiti di volta in volta nomi come Staffordshire Terrier (da non confondere con l'odierno Staffordshire bull terrier), \"bull terrier\", half and half, yankee terrier e pi\u00f9 in generale bull dog (nome che identificava quella tipologia e che non specificava la razza che oggi detiene tale nome). Si \u00e8 sentito parlare anche di Blue Paul Terrier, ma questi costitu\u00ec il filone scozzese meno importante e di cui si \u00e8 persa traccia agli inizi del XX secolo. L'American pit bull terrier \u00e8 un cane particolarmente agile, forte, tenace e combattivo.\nLa razza American pit bull terrier non \u00e8 riconosciuta come tale dalla FCI (\"Federazione Cinologica Internazionale\") n\u00e9 dall'ENCI (\"Ente Nazionale Cinofilia Italiana\"), mentre \u00e8 riconosciuta dall'UKC (United Kennel Club) e della ADBA (American Dog Breeders Association), due federazioni che concepiscono il cane in modo differente, mantenendo standard morfo-caratteriali leggermente diversi fra loro. In Italia ci sono varie associazioni che organizzano show e hanno dei registri propri, quali Fipken e Mckci.\nL'unico Standard di Pitbull che \u00e8 stata riconosciuta dalla FCI \u00e8 l'American Staffordshire terrier.\nAltri Registri Internazionali come il WDF (World Dog Federation), che operano a livelli internazionali come ombrello ad altre associazioni Nazionali, operano per il benessere e la tutela dello standard puro.\nStandard.\nPer gli APBT hanno due standard,ed una variante selettiva iscritta alla AKC che \u00e8 l'American Staffordshire terrier (unico standard riconosciuto dalla FCI, ed \u00e8 per questo che \u00e8 l'unico standard di American pit bull terrier a poter partecipare a concorsi e gare canini). Poi ci sono l'UKC e l'ADBA.\nL'UKC pensa ad un cane pi\u00f9 moderno e che in qualche modo lasci alle spalle i retaggi del passato. Il cane ha una forma pi\u00f9 compatta, una taglia leggermente maggiore (anche se esistono soggetti ADBA che possono aver maggiori dimensioni rispetto ad un UKC), testa a mattone quindi leggermente pi\u00f9 schiacciata rispetto ad un Pitbull ADBA, e nel corso degli anni la selezione caratteriale UKC ha represso alcuni istinti tipici dell'American pit bull terrier.\nLo Standard ADBA.\nL'Adba (American Dog Breeders Association) nacque nel 1909 grazie a Guy McCord ed ha sede a Salt Lake City.\nAspetto generale: Di lato il Pit Bull deve essere quadrato, cio\u00e8 presentare uguale lunghezza dalla spalla all'anca e dalla spalla a terra.\nTesta: La conformazione generale del cranio pu\u00f2 essere variabile; a forma di cuneo vista dall'alto e di lato, rotonda vista frontalmente. Deve avere una dimensione pari ai due terzi della larghezza delle spalle se visto frontalmente. Deve passare uguale distanza fra le estremit\u00e0 della testa e lo stop e tra lo stop e la punta del naso. La mandibola deve essere ben sviluppata e la chiusura dei denti a forbice.\nOrecchie: Le orecchie, tagliate o non tagliate, devono essere ben alte sul capo, senza pieghe e portate a rosa.\nOcchi: L'occhio deve essere ellittico quando visto frontalmente, triangolare quando visto lateralmente, piccolo e infossato.\nNaso: Il naso deve presentare un dorso ben sviluppato, con narici ben larghe; il colore non ha importanza\nCollo: Il collo deve essere potente, ben muscoloso fino alla base del cranio.\nSpalle: Le spalle devono essere leggermente pi\u00f9 ampie della gabbia toracica all'altezza dell'ottava costola.\nSpalle troppo strette non sostengono una adeguata muscolatura per un cane che deve essere agile e forte; spalle troppo ampie tuttavia appesantiscono troppo l'animale durante le sue azioni rendendolo pi\u00f9 lento e quindi pi\u00f9 attaccabile.\nDorso: Il dorso deve essere corto e forte.\nTorace: Il torace, profondo e ben molleggiato, \u00e8 stretto: la sua efficienza \u00e8 tanto maggiore quanto maggiore \u00e8 la sua capacit\u00e0 di contrarsi ed espandersi.\nCoda: La coda \u00e8 spessa alla base, a punta in fondo e lunga fino al garretto. E ' portata abbastanza bassa.\nAnteriore: L'anteriore \u00e8 pesante, solido e forte.\nPosteriore: Il posteriore presenta l'anca lunga, inclinata e larga per garantire maggior potenza nella spinta.\nGomiti: Piatti e forti, i gomiti, danno grande elasticit\u00e0 ai movimenti.\nOmero: L'omero deve risultare il pi\u00f9 possibile parallelo alla colonna vertebrale.\nZampe: Le zampe sono piccole e alte sulle falangi. I piedi presentano cuscinetti ovali e spessi, di colorazione quasi omogenea al resto del corpo.\nPelle: La pelle \u00e8 spessa, senza pieghe e ben aderente su tutto il corpo tranne che sul collo e sul torace.\nMantello: Corto, compatto, ruvido e spesso, il mantello \u00e8 ammesso di qualsiasi colorazione.\nTaglia: limite di 13\u201325\u00a0kg (30-56 libbre) per i maschi o femmine.\nLo Standard UKC.\nL'UKC (United Kennel Club) nacque nel 1898 grazie Chauncey Zachariah Bennett.\nIl Pitbull standard UKC deve avere:\nAspetto Generale: Il Pit Bull deve dare un'impressione globale di forza e compattezza. \u00c8 un cane ben costruito e muscoloso, compatto e di aspetto fiero e coraggioso. Molto attento a tutto ci\u00f2 che lo circonda.\nTesta:La testa deve essere di lunghezza media, a forma di mattone, con cranio piatto e ampio alle orecchie. Le guance devono essere prominenti e senza rughe.\nMuso:Il muso, che con il cranio compone la testa, deve essere ampia e profondo, con mascelle ben pronunciate e molto forti. I denti dell'arcata superiore devono avere una perfetta chiusura a forbice sui denti dell'arcata inferiore.\nOrecchie: Le orecchie possono essere tagliate o meno, ma \u00e8 fondamentale che siano ben alte sulla testa e non devono presentare pieghe.\nOcchi: Gli occhi devono essere rotondi, limpidi, ben lontani tra loro e situati nella parte bassa del cranio. \u00c8 ammessa qualsiasi colorazione.\nNaso: Il naso deve presentare narici larghe e ben dilatate. \u00c8 ammesso di qualsiasi colore. La canna nasale deve essere di media lunghezza.\nCollo: Il collo deve essere molto muscoloso, leggermente arcuato e molto pronunciato dalle spalle alla testa.\nSpalle: Le spalle devono essere forti e muscolose con le scapole larghe e discendenti.\nDorso: Il dorso deve presentarsi corto e forte, leggermente discendente sul groppone, leggermente arcuato ai lombi, che devono essere appena piegati\nTorace: Il torace deve essere profondo, ampio ma non troppo, con costole ampie e evidenti.\nCostole: Le costole devono avere un aspetto ben evidente; devono essere serrate e le posteriori devono mostrare una maggiore ampiezza.\nZampe: Le zampe sono grandi, con ossa rotonde; i pastorali sono dritti e verticali, abbastanza forti. I piedi sono di media misura. L'andatura \u00e8 leggera, esprime potenza e nello stesso tempo agilit\u00e0. Mai goffo o trascinato nel passo\nCoscia: La coscia \u00e8 lunga, con muscoli ben sviluppati e il garretto dritto e basso.\nCoda: La coda \u00e8 medio-corta rispetto alla taglia; \u00e8 portata bassa e si assottiglia verso la parte terminale. Non \u00e8 mai trascinata. La coda mozza non \u00e8 accettata.\nMantello: Il mantello si presenta compatto, corto, lucido e ruvido al tatto. Il colore non \u00e8 importante; Qualsiasi mantello \u00e8 ammesso ad eccezione del merle. Il merle e l'albinismo sono soggetti a squalifica in fase di giudizio.\nTaglia: Preferibilmente dai 14 ai 23\u00a0kg per le femmine e dai 16 ai 27\u00a0kg per i maschi. 43 ai 50,8\u00a0cm per le femmine e dai 45,7 ai 53\u00a0cm per i maschi. Cani di taglia superiore non sono accettati solo nel caso che siano troppo alti sulle zampe, troppo tozzi o comunque non adeguatamente proporzionati.\nLo Standard AKC.\n\u00c8 una variante selettiva del ADBA, ed \u00e8 l'unico standard ad essere stato riconosciuto dalla F.C.I. Infatti \u00e8 l'unico standard a poter partecipare a concorsi di bellezza e gare canine.\nRicordiamo che la F.C.I. non riconosce L'American Pit Bull Terrier. Infatti \u00e8 riconosciuto come American Staffordshire terrier per la ACK e come Pit Bull per la ADBA.\nLo stesso pu\u00f2 avvenire per il Pit bull UKC, non erano rari casi di cani con doppio libro genealogico.\nCarattere.\nIl Pit Bull \u00e8 descritto come un cane tenace ed indomito, estremamente coraggioso, impavido e fedele al suo padrone.\nSecondo David Alderton, probabilmente contro l'American Pit Bull Terrier \u00e8 stato promulgato il maggior numero di leggi e normative, pi\u00f9 che verso qualunque altra razza canina. In Gran Bretagna, per esempio, \u00e8 consentito il possesso solo di esemplari registrati e castrati. Anche in Italia vi \u00e8 stata un'ampia disputa tra i detrattori di questa razza in quanto pericolosa per l'uomo e coloro che invece attribuiscono la causa di tale pericolosit\u00e0 all'uso che l'uomo fa di questi cani."}
{"id": "551925", "revid": "13648", "url": "https://it.wikipedia.org/wiki?curid=551925", "title": "Coni quadrici", "text": ""}
{"id": "551926", "revid": "709565", "url": "https://it.wikipedia.org/wiki?curid=551926", "title": "Robin Hood (serie animata)", "text": " \u00e8 una serie TV anime, adattamento del romanzo postumo \"Robin Hood il proscritto\" di Alexandre Dumas il quale riprende a sua volta il personaggio della leggenda e del folklore Robin Hood.\nIn questa versione Robin e suoi alleati sono prevalentemente ragazzini. La serie \u00e8 stata prodotta nel 1990 in 52 episodi dallo studio di animazione giapponese Tatsunoko, commissionata da Mondo TV e trasmessa per la prima volta a partire da luglio 1990, con interruzioni, sul network NHK BS2. In Italia la serie \u00e8 arrivata nel 1991 su Canale 5 ed \u00e8 stata successivamente replicata su Italia 1 e su Man-ga.\nTrama.\nCi troviamo in Inghilterra, a cavallo tra la fine del XII secolo e l'inizio del XIII secolo: il castello del giovane aristocratico Robert Huntington viene fatto dare alle fiamme da Lord Alwine, il barone della Contea di Nottinghamshire, dopo che i suoi genitori sono stati assassinati a tradimento dietro ordine dello stesso barone.\nIl ragazzo, assieme ai suoi tre cugini, riesce per\u00f2 a trovare rifugio all'interno della foresta di Sherwood, nella speranza cos\u00ec di scampare alla persecuzione, ed alla fine incontrano un gruppo di banditi guidati dal buffo Little John e salvano dall'agguato di quest'ultimo la carrozza di una dolce e coraggiosa principessa, Lady Marian Lancaster, di cui Robin sar\u00e0 sempre innamorato.\nAssieme, Robin e i banditi cercano di fermare la persecuzione di Lord Alwine e porre un freno alla sua avidit\u00e0, in aggiunta prevenire l'insaziabile vescovo di Hereford dall'adottare Marian per ottenere cos\u00ec le sue ricchezze di famiglia e soprattutto una preziosa croce d'oro ch'ella porta sempre con s\u00e9 al collo: questo particolare amuleto \u00e8 la chiave per raggiungere il misterioso \"tesoro del bosco\", che pu\u00f2 donare infinita ricchezza e potere.\nDopo aver salvato Lady Marian, i giovani protagonisti vivono varie avventure combattendo ancora contro Alwine ed Hereford i quali continuano sempre ad aspirare al segreto della croce d'oro della fanciulla; in seguito tenteranno perfino di sottrarre il trono d'Inghilterra al legittimo re Riccardo Cuor di Leone, partito per la Terza Crociata e dato per disperso sulla via della Terrasanta.\nInteressante notare come nel doppiaggio italiano i personaggi di re Riccardo e di suo fratello (il principe Giovanni) abbiano mantenuto i nomi inglesi, venendo chiamati rispettivamente \"re Richard\" e \"conte John\".\nFilm riassuntivi.\nEsistono anche tre film riassuntivi della serie, due dei quali andati in onda a partire dal 2010, sui canali satellitari a pagamento Cartoon Network, Boomerang e sul canale gratuito del digitale terrestre Boing contenendo la voce narrante di Ivo De Palma, doppiatore di Robin Hood.\nIl primo film ripercorre tutta la storia dall'inizio della serie alla fine, tralasciando per\u00f2 alcune parti che verranno riprese nel secondo film, che non ne prosegue la trama, ma cronologicamente s'inserisce all'interno del primo film.\nIl secondo film lo si pu\u00f2 dividere cronologicamente in due parti, la prima s'interpone dopo l'inizio della storia e prima della liberazione di Marion del primo film incentrandosi molto sulla rivalit\u00e0 tra Robin e il cavaliere Gilbert (gi\u00e0 trattata in maniera molto sintetica nel primo film), i due film hanno poi un punto in comune: la liberazione di Marion (facendo vedere alcune cose non mostrate nel film precedente ma saltando la parte mostrata nel precedente film in cui Robin e i suoi alleati si mascherano da fanciulle per introdursi nel castello del barone) ma, mentre il primo film dopo questo avvenimento passa direttamente al punto in cui arriva il conte John (fratello dello scomparso re Richard), il secondo film, tra la liberazione di Marion e l'arrivo del conte Joahn, sviluppa ulteriormente la parte relativa a Robin e alla rivalit\u00e0 con Gilbert, trattando anche della parte riguardante la sorella di quest'ultimo: Cleo. Se non si ha visto la serie TV, per capire il secondo film \u00e8 necessario aver visto il primo visto che ne sviluppa la trama integrandola.\nIl primo dei due film usc\u00ec per il mercato \"Home Video\" nei primi anni 90 pubblicato dalla Bim Bum Bam Video, lo stesso film usc\u00ec sempre in videocassetta anche nei primi anni 2000 in una nuova edizione da parte di Mondo TV. Oggi sono tutti e tre disponibili in DVD editi da Moviemax Home Entertainment.\nL'edizione in VHS dei primi 90 utilizza come sigla la canzone di Cristina D'Avena, le edizioni successive, comprese le trasmissioni televisive, utilizzano come sigla iniziale la base originale dell'opening giapponese."}
{"id": "551927", "revid": "2175", "url": "https://it.wikipedia.org/wiki?curid=551927", "title": "Mesnil-Guillaume", "text": ""}
{"id": "551928", "revid": "2163863", "url": "https://it.wikipedia.org/wiki?curid=551928", "title": "Assaeroporti", "text": "Assaeroporti o Associazione Italiana Gestori Aeroporti \u00e8 l'associazione che riunisce 29 societ\u00e0 di gestione aeroportuale operanti presso 37 aeroporti civili italiani. Associata a Confindustria, Federtrasporto e all' IFSC, Assaeroporti \u00e8 presente in Europa come membro di ACI EUROPE, l'associazione dei gestori aeroportuali europei. \nAssaeroporti \u00e8 la parte datoriale delegata alla definizione del Contratto collettivo nazionale di lavoro (CCNL) per il personale di terra del trasporto aereo e delle attivit\u00e0 aeroportuali.\nLa mission dell'Associazione Italiana Gestori Aeroporti \u00e8 quella di:\n- Interagire con le istituzioni di Governo nazionali ed europee per assicurare lo sviluppo del settore del trasporto aereo, rappresentando la posizione dei gestori degli aeroporti italiani.\n- Promuovere la collaborazione tra le societ\u00e0 associate per contribuire al miglioramento dei processi e delle tecniche di gestione, anche attraverso la costituzione di specifici Gruppi di Lavoro composti da qualificati rappresentanti dei gestori.\n- Cooperare con le altre associazioni di settore attive a livello nazionale ed europeo al fine di favorire l\u2019adozione di \"best practices\" e garantire l\u2019innalzamento dei livelli di qualit\u00e0 e sicurezza delle attivit\u00e0 aeroportuali.\nAssaeroporti pubblica mensilmente sul proprio portale web i dati di traffico relativi agli aeroporti italiani associati. I dati sono organizzati per \"movimenti\", \"passeggeri\" e \"cargo\".\nIl presidente dell'Associazione Italiana Gestori Aeroporti \u00e8 Carlo Borgomeo.\nAssaeroporti ha sede in Roma, Via Vicenza 5a.\nSociet\u00e0 associate.\nElenco delle societ\u00e0 in ordine alfabetico:"}
{"id": "551929", "revid": "1865216", "url": "https://it.wikipedia.org/wiki?curid=551929", "title": "Whiskey irlandese", "text": "Il whiskey irlandese \u00e8 una bevanda alcolica ottenuta dalla distillazione di orzo maltato e non maltato con eventuale aggiunta di altri cereali.\nCaratteristiche.\nIl whiskey irlandese si ottiene da acqua, vari cereali maltati e non, lieviti selezionati e si caratterizza, rispetto allo Scotch whisky, dal fatto di subire tre distillazioni anzich\u00e9 due. Si producono blended (miscela di distillati di vari cereali) e single malt (ottenuti da solo orzo maltato). Il tipico whiskey irlandese \u00e8 il \"Pot still irish whiskey\", ottenuto da una miscela di orzo e orzo maltato (complessivamente minimo il 95%), composta da minimo il 30% di orzo e 30% di orzo maltato.\nUn'ulteriore differenza tra l'Irish e lo Scotch whisky la si pu\u00f2 identificare nel processo di maltaggio (malting) in quanto i forni per l'essiccazione a torba in Irlanda sono tendenzialmente \"chiusi\" e cio\u00e8 non lasciano passare il fumo prodotto dalla torba. Viene a volte utilizzata antracite, che, contenendo pochi materiali volatili, non produce fumo. L'avena \u00e8 solo schiacciata e non macinata e al termine dell'infusione il mosto viene fatto passare attraverso le bucce di avena che sono precipitate sul fondo del tino, acquistandone il gusto. La distillazione avviene solo in alambicchi tradizionali, ma di grandi dimensioni, fino a . \u00c8 inoltre pi\u00f9 spinta e il whiskey, prima di essere miscelato con acqua, arriva a 86 gradi alcolici. Viene per legge fatto invecchiare almeno tre anni, perlopi\u00f9 in botti usate che hanno contenuto bourbon o Sherry.\nAnche se da qualche anno esistono Irish whiskey blended, il vero whiskey irlandese \u00e8 puro, colorato al caramello e allungato con acqua distillata sino a raggiungere i 40 gradi alcolici. I whiskey irlandesi sono quindi caratterizzati da un gusto pi\u00f9 dolce e morbido rispetto a quelli scozzesi e subiscono cambiamenti di aroma molto meno marcati durante l'invecchiamento. Spesso gli irish whiskey pi\u00f9 invecchiati vengono utilizzati per la produzione di un tipico liquore irlandese di sapore dolce chiamato \"Irish Mist\" (miscela di miele, erbe e altri liquori).\nMarchi.\nAlcuni degli irish whiskey pi\u00f9 conosciuti sono Bushmills (prodotto nell'Irlanda del Nord), Jameson, Paddy, Powers, Tullamore Dew, Connemara (dal gusto fortemente torbato), Midleton Very Rare, Clontarf.\nDopo una chiusura durata cinquanta anni, nel 2007 e nel giorno del suo 250\u00ba anniversario, la Distilleria Kilbeggan ha ricominciato la produzione del suo Irish Whiskey, disponibile solo dal 2014."}
{"id": "551930", "revid": "226458", "url": "https://it.wikipedia.org/wiki?curid=551930", "title": "Cantone di Lisieux-1", "text": "Il Cantone di Lisieux-1 era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lisieux e i comuni di:"}
{"id": "551934", "revid": "666668", "url": "https://it.wikipedia.org/wiki?curid=551934", "title": "Manuel Zelaya", "text": "Biografia.\nInfanzia.\nZelaya nacque in una ricca famiglia della citt\u00e0 di Catacamas nel dipartimento di Olancho, con antenati che erano emigrati dal Messico nel XVIII secolo. I suoi genitori erano Hortensia Esmeralda Rosales Sarmiento e Jos\u00e9 Manuel Zelaya Ord\u00f3\u00f1ez, accusati di aver partecipato al massacro di Los Horcones. Zelaya eredit\u00f2 da suo padre il soprannome di \"Melito\", che a sua volta lo aveva ereditato da suo nonno, che possedeva grandi appezzamenti di terra e migliaia di bovini. Il suo professore di Fisica e Chimica, il cardinale \u00d3scar Rodr\u00edguez Maradiaga, lo ricorda come un \"bambino con uno sguardo dolce, molto calmo e molto pio\", oltre che \"serio e responsabile\", a 14 anni.\nLa vittoria alle presidenziali.\nIl 27 novembre 2005 ha sconfitto alle elezioni presidenziali lo sfidante Porfirio Lobo diventando cos\u00ec il nuovo Presidente della Repubblica subentrando a Ricardo Maduro. Ha assunto la carica presidenziale il 27 gennaio 2006 e venne riconosciuto dalla comunit\u00e0 internazionale come l'unico Presidente legittimo della Repubblica honduregna anche dopo il colpo di Stato del 28 giugno 2009 attuato dalle forze armate.\nIl colpo di Stato militare.\nIl 28 giugno 2009, dopo aver proposto un referendum che, attraverso una modifica della Costituzione, avrebbe dovuto rendere possibile un'estensione del mandato quadriennale e una sua rielezione (nonostante il parere contrario della Corte Suprema in merito ad una simile modifica costituzionale), Zelaya viene arrestato dall'esercito honduregno ed espatriato in Costa Rica. L'ordine di arresto era giunto dalla Corte Suprema stessa, essendo essa il supremo organo difensore della Costituzione. Nel pomeriggio il Congresso Nazionale dell'Honduras avvia una procedura di impeachment e delibera all'unanimit\u00e0 la rimozione di Zelaya dalla carica di Presidente dell'Honduras. Essendosi il vice-presidente Elvin Santos dimessosi diversi mesi prima, subentra nella presidenziale il presidente del Congresso, Roberto Micheletti, che decreta immediatamente un coprifuoco di 48 ore, subito violato da migliaia di persone che hanno sfilato per le strade di Tegucigalpa per protestare contro la destituzione del Presidente Zelaya, mentre in altre zone della capitale si svolgevano invece manifestazioni a favore dell'impeachment.\nIn effetti, la Costituzione dell'Honduras fissa in quattro anni la durata della carica presidenziale (Art. 237), attribuisce esclusivamente al Parlamento, in sessione ordinaria, il potere di apportare modifiche costituzionali (Art. 373) e vieta espressamente di modificare la durata dell'incarico presidenziale e di abrogare la proibizione ad un secondo mandato (Art. 374). Zelaya ha chiesto agli Usa di chiarire se abbiano avuto o meno un ruolo nel golpe. Il presidente Barack Obama, da Washington, ha espresso preoccupazione per quanto sta avvenendo nel povero Paese centroamericano, respingendo qualunque tipo di coinvolgimento nell'accaduto. Anche l'Ue si \u00e8 detta molto preoccupata. Zelaya ha invitato i suoi connazionali a una \"resistenza pacifica\" e al dialogo con gli \"aggressori\" della democrazia, ma ha detto di essere ancora il presidente dell'Honduras ammonendo di non riconoscere \"il governo usurpatore\". Il segretario generale delle Nazioni Unite, Ban Ki-moon, ha condannato l'arresto illegittimo di Zelaya e chiesto che il Presidente sia al pi\u00f9 presto ristabilito nelle sue funzioni.\nLa crisi costituzionale si conclude con le elezioni generali del 2009, che vedono la vittoria del candidato del Partito Nazionale dell'Honduras Porfirio Lobo.\nVita privata.\nZelaya si spos\u00f2 all'et\u00e0 di 23 anni con sua cugina di secondo grado, Xiomara Castro, che all'epoca aveva 17 anni. Da lei ebbe quattro figli: Zoe, H\u00e9ctor Manuel, Hortensia Xiomara e Jos\u00e9 Manuel. Tra loro c'\u00e8 Hortensia Xiomara, popolarmente conosciuta come \"La Pichu\", che ha partecipato attivamente alla politica, facendo parte delle campagne elettorali del 2013 e del 2017."}
{"id": "551935", "revid": "8489", "url": "https://it.wikipedia.org/wiki?curid=551935", "title": "Arc en ciel", "text": ""}
{"id": "551937", "revid": "226458", "url": "https://it.wikipedia.org/wiki?curid=551937", "title": "Cantone di Lisieux-2", "text": "Il Cantone di Lisieux-2 era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lisieux e il comune di Saint-Martin-de-la-Lieue."}
{"id": "551938", "revid": "125851586", "url": "https://it.wikipedia.org/wiki?curid=551938", "title": "Ji\u0159\u00ed Anton\u00edn Benda", "text": "Benda era il terzo figlio del musicista Jan Ji\u0159\u00ed Benda e di Dorota Brixi (appartenente a una famiglia boema di musicisti). Nel 1735 entr\u00f2 nel collegio degli Scolopi di Kosmaros e tra il 1739 e il 1742 studi\u00f2 in quello dei Gesuiti a Ji\u010d\u00edn.\nNel 1742, all'et\u00e0 di 20 anni, Federico II di Prussia gli attribu\u00ec la posizione di secondo violino della cappella di Berlino. Lo stesso anno, Benda fu chiamato a Potsdam come compositore ed arrangiatore da suo fratello maggiore Franti\u0161ek, anch'egli compositore e violista.\nOtto anni dopo, nel 1750 entr\u00f2 a servizio del Duca di Gotha, come maestro di cappella, specializzandosi cos\u00ec in musica sacra. Grazie al salario ottenuto da quest'incarico, pot\u00e9 compiere un importante viaggio di studio in Italia.\nBenda ebbe i suoi maggiori successi nella composizione di melologhi che influenzarono profondamente il giovane Mozart.\nComposizioni.\nOpere\nAltre composizioni "}
{"id": "551941", "revid": "729019", "url": "https://it.wikipedia.org/wiki?curid=551941", "title": "Paul Kagame", "text": "\u00c8 il fondatore del partito Fronte Patriottico Ruandese (\"Rwandan Patriotic Front\") ed \u00e8 noto soprattutto per l'importante ruolo svolto nella conclusione del genocidio ruandese del 1994 e nella seconda guerra del Congo. Designato presidente nel 2000, \u00e8 stato riconfermato alle elezioni presidenziali del 2003, a quelle del 2010 e a quelle del 2017.\nBiografia.\nTrascorsi militari e ruolo nel genocidio ruandese.\nKagame \u00e8 nato da una famiglia di tutsi nel Ruanda meridionale. Quando aveva due anni, la rivoluzione ruandese pose fine al dominio politico dei tutsi; la sua famiglia fugg\u00ec in Uganda, dove trascorse il resto della sua infanzia. Negli anni '80, Kagame combatt\u00e9 nell'esercito ribelle di Yoweri Museveni, diventando un alto ufficiale dell'esercito ugandese dopo che le vittorie militari di Museveni lo portarono alla presidenza ugandese.\nKagame si un\u00ec al Fronte Patriottico Ruandese (RPF), che invase il Ruanda nel 1990. Il capo RPF Fred Rwigyema mor\u00ec all'inizio della guerra e Kagame prese il controllo. Nel 1993, l'RPF controllava un territorio significativo in Ruanda e fu negoziato un cessate il fuoco. L'assassinio del presidente ruandese Juv\u00e9nal Habyarimana scaten\u00f2 il genocidio, in cui gli estremisti hutu uccisero tra 500.000 e 1.000.000 di cittadini tutsi e hutu moderati. Kagame riprese la guerra civile e pose fine al genocidio con una vittoria militare.\nVicepresidente (1994-2000).\nDurante la sua vicepresidenza, Kagame controll\u00f2 l'esercito nazionale e mantenne la legge e l'ordine, mentre altri funzionari iniziarono a ricostruire il paese. Molti soldati dell'RPF hanno effettuato uccisioni per vendetta. Kagame ha detto che non ha supportato questi omicidi ma non li ha neanche fermati. Un piccolo numero di questi soldati fu successivamente messo sotto processo. I campi profughi hutu si sono formati nello Zaire e in altri paesi. Questi campi hanno ricevuto cibo e assistenza medica da diversi governi occidentali e agenzie umanitarie. L'RPF ha attaccato i campi nel 1996, costringendo molti rifugiati a tornare a casa, ma gli insorti hanno continuato ad attaccare il Ruanda. L'attacco ai campi profughi ha ucciso circa 200.000 persone. Come parte dell'invasione, Kagame ha sponsorizzato due controverse guerre ribelli nello Zaire.\nI ribelli ruandesi e ugandesi hanno vinto la prima guerra (1996-97), installando Laurent-D\u00e9sir\u00e9 Kabila come presidente al posto del dittatore Joseph Mobutu e cambiando il nome in Repubblica Democratica del Congo (RDC). La seconda guerra fu lanciata nel 1998 contro Kabila, e in seguito suo figlio Joseph, in seguito all'espulsione delle forze militari ruandesi e ugandesi del paese da parte del governo della RDC. La guerra si intensific\u00f2 in un conflitto che dur\u00f2 fino a un accordo di pace del 2003 e al cessate il fuoco.\nPresidente (2000-oggi).\nCome presidente, Kagame ha dato la priorit\u00e0 allo sviluppo nazionale, avviando un programma per lo sviluppo del Ruanda come paese a reddito medio entro il 2020 (Vision 2020). A partire dal 2013, il paese si sta sviluppando fortemente su indicatori chiave, tra cui assistenza sanitaria e istruzione; la crescita annuale tra il 2004 e il 2010 \u00e8 stata in media di 8% all'anno. Kagame ha avuto soprattutto buone relazioni con la Comunit\u00e0 dell'Africa orientale e gli Stati Uniti d'America; le sue relazioni con la Francia erano scarse fino al 2009.\nLe relazioni con la RDC rimangono tese nonostante il cessate il fuoco del 2003; gruppi per i diritti umani e una relazione delle Nazioni Unite trapelata denunciano il sostegno del Ruanda a due insurrezioni nel paese, un'accusa che Kagame nega. Diversi paesi hanno sospeso i pagamenti degli aiuti nel 2012 a seguito di tali accuse. Kagame \u00e8 popolare in Ruanda e con alcuni osservatori stranieri; gruppi per i diritti umani lo accusano di repressione politica.\nHa vinto le elezioni nel 2003, con una nuova costituzione adottata quell'anno, ed \u00e8 stato eletto per un secondo mandato nel 2010. Kagame \u00e8 stato eletto nuovamente nel 2017 e, a causa di un altro cambiamento nella costituzione, potrebbe essere potenzialmente presidente fino al 2034. Nel 2018 Kagame ha iniziato un mandato di un anno come presidente dell'Unione africana.\nNell'aprile 2019 ha concesso la grazia a 367 donne condannate ed incarcerate per aver abortito o per aver aiutato altre donne ad abortire. Il provvedimento \u00e8 stato assunto dopo che nel mese di agosto 2018 il Ruanda ha approvato una legge che ha riconosciuto il diritto alle donne di ricorrere all'aborto in alcuni casi specifici, come in caso di stupro o quando la gravidanza potrebbe comportare pericoli per la salute della gestante o del feto."}
{"id": "551942", "revid": "226458", "url": "https://it.wikipedia.org/wiki?curid=551942", "title": "Cantone di Lisieux-3", "text": "Il Cantone di Lisieux-3 era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lisieux e i comuni di:"}
{"id": "551944", "revid": "1784425", "url": "https://it.wikipedia.org/wiki?curid=551944", "title": "Fouad Siniora", "text": "Quando il Presidente della Repubblica del Libano, \u00c9mile Lahoud, ha lasciato libera la carica, ha ricoperto il ruolo di Presidente \"ad interim\".\nAll'elezione di Michel Suleiman come presidente della repubblica, Fouad Siniora si dimise dal ruolo di primo ministro, ma venne riconfermato a tale carica dallo stesso Suleiman.\nBiografia.\nNato in una famiglia sunnita di Sidone, Siniora \u00e8 stato un amico dell'ex Primo Ministro libanese Raf\u012bq al-\u1e24ar\u012br\u012b sin dall'infanzia. Diplomato in economia presso la American University of Beirut, Siniora \u00e8 stato docente universitario e ha poi lavorato nel settore bancario all'interno del gruppo Citibank di Beirut, prima di occuparsi di auditing e controllo interno presso la Banca Centrale del Libano. Dal 1982 ha iniziato a lavorare all'interno dell'impero economico di Rafiq al-Hariri, rivestendo importanti mansioni dirigenziali.\nConsiderato uno stretto consigliere di Hariri, Siniora \u00e8 stato sottosegretario per gli affari finanziari dal 1992 al 1998 e ministro delle finanze dal 2000 al 2004. Egli viene considerato il principale artefice della conferenza \"Parigi II\", svoltasi nel novembre 2002, che ha permesso al Libano di ottenere 2.6 miliardi di dollari. Accusato di corruzione e di sottrazione di documenti dopo le dimissioni del governo Hariri nel 1998, in quello che \u00e8 stato visto come un conflitto personale tra lo stesso Hariri e il presidente \u00c9mile Lahoud, Siniora ritorna ministro nel 2000 dopo la vittoria elettorale di Hariri e viene prosciolto dalle accuse. \nNel febbraio del 2002 Siniora introduce un'importante riforma fiscale, riducendo i dazi doganali sull'importazione di beni dall'esterno e sostituendoli con una imposta sul valore aggiunto pari al 10%. \u00c8 durante la sua permanenza alla guida del dicastero delle finanze che il debito pubblico \u00e8 cresciuto a dismisura, ma le responsabilit\u00e0 di questa politica di indebitamento sono controverse, in parte a causa delle pesanti ingerenze siriane sulla vita politica libanese durante tutto il corso degli anni novanta, in parte a causa delle enormi difficolt\u00e0 poste alle politiche economiche di sviluppo dai postumi della guerra civile libanese (1975-1990).\nDopo la cosiddetta \"rivoluzione dei cedri\" nella primavera del 2005 e la vittoria dell'opposizione antisiriana nelle successive elezioni politiche, Fouad Siniora \u00e8 stato incaricato dal presidente \u00c9mile Lahoud di formare un nuovo governo, lasciando il proprio incarico di amministratore delegato del gruppo M\u00e9diterran\u00e9e, una holding bancaria legata alla famiglia Hariri. Dopo difficili negoziati con il presidente e con le diverse forze politiche, Siniora ha formato un governo di coalizione il 19 luglio 2005, cercando una mediazione tra le varie istanze espresse dal multiforme quadro politico e sociale libanese e le pressioni provenienti dalla comunit\u00e0 internazionale, in particolare per quanto attiene al disarmo del gruppo radicale sciita Hezbollah.\nDurante la seconda guerra israelo-libanese, il governo guidato da Siniora ha presentato al vertice di Roma del 27 luglio 2006 un piano in sette punti per una risoluzione del conflitto e ha poi accolto la risoluzione 1701 (2006) del Consiglio di Sicurezza delle Nazioni Unite, che ha posto fine al conflitto.\nAl 26\u00ba giorno del conflitto Siniora parl\u00f2 davanti ai membri della Lega Araba della risoluzione del conflitto.Vedendo l'assemblea non assumere alcun impegno contro la guerra e l'Iran criticare il suo piano in sette punti scoppi\u00f2 in lacrime.\nL'esecutivo guidato da Siniora \u00e8 stato indebolito nel novembre 2006 dalle dimissioni di sei ministri sciiti legati ai movimenti Hezbollah e Amal, che chiedono la formazione di un governo di unit\u00e0 nazionale, e dall'assassinio del ministro dell'industria Pierre Amin Gemayel.\nDopo lo spirare del mandato presidenziale di Lahoud (23 dicembre 2007), Siniora ha assunto le funzioni di Capo dello Stato ad interim fino all'elezione del prossimo Presidente della Repubblica.\nLa situazione ben presto diventa difficile, Nabih Berri fissa varie riunioni del parlamento per eleggere il presidente, ma vengono sempre rimandate a causa della mancanza di un numero di deputati sufficiente per eleggerlo e soprattutto perch\u00e9 non c'\u00e8 accordo sulla formazione del governo che sarebbe dovuto nascere subito dopo l'insediamento del presidente. In particolare l'opposizione vorrebbe 11 ministri su 30 in modo da avere potere di veto su tutte le decisioni del governo (le decisioni sono prese con la maggioranza dei 2/3).\nIn questo periodo si registrano in diverse zone del paese, in particolare a Beirut e nella valle della Bekaa, manifestazioni e disordini contro il governo Siniora accusato di non impegnarsi contro la crescente inflazione e di non aumentare i salari statali fermi da diversi anni.\nLa svolta avviene nel maggio 2008, Siniora infatti decide di destituire un alto funzionario dell'Aeroporto di Beirut vicino ad Hezbollah e accusato di sorvegliare i movimenti dei politici che giungono in Libano. Ma soprattutto dichiara illegale il sistema di trasmissioni creato da Hezbollah che risult\u00f2 fondamentale per la milizia durante la guerra con Israele.\nLa risposta di Hezbollah non si fa attendere. Si creano barricate per le strade, l'aeroporto e il porto vengono chiusi, gli scontri si estendono in tutta Beirut Ovest (la parte musulmana), la sede di \"Future TV\" (la televisione della famiglia Hariri) \u00e8 data alla fiamme. In pochi giorni la parte Ovest della capitale \u00e8 conquistata dai miliziani Hezbollah, che la consegneranno all'esercito. Una nuova guerra civile sembra imminente. Siniora \u00e8 sul punto di dimettersi come vorrebbe l'opposizione.\nDopo questi giorni di scontri, in cui si registrarono 60 morti, il Qatar si offre come mediatore tra le parti per porre fine al clima pesante di tensione.\nDopo vari giorni di trattative svoltesi a Doha, si arriv\u00f2 ad un accordo, il presidente sar\u00e0 Michel Suleiman e il governo verr\u00e0 cos\u00ec ripartito: 16 ministri alla maggioranza, 11 all'opposizione e 3 indicati dal presidente.\nSuleiman, con sorpresa di molti, affida nuovamente l'incarico di primo ministro a Fouad Siniora che, dopo pi\u00f9 di un mese di estenuanti trattative, l'11 luglio 2008 annuncia di aver formato il nuovo governo.\nIl secondo governo di Fouad Siniora.\nDi seguito sono riportati tutti gli esponenti politici che formano il secondo governo presieduto da Fouad Siniora.\nQuesto governo si pu\u00f2, senza dubbi, definire un \"governo tecnico\" il cui compito principale \u00e8 preparare il paese alle elezioni legislative del 2009 creando un clima di tranquillit\u00e0 e risolvere alcuni problemi di enorme importanza per il Libano.\nQuesti problemi sono in particolare: il nodo delle armi di Hezbollah, le relazioni con la Siria e la questione delle Fattorie di Sheb'a.\nPrima ancora di ricevere la fiducia, l'intero gabinetto si riun\u00ec per avviare una trattativa sul nodo delle armi di Hezbollah, il fronte anti-siriano voleva che venissero inglobate nell'esercito, mentre la milizia sciita diceva che essi avevano diritto alla resistenza e dovevano ancora liberare del territorio libanese dall'occupazione nemica, riferendosi alle Fattorie di Sheb'a, gestite da Israele. Dopo diversi giorni di trattative, il governo concede il \"diritto alla resistenza\", rendendo quindi legale il possesso delle armi al partito sciita.\nIl 12 agosto 2008, il governo Siniora riceve la fiducia dal parlamento con 100 voti favorevoli, 2 astenuti e 5 contrari. Diversi deputati non parteciparono alla seduta in segno di protesta per la presenza di ministri legati ad Hezbollah all'interno del governo.\nIl 20 agosto, Siniora si reca in visita a Baghdad, dove incontra il primo ministro iracheno Nuri al-Maliki per discutere su questioni riguardanti la fornitura di petrolio iracheno per il Libano e per instaurare rapporti commerciali. Questa visita \u00e8 considerata storica ed \u00e8 la prima dopo la caduta del regime di Hussein da parte di un premier libanese.\nDurante il mese di ottobre Siniora in un'intervista afferma che dopo un'elezione la maggioranza dovrebbe governare e la minoranza essere all'opposizione, aggiungendo che questa \u00e8 la democrazia.\nQueste parole sono un messaggio nei confronti di Hezbollah che detiene potere di veto all'interno del governo Siniora, ottenuto tramite una violenta protesta che port\u00f2 agli accordi di Doha. \nIl 3 novembre, Siniora va in visita ufficiale ad Ankara in Turchia. Il motivo della visita \u00e8 discutere delle trattative che potrebbero portare alla pace in Medioriente. Ricordiamo che la Turchia ha svolto ruolo di mediatore per un accordo di pace tra Israele e Siria, ed \u00e8 convinta che anche il Libano pu\u00f2 rientrare nella trattativa. Nello stesso giorno il Primo Ministro del Libano ha tenuto una conferenza stampa congiunta con il suo collega turco, il Premier Recep Tayyip Erdo\u011fan."}
{"id": "551945", "revid": "76261", "url": "https://it.wikipedia.org/wiki?curid=551945", "title": "Jan Dismas Zelenka", "text": "Biografia.\nFiglio di Ji\u0159\u00ed Zelenka, un cantore e organista della chiesa di Lou\u0148ovice, e di Maria Magdalena Hajek, studi\u00f2 musica presso il collegio dei gesuiti di Praga, dove nel 1704 scrisse la sua prima composizione, oggi perduta. Nel 1709 entr\u00f2 al servizio del conte Hartig e nel 1710 come violonista (o contrabbassista) nella cappella di Dresda con un salario di 300 talleri, che quattro anni dopo salir\u00e0 a 400.\nDal 1716 al 1719 egli fu continuamente in viaggio al fine di perfezionarsi nella composizione. Si rec\u00f2 a Vienna, dove fu allievo di Johann Joseph Fux, maestro della cappella imperiale. Successivamente decise di spingersi in Italia (all'epoca pratica consueta per i compositori d'oltralpe che volevano migliorarsi musicalmente); soggiorn\u00f2 a Napoli, dove forse incontr\u00f2 e studi\u00f2 con Alessandro Scarlatti, e poi a Venezia, dove incontr\u00f2 Antonio Lotti (il quale probabilmente divent\u00f2 suo insegnante). Nel 1717 fu nuovamente a Vienna, dove fu insegnante di contrappunto di Johann Joachim Quantz. Nel febbraio 1719 lasci\u00f2 la capitale austriaca per tornare a Dresda e rimanervi sino alla morte, salvo qualche viaggio a Praga.\nCon la chiusura dell'\"Opera italiana\" di Dresda avvenuta nel 1720, inizi\u00f2 a comporre musica e a collaborare con i compositori Johann David Heinichen e Giovanni Alberto Ristori per la cappella reale. In questo periodo scrisse molta musica sacra e strumentale, tra la quale si ricordano le sei sonate ZWV181 e le opere per la Settimana Santa ZWV53, ZWV55 e ZWV56. Il 12 settembre 1723 fu rappresentato a Praga il suo melodramma \"Sancto Wenceslao (Sub olea pacis et palma virtutis)\" (ZWV175) presso il Clementinum per le celebrazioni dell'incoronazione dell'imperatore Carlo VI e dell'imperatrice Elisabetta Cristina come re e regina di Boemia.\nVerso il 1725 fu nominato vice maestro di cappella della musica sacra, accanto a Heinichen, musicista di salute cagionevole; nel luglio 1729, dopo la morte di quest'ultimo, Zelenka sperava di succedergli come maestro di cappella titolare, visto che per molto tempo lo era stato di fatto. Gli fu invece assegnata solo la carica di \"compositore di corte\". Nel 1731 il posto di Maestro di Cappella venne assegnato ufficialmente a Johann Adolph Hasse. Nel 1733 per i funerali dell'elettore di Sassonia Federico Augusto I compose il Requiem ZWV46 e l'Invitatorium, le 3 Litanie e i 9 Responsoria ZWV47.\nNel 1735 ricevette la carica di \"Kirchen Compositeur\" (compositore della musica sacra) con 800 talleri di salario. \nMorte.\nZelenka mor\u00ec a causa di un edema durante la notte tra il 22 e 23 dicembre 1745 e fu sepolto il 24 presso il cimitero cattolico di Dresda.\nConsiderazioni sull'artista.\nPersonalit\u00e0 eminente del periodo tardobarocco, stimato da Johann Sebastian Bach e a lui stilisticamente affine, Zelenka fu dimenticato subito dopo la morte, per essere riscoperto solo nel XIX secolo.\nA differenza della maggior parte dei suoi contemporanei, non compose moltissima musica e le sue opere principali furono composte a Dresda nella prima met\u00e0 degli anni '20. Zelenka compose opere estremamente originali e inusuali per la sua epoca. Nelle sue composizioni sacre scritte per la corte di Dresda, specialmente nella sua ultima messa, collega in parte le tecniche di composizione arcaiche (che ebbero in Palestrina il maggior esponente) con i mezzi stilistici pi\u00f9 moderni del suo tempo in modo da ottenere creazioni altamente espressive; tutto questo unito alla propria abilit\u00e0 nell'uso del contrappunto. Egli infatti possedeva un elevato numero di spartiti di compositori italiani, austriaci e boemi. Si dedic\u00f2, parallelamente ai compositori austriaci come Fux e agli altri compositori boemi come Heinrich Ignaz Franz Biber e Andreas Hammerschmidt del barocco, quasi completamente alla composizione di musica sacra. La sua grande maestria nel comporre fu ammirata dai coevi, come Johann Sebastian Bach, che lo considerava \"suo amico e patrono\", Georg Philipp Telemann, Johann Georg Pisendel, Johann Mattheson e Lorenz Christoph Mizler.\nNelle composizioni strumentali di Zelenka, come in quelle dei successori Bed\u0159ich Smetana e Anton\u00edn Dvo\u0159\u00e1k, possiamo trovare le tipiche tonalit\u00e0 delle danze slave. Nei lavori di musica da camera la strumentazione non \u00e8 specificata, come accade anche negli ultimi lavori di Bach, il quale durante la sua permanenza a Lipsia lavorava anche per la Corte di Dresda. Subendo un evidente influsso da parte di Fux, in questo genere Zelenka sviluppa la musica secondo lo stile sia italiano sia francese (ci\u00f2 si nota soprattutto nei suoi capricci ZWV182-85 composti durante il suo secondo soggiorno viennese). In aggiunta a ci\u00f2 egli conosceva la tradizione musicale del suo paese d'origine, anche se spesso questa ricorresse anonima: prima di Zelenka si ricordano i cechi Adam V\u00e1clav Michna z Otradovic e Pavel Josef Vejvanovsk\u00fd."}
{"id": "551948", "revid": "110157", "url": "https://it.wikipedia.org/wiki?curid=551948", "title": "Cantone di Blangy-le-Ch\u00e2teau", "text": "Il Cantone di Blangy-le-Ch\u00e2teau era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551950", "revid": "125436026", "url": "https://it.wikipedia.org/wiki?curid=551950", "title": "Federico Di Palma", "text": "Biografia.\nNato dalla nobile famiglia di origine napoletana dei Marchesi di Pietramelara, rappresent\u00f2 Taranto in parlamento nelle tre legislature dal 1903 al 1913. Nei primi anni di vita si dedic\u00f2 anche all'attivit\u00e0 giornalistica, trattando preferenzialmente argomenti riguardanti la Marina mercantile e la Marina militare. Tale esperienza si rivel\u00f2 utile durante l'attivit\u00e0 parlamentare: divenne, infatti, membro della Giunta generale del Bilancio, relatore del bilancio della Marina, vice presidente del Consiglio superiore della Marina, oltre che commissario per l'esame e relatore di numerosi disegni di legge.\nSi dedic\u00f2 particolarmente ai problemi di carattere strategico-militare della sua citt\u00e0 d'origine, studiando soluzioni anche molto creative e propugnandone in sede nazionale con autorit\u00e0 ed energia la realizzazione; fu anche molto attivo nella difesa degli interessi di Taranto circa i diritti di pesca nel Mar Piccolo. I suoi due progetti pi\u00f9 famosi ma mai realizzati riguardarono lo scavo di un secondo canale navigabile tra la zona di Montegranaro e il secondo seno del Mar Piccolo e quello di un canale navigabile tra Taranto e Brindisi. De Palma proponeva di realizzare un canale simile a quello di Kiel in Germania.\nNel febbraio 1913 fu eletto presidente della sezione sportiva della S.P. Lazio.\nNel 1915 fu direttore della \"Rivista Navale\" e collabor\u00f2 con l'\"Illustrazione italiana\".\nLa sua morte avvenne nel corso della prima guerra mondiale, in seguito ad un grave malanno che lo colp\u00ec mentre serviva in Cadore quale tenente del Genio dell'Aviazione.\nOggi una delle pi\u00f9 famose vie di Taranto porta il suo nome."}
{"id": "551951", "revid": "125238997", "url": "https://it.wikipedia.org/wiki?curid=551951", "title": "Mswati III di eSwatini", "text": "Biografia.\n\u00c8 uno dei molteplici figli del Re Sobhuza II e l'unico nato da Ntfombi Tfwala, nota anche come \"Inkhosikati LaTfwala\", una delle mogli pi\u00f9 giovani del sovrano. Nacque presso il \"Raleigh Fitkin Memorial Hospital\", quattro mesi prima che lo Swaziland raggiungesse l'indipendenza dalla Gran Bretagna. Quando lui e sua madre furono dimessi dall'ospedale, andarono a vivere in una delle residenze \"Etjeni\" del re Sobhuza presso il Masundwini Palace. Alla nascita venne chiamato \"Makhosetive\" (\"Re delle Nazioni\"). Nel 2018, in occasione del 50\u00ba anniversario dell'indipendenza, ha modificato il nome dello Swaziland, a causa della troppa assonanza con \"Switzerland\", ribattezzando lo stato con il nome di eSwatini.\nIstruzione.\nDa giovane principe ha frequentato la scuola primaria di \"Masundwini\" e la scuola Lozitha, direttamente sita nel palazzo reale. Nel dicembre 1982 ha ottenuto il diploma di licenza elementare presso la \"Phondo Royal Residence\" e una prima classe di merito in matematica e inglese. Ha sviluppato un forte interesse nei confronti della \"Guardia Reale\", diventando il primo giovane cadetto ad aderire al \"Umbutfo Swaziland Defence Force\" (USDF).\nL'incoronazione.\nNel 1982, quando mor\u00ec suo padre, re Sobhuza II, il \"Gran Consiglio di Stato dello Stato dello Swaziland (il Liqoqo),\" scelse il quattordicenne principe Makhosetive come futuro sovrano. Nel frattempo le funzioni regali furono rette per i successivi quattro anni da due mogli del defunto re: la regina Dzeliwe Shongwe, tra il 1982 e il 1983, e la regina madre Ntfombi Tfwala, tra il 1983 ed il 1986, mentre Mswati proseguiva i suoi studi in Inghilterra frequentando la Scuola Sherborne.\nRegno.\nMswati III \u00e8 stato nominato ufficialmente principe ereditario nel settembre 1983 e incoronato sovrano dello Swaziland il 25 aprile 1986, all'et\u00e0 di 18 anni e sei giorni; divenne cos\u00ec il pi\u00f9 giovane sovrano regnante, fino alla nomina, il 14 dicembre 2006, di re Jigme Khesar Namgyel Wangchuck del Bhutan. \u00c8 stato anche il pi\u00f9 giovane capo di stato fino all'insediamento di Joseph Kabila, il 26 gennaio 2001, come presidente della Repubblica Democratica del Congo. Il re e la regina madre, il cui titolo \u00e8 \"Indlovukazi\" (\"Grande Elefantessa\"), governano congiuntamente. Attualmente \u00e8 l'ultimo monarca assoluto dell'Africa.\nForma di governo.\nAnche se \u00e8 un monarca assoluto, deve in realt\u00e0 condividere il potere con la regina madre. Inoltre, in materia di nomine, riceve consigli dal capo dell'esecutivo. Ha governato per decreto, ma ha ripristinato il Parlamento dello Swaziland, sciolto dal padre, al fine di garantire la concentrazione di potere. Nel 2004 Mswati ha promulgato una nuova Costituzione che permette la libert\u00e0 di parola e di riunione sia per i media che per il pubblico, pur mantenendo il sistema tradizionale \"Tinkhundla\". Amnesty International ha criticato il nuovo statuto, ritenendolo in alcuni aspetti inadeguato. I giornalisti dello Swaziland si considerano generalmente liberi nello svolgere la loro professione.\nNel tentativo di mitigare il drammatico impatto che l'HIV e l'AIDS avevano nel 2001, il re ha usato i suoi tradizionali poteri per invocare un rito consacrato, la castit\u00e0 (\"umcwasho\"), incoraggiando le ragazze dello Swaziland ad astenersi dai rapporti sessuali per almeno cinque anni. Durante questo rito, dal 9 settembre 2001 al 19 agosto 2005, ha imposto il divieto di unirsi carnalmente a tutti gli abitanti dello Swaziland con meno di 18 anni di et\u00e0. Appena due mesi dopo, per\u00f2, egli stesso ha violato tale decreto, sposando una diciassettenne, la sua tredicesima moglie.\nMatrimoni.\nMswati III ha 11 mogli (pi\u00f9 due con le quali ha divorziato e due decedute), 35 figli e 5 nipoti. Le consorti sono scelte da lui stesso e qualsiasi donna vergine pu\u00f2 aspirare ad essere la moglie del sovrano. Nell'agosto del 2005, 50.000 donne sfilarono di fronte a Mswati III per essere selezionate.\nLe sue mogli sono:"}
{"id": "551952", "revid": "1546219", "url": "https://it.wikipedia.org/wiki?curid=551952", "title": "Cantone di Cambremer", "text": "Il Cantone di Cambremer era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551954", "revid": "1782831", "url": "https://it.wikipedia.org/wiki?curid=551954", "title": "Pesca a fondo in acqua dolce", "text": "La pesca a fondo in acqua dolce \u00e8 la tecnica di pesca pi\u00f9 semplice che esista e praticata sin dall'antichit\u00e0. Consiste nella mera azione di mettere una zavorra (un piombo) al finale della lenza, affinch\u00e9 l'amo coperto dall'esca se ne resti adagiato sul fondale in attesa che qualche pesce (come: carpa, tinca, barbo, cavedano, pesce gatto, anguilla, ecc\u2026) grufolando sul fondale alla ricerca di cibo, rimanga allamato. Le dimensioni del piombo, delle lenze e degli ami, variano a seconda del tipo di acqua in cui si decide di pescare e a seconda del tipo di pesce. Se si pesca in acque lente di fiumi o laghi si possono usare anche grammature pi\u00f9 leggere (15-20-30g), o piombi pi\u00f9 grandi per i correntoni (50-60-80g). Il diametro dei monofili e dei finali, varia a seconda delle dimensioni e della combattivit\u00e0 del pesce che s'intende insidiare (di solito per le carpe \u00e8 consigliabile avere in bobina uno 0,35-0,40 e un finale in dacron da almeno 10 libbre). Ami piccoli (per esempio del 14-16), saranno ideali per pesci come cavedani o barbi, mentre ami di diametro pi\u00f9 ampio (ad esempio un 4 o un 6), andranno bene per le carpe.\nLe esche da fondo possono essere molteplici: mais, lombrico, bigattino, formaggio, amarena, polenta (preparata ad arte dal pescatore), ecc\u2026\nLa canna da pesca (di solito telescopica) deve avere un'ottima azione di punta con un cimino sensibile alle toccate (canna in carbonio o solo il cimino), ma non eccessivamente morbido, perch\u00e9 deve essere comunque in grado di fronteggiare la combattivit\u00e0 di pesci anche di discreta taglia. Il mulinello, consigliabile \u00e8 di medie dimensioni, deve avere una buona portata di lenza in bobina.\nUna volta lanciata l'esca, la canna viene adagiata su un'apposita forcella piantata a terra e vicina al pescatore in attesa, che deve essere sempre pronto ad intervenire in caso di abboccata.\nFino a non molti anni fa molti pescatori si servivano dell'ausilio di un campanellino che agganciavano alla punta della canna e li metteva nell'avviso, suonando non appena il pesce abboccava. Oggi con l'avvento della moderna tecnologia di pesca il vecchio campanellino \u00e8 stato quasi completamente sostituito da avvisatori elettronici inseriti nella forcella.\nA seguito dell'introduzione anche in Italia di tecniche pi\u00f9 selettive ed evolute della vecchiapesca a fondo, come il Carpfishing e il Ledgering, la pesca a fondo classica ha iniziato a subire un inesorabile lento declino, con una diminuzione costante di suoi praticanti. In molte riviste di pesca sportiva non se ne parla quasi pi\u00f9 ed anche nei siti di pesca internet sembra essere scomparsa.\nTuttavia esistono ancora molti strenui sostenitori di questa tecnica di pesca che seppur classica rimane sempre profondamente affascinante."}
{"id": "551956", "revid": "118981", "url": "https://it.wikipedia.org/wiki?curid=551956", "title": "Castello di Villar Dora", "text": "Il castello di Villar Dora \u00e8 una residenza feudale medioevale, fra le meglio conservate della valle di Susa, situato su una piccola collina rocciosa nel centro del paese.\nStoria.\nLa collina dove sorge il castello costituiva gi\u00e0 un insediamento nei primi secoli dell'Era volgare, come testimoniato da alcuni reperti romani (lucerne e lacrimatoi), qui rinvenuti nel XIX secolo.\nLa sua importanza strategica fu teatro di rilevanti episodi storici. Si narra fra l'altro che ai suoi piedi si svolse una delle battaglie decisive tra Costantino e Massenzio per il possesso della citt\u00e0 di Susa. In seguito si ebbe anche lo scontro tra i Franchi e i Longobardi.\nA partire dall'anno 1287, grazie ad alcuni documenti, si pu\u00f2 dedurre la struttura dell'edificio detto \"Castrum Villaris Almexii\". Esso era costituito da tre torrioni collegati da una cinta muraria costruita con tecnica a \"lisca di pesce\", visibile ancora oggi nella parte bassa dei muri perimetrali.\nNel 1332, l'edificio divent\u00f2 di propriet\u00e0 di Stefano, Tommaso e Giovannino Provana. Questi erano i figli di Giordano Provana di Carignano e signori dei castelli di Bardassano e di Pianezza. Ceduto nel 1337 ai Bergognino, nel 1359 il castello fu acquistato da Pietro e Daniele Provana, con i quali ebbe inizio il ramo dei Provana del Villar, che si estinguer\u00e0 a fine Ottocento.\nTra la met\u00e0 del XIV secolo e la met\u00e0 del XV secolo, i feudatari della famiglia Provana procedettero ad una ristrutturazione secondo lo stile gotico, sfruttando alcune costruzioni preesistenti e realizzandone di nuove. La zona verso sud-ovest divenne il corpo centrale del castello, costituito da tre unit\u00e0 consecutive: il \"Palacium\" (il vecchio torrione meridionale), la torre cilindrica e l'ala di \"Margaretha De Rotariis\".\nSi tramanda che nel 1418 Papa Martino V Colonna tornando dal Concilio di Costanza si sia fermato nel Castello. I vari rami della importante famiglia Provana si ritovarono nel luogo e fornirono al Papa un esercito per scrortarlo nel suo ritorno a Roma. Come ringraziamento il Papa concesse l'onore ai Provana di inquartare il loro stemma con la colonna dello stemma dei principi Colonna.\nNel corso del XVII secolo fu realizzato l'edificio detto \"Ca'Bianca\" nel luogo ove sorgeva il torrione settentrionale. Questo fu danneggiato, assieme alla \"sala d'armi\", nel 1691 ad opera delle truppe francesi del maresciallo Catinat.\nA fine Ottocento si estinse la famiglia Provana del Villar, e la propriet\u00e0 del castello, per successione dinastica, passa ai conti Antonielli d\u2019Oulx che lo detengono tutt\u2019oggi. Cesarina, figlia di Vincenzo Gioachino, ultimo dei Provana, era infatti sposata con Angelo Antonielli d\u2019Oulx. Il figlio Annibale inizi\u00f2 a ristrutturarlo facendo realizzare i giardini, sostenuti da una serie di possenti arcate.\nNella prima met\u00e0 degli anni dieci del XX secolo furono effettuati molti lavori di restauro, che restituirono al corpo centrale del castello il suo aspetto originale medievale. Fra le opere eseguite, si ricordano l'asportazione gli intonaci settecenteschi e ottocenteschi, la riapertura delle bifore e la fedele ricostruzione degli elementi architettonici andati perduti nel tempo.\nAttualmente il castello, ancora di propriet\u00e0 della famiglia dei conti Antonielli d'Oulx, \u00e8 utilizzato come residenza privata."}
{"id": "551957", "revid": "226458", "url": "https://it.wikipedia.org/wiki?curid=551957", "title": "Cantone di Dozul\u00e9", "text": "Il Cantone di Dozul\u00e9 era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551960", "revid": "119478509", "url": "https://it.wikipedia.org/wiki?curid=551960", "title": "Cantone di Honfleur", "text": "Il Cantone di Honfleur era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "551961", "revid": "287204", "url": "https://it.wikipedia.org/wiki?curid=551961", "title": "Cantone di Livarot", "text": "Il Cantone di Livarot \u00e8 una divisione amministrativa dell'Arrondissement di Lisieux e dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 53 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 53:"}
{"id": "551962", "revid": "110157", "url": "https://it.wikipedia.org/wiki?curid=551962", "title": "Cantone di M\u00e9zidon-Canon", "text": "Il Cantone di M\u00e9zidon-Canon \u00e8 una divisione amministrativa dell'Arrondissement di Lisieux e dell'Arrondissement di Caen.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 59 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 56:"}
{"id": "551963", "revid": "647919", "url": "https://it.wikipedia.org/wiki?curid=551963", "title": "Coppe d'Armenia", "text": ""}
{"id": "551964", "revid": "486946", "url": "https://it.wikipedia.org/wiki?curid=551964", "title": "Mondiali di basket 2006", "text": ""}
{"id": "551968", "revid": "226458", "url": "https://it.wikipedia.org/wiki?curid=551968", "title": "Cantone di Orbec", "text": "Il Cantone di Orbec era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551971", "revid": "124692665", "url": "https://it.wikipedia.org/wiki?curid=551971", "title": "Idriss D\u00e9by", "text": "\u00c8 stato Presidente e Dittatore del Ciad dal 2 dicembre 1990 quando, alla testa del Movimento Patriottico di Salvezza (\"Mouvement Patriotique du Salut\"), attu\u00f2 un colpo di Stato contro il dittatore Hiss\u00e8ne Habr\u00e9. Rieletto nel 1996, nel 2001, nel 2006, nel 2011, nel 2016 e nel 2021, negli anni \u00e8 sopravvissuto a innumerevoli tentativi di colpo di Stato e a ribellioni interne. Nonostante numerose accuse di brogli, corruzione e persino il sospetto di avere un ruolo nell'assassinio di alcuni suoi avversari politici, D\u00e9by rimase alla guida del paese fino alla morte.\nBiografia.\nNacque il 18 giugno del 1952 presso Berdoba, nella regione di Ennedi Est. Figlio di un allevatore appartenente al gruppo etnico Zaghawa, si form\u00f2 nell'Accademia Militare di N'Djamena, completando il suo addestramento in Francia. Conclusa la sua formazione, nel 1976 D\u00e9by ritorn\u00f2 in Ciad, prestando servizio nell'esercito fino al 1979, anno in cui fu deposto il presidente F\u00e9lix Malloum. Da quel momento D\u00e9by leg\u00f2 il suo destino a quello di Hiss\u00e8ne Habr\u00e9, uno dei principali signori della guerra del paese. Un anno dopo la conquista del potere da parte di Habr\u00e9, D\u00e9by fu nominato comandante in capo dell'esercito, ruolo nel quale si distinse sconfiggendo le forze filo-libiche nella parte orientale del Ciad.\nNel 1985 fu rimosso dall'incarico, ed inviato a Parigi per seguire i corsi della \u00c9cole de Guerre. Al suo ritorno venne nominato capo consigliere militare della Presidenza. Due anni pi\u00f9 tardi, guid\u00f2 nuovamente l'esercito contro le truppe libiche nel Ciad orientale, ottenendo notevoli successi sul campo.\nIl colpo di Stato.\nNel 1989 emerse un contrasto tra Habr\u00e9 e D\u00e9by sul crescente potere della Guardia Presidenziale e a seguito delle accuse mossegli da Habr\u00e9, secondo il quale D\u00e9by era in procinto di preparare un colpo di Stato, ripar\u00f2 dapprima in Libia, e successivamente in Sudan dove fond\u00f2 il Movimento Patriottico di Salvezza, gruppo armato di insorti che, grazie al supporto di Libia e Sudan, attacc\u00f2 le forze regolari di Habr\u00e9 nell'ottobre del 1989. Un anno pi\u00f9 tardi, il 10 novembre 1990, le truppe di D\u00e9by sferrarono l'attacco decisivo, che le condusse, pochi giorni dopo (2 dicembre) ad entrare nella capitale N'Djamena senza incontrare resistenza.\nLa presidenza del Ciad.\nIl 28 febbraio 1991, dopo tre mesi di governo provvisorio, D\u00e9by venne nominato presidente del Ciad, fu successivamente confermato alla presidenza nelle elezioni del 1996 e in quelle del 2001. In queste ultime, tuttavia, gli osservatori internazionali riscontrarono irregolarit\u00e0 nelle procedure di voto. Il 26 maggio 2004, il Parlamento del Ciad adott\u00f2 una modifica costituzionale per eliminare dalla Costituzione il limite di due mandati per l'elezione presidenziale, consentendo in tal modo a D\u00e9by di ripresentarsi anche alle elezioni del 2006.\nLe elezioni presidenziali, svoltesi il 3 maggio 2006, si conclusero con la vittoria di D\u00e9by con una percentuale di voti a favore pari al 64,67% (inizialmente era stata annunciata una maggioranza del 77,60%)..\nL'opposizione interna e le relazioni con il Sudan.\nGi\u00e0 nel 1999, tredici partiti e movimenti politico-militari tentarono di rovesciare il regime, ormai incentrato sulla figura del Presidente, senza tuttavia riuscirvi. Nel febbraio del 2006 mentre D\u00e9by si trovava all'estero, le forze ribelli tentarono nuovamente il colpo di Stato, con un piano che prevedeva, tra l'altro, l'abbattimento dell'aereo su cui il Presidente si trovava. Le truppe dei rivoltosi furono per\u00f2 respinte dai 1.100 soldati francesi in servizio in Ciad, i quali permisero a D\u00e9by di ritornare precipitosamente in patria.\nNella parte orientale del Paese vi sono stati, tra il 2005 e il 2006, vari conflitti armati con gruppi di insorti. Nell'aprile del 2006 si sono verificati scontri persino nella capitale N'Djamena, quando D\u00e9by e il suo governo sono stati salvati in extremis dall'intervento militare francese. In conseguenza di tali sollevazioni, D\u00e9by ha accusato il Sudan di fornire aiuti ai rivoltosi e ha iniziato a fornire assistenza militare alle opposizioni sudanesi, tra cui anche ribelli darfuriani, allo scopo dichiarato di rovesciare il governo centrale di Khart\u016bm. Tuttavia, dopo la sua riconferma alla presidenza nel 2006, D\u00e9by e il presidente del Sudan Omar al-Bashir hanno convenuto di normalizzare le relazioni diplomatiche tra i due Paesi.\nCi\u00f2 non ha tuttavia affievolito la resistenza interna, guidata dal Rally for Democratic Forces, che ha impegnato l'esercito regolare in vari scontri armati, soprattutto nella regione di Ab\u00e9ch\u00e9. Ai primi di febbraio 2008, il regime di D\u00e9by ha sfiorato il tracollo allorch\u00e9 le forze congiunte di tre movimenti ribelli del nord del paese sono entrate nella capitale N'Djamena, che per tre giorni \u00e8 stata teatro di battaglia fin sotto il palazzo presidenziale. Asserragliato nell'edificio con i suoi fedelissimi, D\u00e9by \u00e8 riuscito miracolosamente a sconfiggere le forze ribelli e a riprendere la situazione in mano grazie all'uso di elicotteri da combattimento e munizioni libiche. Un accordo di pace con il Sudan nel 2010 ha posto fine alla guerra civile.\nLa questione sui proventi del petrolio.\nAlla fine di agosto del 2006, D\u00e9by ha accusato le compagnie petrolifere operanti in Ciad (Chevron e Petronas) di non pagare all'erario le imposte dovute, ammontanti a pi\u00f9 di 486 milioni di dollari. Ritenendo di aver ricevuto solo \"briciole\" dalle multinazionali del petrolio, ha annunciato di voler riportare il 60% della produzione petrolifera del Paese sotto il controllo del governo. Recentemente il Ciad ha approvato una legge che impone, secondo le indicazioni della Banca Mondiale, di impiegare i proventi del petrolio nella sanit\u00e0, nell'istruzione e in progetti di nuove infrastrutture. Nell'ottobre 2006 il Ciad \u00e8 stato posto in cima alla lista degli stati pi\u00f9 corrotti al mondo dalla rivista \"Forbes\".\nRiconfermato con l'88,7% dei voti nel 2011, D\u00e9by ha lanciato una grande diversificazione dell'economia, fino ad allora basata principalmente sul settore petrolifero. Se nel 2001 il Ciad figurava tra i paesi africani meno sviluppati (PMS), risulta occupare il terzo posto nel 2015 secondo l'Africa Performance Index (API).\nIl gendarme dell'Africa centrale.\nSfruttando la posizione strategica del Ciad in Africa centro-occidentale, D\u00e9by ha inviato truppe o giocato un ruolo chiave di mediazione nelle molteplici crisi regionali. Dopo l'avvento al potere di Laurent-D\u00e9sir\u00e9 Kabila nella Repubblica Democratica del Congo, nel 1998 D\u00e9by invi\u00f2 2.000 soldati nella RDC a sostegno del suo governo allo scoppio della seconda guerra del Congo contro i ribelli supportati da Ruanda e Uganda. D\u00e9by, che \u00e8 considerato un brillante stratega, attua un astuto bilanciamento politico tra la Cina e gli Stati Uniti.\nSi \u00e8 opposto all'intervento militare occidentale nella guerra civile libica del 2011 e avrebbe inviato elementi della guardia ciadiana a sostegno di Mu\u02bfammar Gheddafi. Nello stesso anno ha stanziato 4.570.000 euro per assistere la regione del lago Ciad, afflitta dalla desertificazione e dall'azione di Boko Haram. Proprio di fronte alla crescente minaccia del gruppo terroristico nigeriano, D\u00e9by ha aumentato la partecipazione del Ciad nella MNJTF, una coalizione delle forze militari di Niger, Nigeria, Benin e Camerun. Nel 2013, truppe ciadiane hanno aiutato la Francia a scacciare i gruppi alleati di al-Qa'ida dal nord del Mali.\nD\u00e9by considera il nord della Repubblica Centrafricana come strategico a causa delle sue risorse petrolifere. Ha contribuito alla presa del potere del presidente Fran\u00e7ois Boziz\u00e9 in Centrafrica nei primi anni duemila, prima di opporglisi e sostenere il movimento ribelle conosciuto come S\u00e9l\u00e9ka che lo ha rovesciato nel 2013. Nel maggio di quell'anno D\u00e9by \u00e8 scampato all'ennesimo tentativo di colpo di Stato e ha scatenato un'ondata di arresti tra esponenti dell'opposizione e ufficiali militari.\nNel 2009, Idriss D\u00e9by fu nominato Presidente della Comunit\u00e0 economica degli Stati dell'Africa centrale (CEEAC) per un periodo di 6 anni. Dal gennaio 2016 al gennaio 2017, D\u00e9by ricopre anche la Presidenza di turno dell'Unione Africana. Nell'aprile dello stesso anno, Idriss D\u00e9by ha ottenuto il suo quinto mandato con il 61,56% dei voti contro lo sfidante Saleh Kebzabo che ha raccolto un mero 12,80% di preferenze.\nLa morte.\nIl 20 aprile 2021, alcuni giorni dopo la rielezione, muore a 68 anni, a seguito delle gravi ferite riportate in uno scontro a fuoco con un gruppo di ribelli legato al Front pour l'alternance et la concorde au Tchad (FACT), protagonista di un'offensiva nel nord del paese, spirando poche ore dopo essere stato rimpatriato nella capitale N'Djamena. La notizia viene annunciata in diretta televisiva dall'esercito. Il governo e l'Assemblea Nazionale del paese vengono sciolti e sostituiti da un Consiglio militare con un incarico a tempo di 18 mesi, presieduto da Mahamat Idriss D\u00e9by, figlio del presidente.\nVita privata.\nD\u00e9by ha aggiunto \"Itno\" al suo cognome nel gennaio 2006. Poligamo, ha avuto quattro mogli entro il 2018: Zina Wazouna Ahmed Idriss, Hadja Halim\u00e9, Hinda D\u00e9by Itno (matrimonio nel 2005) e Amani Musa Hila (matrimonio nel 2012). BBC News ha anche menzionato una quinta moglie di nome Ali Bouye. D\u00e9by ha avuto almeno una dozzina di figli.\nNel settembre 2005 ha sposato Hinda (nata nel 1977). Rinomata per la sua bellezza, questo matrimonio ha attirato molta attenzione in Ciad, a causa delle appartenenze tribali \u00e8 stato visto da molti come un mezzo strategico per rafforzare il sostegno a D\u00e9by. Sebbene non fosse la moglie pi\u00f9 vecchia o nuova di D\u00e9by, Hinda D\u00e9by era considerata la \"First Lady del Ciad\" a causa delle sue influenti posizioni nel governo e nella politica. Hinda era membro del Gabinetto Civile della Presidenza, nel ruolo di Segretario Speciale. Figlia di un alto diplomatico ciadiano, Hinda D\u00e9by Itno ha la doppia cittadinanza ciadiana e francese. Lei e D\u00e9by ebbero cinque figli, tutti nati a Neuilly-sur-Seine e tutti con nazionalit\u00e0 anche francese.\nIl 21 gennaio 2012, D\u00e9by ha sposato la sua ultima moglie, Amani Musa Hila, una nazionalista sudanese, membro della trib\u00f9 Zaghawadi e figlia del leader della milizia Janjaweed Musa Hilal nel Darfur. Il matrimonio \u00e8 stato visto come un modo per rafforzare i legami bilaterali tra Ciad e Sudan a seguito di un accordo del 2010 per normalizzare le relazioni diplomatiche.\nIl 2 luglio 2007, uno dei suoi figli, Brahim, \u00e8 stato rinvenuto morto a 27 anni, presso la sua abitazione a Nanterre. L'autopsia ha stabilito che la morte \u00e8 avvenuta per asfissia, dopo che gli \u00e8 stato spruzzato addosso il contenuto di un estintore. Successive indagini hanno chiarito che si tratt\u00f2 di un caso di rapina finito tragicamente, in seguito al quale quattro persone sono state condannate per omicidio preterintenzionale.\nD\u00e9by era membro della Massoneria."}
{"id": "551973", "revid": "287204", "url": "https://it.wikipedia.org/wiki?curid=551973", "title": "Cantone di Pont-l'\u00c9v\u00eaque", "text": "Il Cantone di Pont-l'\u00c9v\u00eaque \u00e8 una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 48 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 48:"}
{"id": "551978", "revid": "226458", "url": "https://it.wikipedia.org/wiki?curid=551978", "title": "Cantone di Saint-Pierre-sur-Dives", "text": "Il Cantone di Saint-Pierre-sur-Dives era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551979", "revid": "226458", "url": "https://it.wikipedia.org/wiki?curid=551979", "title": "Cantone di Trouville-sur-Mer", "text": "Il Cantone di Trouville-sur-Mer era una divisione amministrativa dell'Arrondissement di Lisieux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551980", "revid": "1784425", "url": "https://it.wikipedia.org/wiki?curid=551980", "title": "Ely Ould Mohamed Vall", "text": "\u00c8 stato instaurato al potere da un organismo detto Consiglio Militare per la Giustizia e la Democrazia, che lo ha incaricato di governare il paese durante una fase di transizione, conclusasi con lo svolgimento delle elezioni presidenziali del 2007."}
{"id": "551981", "revid": "339392", "url": "https://it.wikipedia.org/wiki?curid=551981", "title": "Btg.S.P.T. Battaglione di Supporto Psicologico Tattico &quot;Montegrappa&quot;", "text": ""}
{"id": "551982", "revid": "104458", "url": "https://it.wikipedia.org/wiki?curid=551982", "title": "Cantone di Aunay-sur-Odon", "text": "Il Cantone di Aunay-sur-Odon \u00e8 una divisione amministrativa dell'Arrondissement di Bayeux, dell'Arrondissement di Caen e dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 49 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 49:"}
{"id": "551984", "revid": "104458", "url": "https://it.wikipedia.org/wiki?curid=551984", "title": "Cantone di Cond\u00e9-sur-Noireau", "text": "Il Cantone di Cond\u00e9-sur-Noireau \u00e8 una divisione amministrativa dell'Arrondissement di Caen e dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 48 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 48:"}
{"id": "551989", "revid": "224230", "url": "https://it.wikipedia.org/wiki?curid=551989", "title": "Trotskismo", "text": ""}
{"id": "551992", "revid": "224230", "url": "https://it.wikipedia.org/wiki?curid=551992", "title": "Troschismo", "text": ""}
{"id": "551993", "revid": "226458", "url": "https://it.wikipedia.org/wiki?curid=551993", "title": "Cantone di Le B\u00e9ny-Bocage", "text": "Il Cantone di Le B\u00e9ny-Bocage era una divisione amministrativa dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551994", "revid": "104458", "url": "https://it.wikipedia.org/wiki?curid=551994", "title": "Cantone di Saint-Sever-Calvados", "text": "Il Cantone di Saint-Sever-Calvados era una divisione amministrativa dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "551998", "revid": "1776051", "url": "https://it.wikipedia.org/wiki?curid=551998", "title": "Audacious", "text": "Audacious \u00e8 un lettore musicale libero con interfaccia grafica GTK+. \u00c8 stato realizzato principalmente per sistemi operativi Unix-like come Linux, ma \u00e8 compatibile, seppur con alcune limitazioni, anche con Microsoft Windows.\nStoria.\nAudacious \u00e8 un fork di Beep Media Player 0.9.7.1, che, a sua volta, \u00e8 un fork di XMMS, uno dei primi lettori multimediale per Linux.\nLe ragioni dell'inizio dello sviluppo del fork sono puramente tecniche. In Beep Media Player gli utenti trovarono alcune stranezze, come la gestione dei tag ID3v2, riportata come \"Software bacato\" (bug) da alcuni utenti insoddisfatti. Inoltre Beep Media Player fu trovato privo di funzionalit\u00e0 considerate utili per gli utenti soliti ad usare lo streaming, come il supporto per il plugin di XMMS \"songchange plugin\".\nA partire dalla versione 3.3 e successive, Audacious utilizza GTK+ 3.0 per la creazione dell'interfaccia grafica, mentre il ramo relativo alle versioni 3.2.x continuer\u00e0 a essere manutenuto per i sistemi che utilizzano le precedenti GTK+ 2.0.\nCaratteristiche.\nPlugin.\nAudacious deve la sua funzionalit\u00e0 alla larga disponibilit\u00e0 di plugin, inclusi i codec. Sulla maggior parte dei sistemi, un utile set di plugin \u00e8 installato di default. Questo include, ad esempio, la possibilit\u00e0 di riprodurre MP3, Ogg vorbis, FLAC e Monkey's Audio.\nLa versione corrente di Audacious classifica i plugin come segue (alcuni sono lowlevel, non visibili all'utente):\nSkin.\nAudacious ha pieno supporto per le skin di Winamp 2, e dalla versione 1.2, \u00e8 possibile la creazione della propria skin.\nAudacious 2.x avr\u00e0 un'interfaccia senza skin che enfatizzer\u00e0 meglio la maggior parte delle caratteristiche del player, ora spesso difficili da configurare."}
{"id": "552001", "revid": "226458", "url": "https://it.wikipedia.org/wiki?curid=552001", "title": "Cantone di Vassy", "text": "Il Cantone di Vassy era una divisione amministrativa dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "552003", "revid": "2178", "url": "https://it.wikipedia.org/wiki?curid=552003", "title": "Tara (Irlanda)", "text": ""}
{"id": "552005", "revid": "121709811", "url": "https://it.wikipedia.org/wiki?curid=552005", "title": "Aqua Knight", "text": " \u00e8 un manga di Yukito Kishiro, sospeso dall'autore al terzo volumetto per lavorare su \"Alita l'angelo della battaglia\".\nTrama.\nIl mondo di Marmundo \u00e8 un grosso oceano con poche isole separate dall'altra met\u00e0 del pianeta da un'enorme cascata nella quale dimora un dragone. In una delle isole c'\u00e8 un faro mistico protetto da un vecchio, Arabil, che dice di essere il re e da suo figlio, il piccolo Ashika. Sull'isola fa naufragio la giovane cavaliera Ruriha, fresca di accademia e in cerca di imprese per dimostrare di essere un audace \"aqua knight\" (ovvero un \"cavaliere dell'acqua\"). Il ragazzino chiede di diventarne l'apprendista. Per testare il valore della giovane cavaliera, Arabil indossa la sua vecchia armatura da cavaliere e la sfida a duello, ma durante il combattimento la luce del faro viene rubata da Alcantara, sorta di genio folle che rapisce anche il ragazzino.\nSparita la luce, Arabil finisce in punto di morte. Tagmec, Cavaliere dei Morti, emerge dal mare per portare con s\u00e9 il vecchio, ma prima lui e Arabil incaricano a Ruriha di salvare il ragazzo e la luce. Dal Cavaliere della Morte, Ruriha riceve anche Muerto Gara, il pugnale della morte. Intanto Alcantara prosegue il suo viaggio a bordo della sua fortezza volante, insieme con i suoi servitori, lo scimmiesco Zyclaw, la gentile Zykey e il mostruoso Jigrow, un gigante artificiale che funge da motore della fortezza. Viene mostrata la prigionia di Ashika e apprendiamo del background di Alcantara. La ragazza si scontra con il bizzarro cavaliere demoniaco, intenzionato a rubarle il pugnale Muerto Gara.\nNel terzo volume viene raccontata la storia di Alcantara e la singolare malattia di Zikey, e come tutto questo si leghi al viaggio dello scienziato-gentleman e alle sue ricerche. Alcantara arriva al suo rifugio e lo trova occupato da Ruriha, che lo sfida a duello. Alla fine del duello, Alcantara e Ruriha scoprono che un demone proveniente da un altro mondo si \u00e8 impossessato della sfera. Ashika ferisce il demone con il pugnale; Arabil e Tagmec sono evocati per combatterlo, insieme all'esercito dei morti. Ruriha colpisce casualmente il demone proprio nel suo punto vitale. Dopo la battaglia, Alcantara scopre che Zykey \u00e8 guarita. Un vecchio misterioso appare e fornisce la sua spiegazione. Dopo un anno, Alcantara e Zykey stanno per unirsi in matrimonio, ma il giovane genio itinerante scappa dalla cerimonia per continuare le sue folli avventure.\nPersonaggi.\nNel volume 3 appaiono altri personaggi, cui non \u00e8 stato dato un nome ufficiale in italiano.\nEdizioni.\nIn Italia i diritti del manga sono stati acquistati dalla Planet Manga che ha pubblicato i primi due numeri nel settembre e nel novembre 2000, mentre il terzo \u00e8 uscito il 29 aprile 2010."}
{"id": "552006", "revid": "1784938", "url": "https://it.wikipedia.org/wiki?curid=552006", "title": "Restif de la Bretonne", "text": "Biografia.\nSotto l\"'Ancien R\u00e9gime\".\nEra l'ottavo figlio di salute delicatissima di un ricco fattore della Yonne. Restif era destinato a diventare uomo di Chiesa, ma fu costretto a rinunciare al suo destino ecclesiastico poich\u00e9 donnaiolo, o quantomeno questa fu la fama che lo accompagn\u00f2 e ne fu causa.\nNel 1751, i suoi genitori lo mandarono come apprendista stampatore ad Auxerre, dove si innamor\u00f2 della moglie del suo datore di lavoro. Diventato operaio tipografo, si rec\u00f2 a Parigi dove condusse una vita irregolare. Nel 1767 pubblic\u00f2 la sua prima opera importante, \"La Famille vertueuse\", seguita poi da \"Le Paysan perverti\" (1776), \"La vie de mon p\u00e8re\" (1779), \"Les Contemporaines\" (1780) che lo rese famoso, \"La Paysanne pervertie\" (1784), \"Les Parisiennes\" (1787) e \"Ing\u00e9nue Saxancourt\" (1789).\nLavor\u00f2 presso varie stamperie: si trasferiva regolarmente per sfuggire ai suoi creditori. Amava andare a spasso per le stradine di Parigi e dell'\u00eele Saint-Louis di notte, scrivendo sui ponti e sui muri. Lui stesso si faceva chiamare \u00abil gufo\u00bb. \nProbabilmente accett\u00f2 di fare la spia per la polizia reale (nello specifico, svolgendo un servizio di pedinamento) ma di ci\u00f2 non si hanno prove certe. \nI suoi libri erotici erano spesso illustrati da immagini di donne dai piedi minuscoli e dalla bocca arrotondata. Lo scrittore, uomo contraddittorio, moralista e libertino al tempo stesso, amante dell'ordine ma anche del vizio, ebbe due grandi amori, la giovanissima Jeannette Rousseau e la moglie dello stampatore dove egli lavorava a bottega, Marguerite Colett.\nQuesti suoi grandi amori erano nati proprio dal non aver potuto resistere ad osservare i loro \u00abpiccoli e bellissimi\u00bb piedi. La passione per i piedi femminili, oltre che nella vita, la traspose anche nei suoi libri (specie ne \"L'Anti-Justine\", \"La vie de mon p\u00e8re\", \"Le Pied de Fanchette\" e \"Monsieur Nicolas\", libri che ricalcano in parte le sue vicende biografiche). Restif rester\u00e0 sempre un appassionato estimatore dei piedi femminili; anche per quanto riguarda sua moglie, Agn\u00e8s Leb\u00e9gue, una donna insensibile che spos\u00f2 solo per denaro (e della quale dir\u00e0 per tutta la vita cose orribili), continuer\u00e0 ad avere cara quella parte del corpo. Alla fine si separarono (dal matrimonio erano nate due figlie, di cui una morta piccola). Dal suo nome nacque il termine retifismo, indicante il feticismo del piede femminile e delle calzature, uno degli atteggiamenti che emergono pi\u00f9 spesso dai suoi romanzi erotici.\nIl libro sulle prostitute del Palais-Royal \u00e8 presentato come una guida ma \u00e8 piuttosto una serie di conversazioni con le ragazze e i clienti (quasi interviste, alla maniera del moderno giornalismo). Un'altra opera degna di nota fu \"Le Pornographe\" (1769), contenente un piano giuridico di legalizzazione della prostituzione sul modello della legislazione introdotta dall'imperatore Giuseppe II. In Francia la prostituzione era illegale anche se tollerata, fino alla regolamentazione in et\u00e0 napoleonica.\nSotto la Rivoluzione.\nVicino ai rivoluzionari moderati come Talleyrand e Siey\u00e8s, l'avvento dell'assegnato durante il governo montagnardo-giacobino lo rovin\u00f2: rischi\u00f2 l'arresto sotto il Terrore per aver firmato una petizione in favore dei Girondini, e a stento la scrittura gli permetteva di vivere. Fu testimone degli eventi della Rivoluzione che descrive nel libro \"Le notti di Parigi\" (1793); sempre durante la Rivoluzione pubblic\u00f2 \"Le Palais-Royal\", scritto nel 1790. \nNel 1794 decise di scrivere la propria autobiografia, \"Monsieur Nicolas\", in otto volumi scaglionati tra il 1794 e il 1797. In seguito alla caduta di Robespierre il 9 termidoro la sua situazione politica miglior\u00f2. Nel 1795, la Convenzione di Termidoro gli venne in aiuto versandogli la somma di duemila franchi. Repubblicano in questo periodo, bench\u00e9 le sue dichiarazioni fossero orientate a favore del nuovo potere, le sue amicizie aristocratiche e la sua reputazione politica ambigua (frequent\u00f2 per un periodo anche il gruppo neo-giacobino del Club del Panth\u00e9on nato alla fine del 1795, sciolto nel 1798 anche a causa del coinvolgimento di alcuni membri nella congiura di Babeuf del 1796 e in tentativi neomontagnardi) lo fecero cadere in disgrazia sotto il Direttorio. \nUltimi anni.\nEntr\u00f2 al ministero della Polizia del Consolato, diretto dall'ex giacobino termidoriano Joseph Fouch\u00e9, sotto Napoleone, ma la sua cattiva salute lo costrinse a ritirarsi. Mor\u00ec poco dopo a 73 anni, in miseria, durante Primo Impero Francese.\nRestif e la critica.\nErede del romanzo libertino precedente, filosoficamente era seguace di Voltaire, Rousseau, Diderot, d'Holbach, Helv\u00e9tius e soprattutto La Mettrie. \nMolto criticato dai puristi come La Harpe (gli venne dato il soprannome di \u00abVoltaire delle massaie\u00bb o di \u00abRousseau dei poveri\u00bb, dato che i due grandi \"philosophes\" erano i suoi autori prediletti come romanzieri), fu ammirato dai surrealisti, i quali lo riscoprirono. Poligrafo, autore di romanzi ma anche di testi teatrali, di una grande autobiografia nella tradizione di quella di Rousseau e altrettanto avvincente, di un'utopia di tipo socialista e di numerosi progetti di riforma, \u00e8 stato oggetto di una riconsiderazione da parte della critica universitaria che vede in lui uno dei rappresentanti pi\u00f9 esemplari del secondo Illuminismo della fine del secolo, e un erede delle posizioni edonistiche di Julien Offray de La Mettrie.\nIl marchese de Sade, altro autore del romanzo libertino-pornografico del periodo, con tendenza al romanzo gotico, e Restif de la Bretonne avevano punti di vista praticamente opposti e si detestavano. Bretonne espresse queste sue diverse visioni sulla natura umana nel libro \"L'Anti-Justine o le delizie dell'amore\", pubblicato nel 1798 in contrapposizione a \"Justine o le disavventure della virt\u00f9\" di de Sade; nel romanzo Restif esalta il libertinaggio estremo ed esplicito ma senza la crudelt\u00e0 e le sopraffazioni presenti in Sade: \nTra gli autori invece che lo apprezzarono, si possono annoverare Benjamin Constant e Friedrich Schiller."}
{"id": "552007", "revid": "287204", "url": "https://it.wikipedia.org/wiki?curid=552007", "title": "Cantone di Vire", "text": "Il Cantone di Vire \u00e8 una divisione amministrativa dell'Arrondissement di Vire.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 26 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "552009", "revid": "339392", "url": "https://it.wikipedia.org/wiki?curid=552009", "title": "Autostrada Valdastico", "text": ""}
{"id": "552031", "revid": "547034", "url": "https://it.wikipedia.org/wiki?curid=552031", "title": "Rupprecht di Baviera", "text": "Il suo titolo completo era S.A.R. Rupprecht Maria Luitpold Ferdinand Principe della Corona di Baviera, Duca di Baviera, Franconia e Svevia, Conte Palatino del Reno.\nBiografia.\nRupprecht nacque a Monaco di Baviera, primogenito di Ludovico III, ultimo re di Baviera, e di Maria Teresa Enrichetta d'Asburgo-Este, nipote di Francesco V d'Este.\nComand\u00f2 la 6\u00aa Armata tedesca allo scoppio della prima guerra mondiale in Lorena. Rupprecht riusc\u00ec a contenere l'offensiva francese dell'agosto 1914 e lanci\u00f2 quindi una controffensiva nello stesso mese; le sue truppe non riuscirono per\u00f2 a sfondare le linee francesi e si trovarono bloccate sul fronte occidentale in un\"impasse\" che dur\u00f2 sino alla fine della guerra. Rupprecht raggiunse il grado di feldmaresciallo nel 1916 e assunse il comando del gruppo d'armate che da lui prese il nome. \u00c8 considerato uno dei migliori comandanti dell'esercito imperiale tedesco nella prima guerra mondiale.\nRupprecht spos\u00f2 nel 1900 la duchessa Maria Gabriella in Baviera e, in seconde nozze, nel 1921, la principessa Antonia del Lussemburgo, figlia del granduca Guglielmo IV. Il matrimonio fu celebrato da Eugenio Pacelli, futuro Pio XII.\nPerse il diritto a regnare sulla Baviera quando questa divenne una repubblica nella rivoluzione seguita alla fine della guerra. Rupprecht si oppose al regime nazista e fu costretto all'esilio in Italia nel 1939, risiedendo a Roma e a Firenze.\nNell'ottobre 1944, quando la Germania occup\u00f2 l'Italia, Rupprecht sfugg\u00ec all'arresto, ma la moglie e i figli vennero catturati ed imprigionati, prima a Sachsenausen e quindi a Dachau, da cui furono liberati nell'aprile 1945 dall'esercito statunitense. La principessa Antonia non si riprese mai dall'esperienza della prigionia e mor\u00ec pochi anni dopo.\nRupprecht mor\u00ec nel 1955, nel suo castello presso Starnberg in Baviera, e volle essere sepolto a Monaco, nella \"Theatinerkirche\", ma il suo cuore, come quello della moglie Antonia, \u00e8 conservato in una teca argentata presso la \"Gnadenkapelle\" di Alt\u00f6tting.\nRupprecht era discendente della dinastia degli Stuart. I giacobiti lo riconobbero perci\u00f2 come legittimo pretendente al trono britannico dopo la morte di sua madre nel 1919 e lo acclamarono come Roberto I, sovrano del Regno Unito di Gran Bretagna, d'Irlanda e di Francia. Ma Rupprecht non rivendic\u00f2 mai il titolo e la sua posizione di erede degli Stuart fu trasmessa a suo figlio Alberto Leopoldo.\nDiscendenza.\nRupprecht ebbe cinque figli dalla duchessa Maria Gabriella in Baviera:\ne sei dalla principessa Antonia di Lussemburgo:"}
{"id": "552032", "revid": "4256152", "url": "https://it.wikipedia.org/wiki?curid=552032", "title": "Erbivori", "text": ""}
{"id": "552034", "revid": "729019", "url": "https://it.wikipedia.org/wiki?curid=552034", "title": "Rendition", "text": "L'azienda californiana Rendition \u00e8 nata nel 1993 specificatamente come produttore di acceleratori grafici 2D/3D per schede video per Personal Computer.\nHa prodotto una propria serie di chipset grafici (\"V\u00e9rit\u00e9\") fino al 1998 quando fu acquisita da Micron Technology, un produttore di memorie DRAM.\nIl team di sviluppatori di Rendition fu impiegato da Micron, per un certo tempo, nello sviluppo dei chip grafici integrati in una propria linea di schede madri. Attualmente, di Rendition rimane solo il nome, utilizzato per commercializzare una linea economica delle memorie DRAM di Crucial Technology, una divisione della stessa Micron.\nRendition V\u00e9rit\u00e9.\nIl primo risultato tecnologico di Rendition fu ottenuto nel 1996 con la commercializzazione del \"V\u00e9rit\u00e9 V1000\", un sofisticato chip RISC su bus PCI con supporto 2D e funzioni di accelerazione 3D e di gestione dell'immagine quali Bilinear Filtering, MIP Mapping e Antialiasing. Nelle intenzioni di Rendition, le funzioni 2D e 3D nello stesso chip avrebbero dovuto assicurare un clamoroso successo, rendendo superfluo l'acquisto di una scheda aggiuntiva dedicata al 3D come quelle della concorrente 3dfx.\nIl V1000 era montato sulle schede video di vari produttori, tra cui la \"3D Blaster PCI\" di Creative Labs, la \"Screamin' 3D\" di Sierra Entertainment, la \"Total 3D\" di Canopus Corporation e la \"Intense 3D 100\" di Intergraph. A quelle schede fu allegato \"vQuake\", una versione del videogioco Quake ottimizzata specificamente per le API proprietarie del V\u00e9rit\u00e9 V1000: \"Speedy3D\" per DOS e \"RRedline\" per Windows. Si trattava della prima versione di un videogioco capace di sfruttare un acceleratore hardware 3D.\nLe vendite iniziali furono interessanti, ma presto sorsero alcuni problemi che compromisero il successo del V1000. Il rapido imporsi come standard delle API DirectX di Microsoft, per le quali il chip di Rendition non era ottimizzato, penalizz\u00f2 notevolmente le prestazioni 3D del V\u00e9rit\u00e9. Inoltre il V1000, a dispetto delle elevate performance 3D, possedeva una sezione 2D solo discreta sia come qualit\u00e0 che velocit\u00e0.\nLa situazione non miglior\u00f2 con la seconda generazione del V\u00e9rit\u00e9, all'inizio del 1998: la \"V2x00\", che, pur pi\u00f9 veloce della precedente, soffriva degli stessi problemi di ottimizzazione, oltre che della cattiva pubblicit\u00e0 che essa aveva comportato in passato.\nLa programmabilit\u00e0 del chip RISC avrebbe teoricamente permesso l'adeguamento ai nuovi standard, ma cos\u00ec non avvenne, e le prestazioni del V\u00e9rit\u00e9 restavano mediocri sia utilizzando le OpenGL che le DirectX.\nAcquistato solo da Diamond Multimedia, che lo mont\u00f2 sulle schede della linea \"Stealth II\", il V2x00 ottenne uno scarso successo che compromise la realizzazione della terza generazione del V\u00e9rit\u00e9.\nFall\u00ec, inoltre, il progetto congiunto con Hercules Computer Technology e Fujitsu di commercializzare, per l'estate del 1998, una scheda video basata sul V2x00 con una unit\u00e0 di calcolo \"transform &amp; lighting\" (T&amp;L) integrata: la \"Hercules Conspiracy\", di cui furono realizzati solamente degli esemplari di pre-produzione. Il progetto, che avrebbe anticipato di un anno l'uscita della prima scheda video con supporto T&amp;L (la GeForce 256 commercializzata nell'agosto del 1999), venne abbandonato perch\u00e9 il V2x00, dai benchmark di Rendition, risultava pi\u00f9 lento del Voodoo 2 che 3dfx stava realizzando, e quindi, l'azienda californiana reputava necessario anticipare lo sviluppo della terza generazione del V\u00e9rit\u00e9 per il gennaio 1999.\nRendition inizi\u00f2 a sviluppare la nuova versione della sua GPU, il V3300, ma, a causa della non florida situazione finanziaria, l'azienda fu acquistata da Micron Technology e il progetto fu cancellato.\nSi susseguirono altri annunci nel tempo, anche di una quarta generazione del V\u00e9rit\u00e9 (V4400E) per il 2000, ma nessuna GPU venne pi\u00f9 prodotta."}
{"id": "552039", "revid": "4256216", "url": "https://it.wikipedia.org/wiki?curid=552039", "title": "Creazione taoista", "text": ""}
{"id": "552040", "revid": "34807", "url": "https://it.wikipedia.org/wiki?curid=552040", "title": "Monte Ararat", "text": ""}
{"id": "552044", "revid": "767487", "url": "https://it.wikipedia.org/wiki?curid=552044", "title": "ABBA (album)", "text": "ABBA \u00e8 il terzo album in studio pubblicato dall'omonimo gruppo musicale nel 1975.\nUscito in seguito alla partecipazione del gruppo all'Eurovision Song Contest avvenuto nel 1974 dove cantarono il brano \"Waterloo\", gli Abba pubblicarono questo omonimo album che raggiunse le zone pi\u00f9 alte delle classifiche svedesi, norvegesi, ed australiane.\n\"ABBA\" contiene i singoli \"Mamma Mia\" ed \"SOS\".\nVenne rimasterizzato una prima volta nel 1997 ed una seconda dalla Universal Records nel 2001.\nClassifiche.\nAlbum - Classifica UK\nAlbum - Billboard (Nord America)\nSingoli - Classifica singoli UK\nSingoli - Billboard (Nord America)"}
{"id": "552052", "revid": "637991", "url": "https://it.wikipedia.org/wiki?curid=552052", "title": "Francesco Turrini", "text": "Carriera.\nGiocatore.\nCresciuto nella , esordisce nel campionato di Serie B 1984-1985, disputando 4 partite. Nelle stagioni successive si impone come ala destra titolare della formazione rossoblu, e nel 1987 viene acquistato dal , allenato prima da Zden\u011bk Zeman e poi da Giampiero Vitali, insieme ai compagni di squadra Di Fabio e Roberto Di Nicola. Nella prima stagione si segnala come uno dei migliori elementi della squadra, mentre nel campionato successivo un grave infortunio ne limita il rendimento.\nNel 1989 passa al , appena retrocesso dalla Serie A: con i lariani vive un'altra retrocessione, questa volta in Serie C1. Torna in cadetteria trasferendosi al , dove gioca per due stagioni conquistando altrettante salvezze, la seconda dopo uno spareggio contro la Casertana in cui realizza il gol del provvisorio 1-0. Dopo lo spareggio viene ceduto al allenato dal suo ex compagno nella Samb Luigi Cagni; con i biancorossi conquista immediatamente la promozione nella massima serie. Esordisce in Serie A il 29 agosto 1993, nella sconfitta interna contro il , e a fine stagione colleziona 5 reti, tra cui quelle decisive contro il (prima vittoria in assoluto degli emiliani in Serie A) e contro il (prima vittoria esterna), non sufficienti a evitare la retrocessione in Serie B. Rimane in Emilia fino al 1996, conquistando un'altra promozione (nel campionato di Serie B 1994-1995, spesso giocando come mediano) e la prima salvezza nella massima serie della formazione piacentina.\nIn seguito si trasferisce a parametro zero al , dove sostituisce Renato Buso nel ruolo di tornante destro e viene soprannominato \"Scooter\". Sotto il Vesuvio gioca due campionati di Serie A e due di Serie B culminati con la promozione nel 2000, e realizza il record personale di marcature (10) nel campionato 1998-1999.\nRimasto svincolato dal Napoli, conclude la carriera a 35 anni con un'ultima stagione in Serie B, nel neopromosso .\nAllenatore.\nCome allenatore ha iniziato la sua carriera nel settore giovanile del Piacenza, con i Giovanissimi Nazionali, e con la prima squadra del Palazzolo, in Serie D, da cui \u00e8 stato esonerato nel 2007. Dal 2007 al 29 gennaio 2008 ha allenato i Crociati Noceto in Serie D. Dal 10 ottobre 2012 assume il ruolo di collaboratore tecnico delle formazioni Primavera e Allievi del , e in seguito si trasferisce al , sempre nell'ambito del settore giovanile.\nIl 28 luglio 2021 viene chiamato da Settimio Lucci, suo compagno di squadra nel Piacenza, alla guida della formazione Primavera del , neopromosso in Serie C."}
{"id": "552053", "revid": "81195", "url": "https://it.wikipedia.org/wiki?curid=552053", "title": "Catecolo", "text": ""}
{"id": "552056", "revid": "478814", "url": "https://it.wikipedia.org/wiki?curid=552056", "title": "Macky Sall", "text": "Primo ministro del Senegal.\nIngegnere geofisico di professione, fu nominato dal presidente Abdoulaye Wade il 21 aprile, 2004, quando il suo predecessore, Idrissa Seck, si dimise. Sall fu anteriormente consigliere speciale del presidente della Repubblica dal 2000 al 2001, ministro di miniere, energia e idraulica da maggio 2001 ad agosto 2003 (nel novembre 2002 diventa un ministro dello stato) e successivamente ministro dell'Interno da agosto 2003 fino a quando \u00e8 diventato primo ministro. Nel 2007 ha rivestito il ruolo di Direttore della campagna elettorale di Abdoulaye Wade e poi di Presidente dell'Assemblea Nazionale. Nel 2008 \u00e8 uscito dal governo e dal Pds (Partito Democratico Senegalese), e ha fondato il proprio partito, Apr (Alleanza per la Repubblica), con cui si \u00e8 presentato alle elezioni del febbraio 2012. \u00c8 stato anche sindaco di Fatick dal giugno 2002.\nPresidente del Senegal.\nDopo aver superato il primo turno delle elezioni presidenziali del 26 febbraio 2012 con il 26% dei voti, sconfigge al ballottaggio del 25 marzo il presidente in carica Abdoulaye Wade, divenendo il quarto Presidente del Senegal dall'indipendenza. Viene in seguito riconfermato al primo turno delle elezioni presidenziali del 2019 col 58,27% dei voti."}
{"id": "552058", "revid": "125810534", "url": "https://it.wikipedia.org/wiki?curid=552058", "title": "Chiesa evangelica", "text": " \nChiesa evangelica \u00e8 un termine generico usato dalle chiese protestanti storiche (luterane e riformate) per definire il proprio riconoscimento esclusivo dell'autorit\u00e0 della Bibbia, e in particolare dei libri del Nuovo Testamento, espresso dal principio \"Sola Scriptura\". \nNasce come forma di autodefinizione da parte delle chiese che hanno aderito alla Riforma protestante. Il termine \"protestante\" fa riferimento alla protesta dei pr\u00ecncipi e delle citt\u00e0 che seguivano la dottrina di Lutero. Tale protesta prese corpo nella seconda Dieta di Spira contro la decisione di proibire qualunque riforma nelle istituzioni ecclesiastiche e, quindi, coglie le implicazioni storiche e culturali del . A fronte del termine \"protestante\", il termine \"evangelico\" definisce un tratto teologico caratteristico comune a queste chiese. Di conseguenza, esistono chiese che si definiscono \"evangeliche\" senza per\u00f2 riconoscere alcun legame con le chiese protestanti storiche: se il protestantesimo \u00e8 evangelico per eccellenza, ci sono tuttavia chiese evangeliche non protestanti.\nIl termine \"evangelico\" si riferisce al Vangelo (l\"evangelium\", in greco: \u03b5\u1f50\u03b1\u03b3\u03b3\u03ad\u03bb\u03b9\u03bf\u03bd, \"euang\u00e9lion\", che significa \"buona notizia\"), inteso come dottrina di Ges\u00f9 e degli apostoli tramandata nel Nuovo Testamento. Esso fu utilizzato consapevolmente per marcare la centralit\u00e0 della rivelazione contenuta nel testo biblico, in contrapposizione alla dottrina della Chiesa cattolica, che ritiene il punto di riferimento, teologico e dottrinale, del credente debba essere, accanto alla Bibbia, anche la tradizione.\nSeppur comprenda anche la corrente in seno al secondo Protestantesimo denominata Evangelicalismo o Evangelicismo (la cui denominazione proviene dal termine inglese \"evangelical\"), che indica un , il senso del termine \"evangelica\" deve essere tenuto distinto.\nDottrina.\nPrincipi.\nIl denominatore comune delle Chiese evangeliche \u00e8 costituito dai \"Cinque sola\" della Riforma:\nCulto.\nLe chiese evangeliche non hanno il culto dei santi e neppure quello di Maria, la Madre di Ges\u00f9, in quanto ci\u00f2 \u00e8 in contrasto con il secondo comandamento riportato nel libro dell'Esodo. Anche nella Chiesa anglicana, in cui \u00e8 presente una forma attenuata di devozione ai santi e a Maria, essi vengono considerati come modelli da imitare, ma non ovunque viene reso loro il culto o la preghiera. \u00c8 da notare che nelle chiese evangeliche il termine \"santo\" \u00e8 riferito, come insegna il Nuovo Testamento ed \u00e8 ripreso nel Credo, a tutti i credenti.\nEpisodi di intolleranza religiosa in Italia nel secondo dopoguerra.\nNell'Italia repubblicana gli episodi di intolleranza religiosa da parte delle istituzioni sono molti. Nel 1955 la salma di una bambina fu seppellita a Trani fuori dal normale recinto del cimitero. Nel 1958 la Prefettura di Torino viet\u00f2 visite ai carcerati da parte dei ministri di culto e in alcuni casi fu sospesa la corrispondenza ai detenuti che avevano fatto istanza di un ministro.\nChiese evangeliche.\nItalia.\nTra le 2380, alcuni esempi di Chiese e aggregazioni indipendenti:\nCollegamenti esterni.\nGermania.\nin lingua tedesca:"}
{"id": "552060", "revid": "4711", "url": "https://it.wikipedia.org/wiki?curid=552060", "title": "SSC Napoli", "text": ""}
{"id": "552063", "revid": "697352", "url": "https://it.wikipedia.org/wiki?curid=552063", "title": "Ararat (disambigua)", "text": ""}
{"id": "552067", "revid": "785863", "url": "https://it.wikipedia.org/wiki?curid=552067", "title": "Robin Hood (film 1973)", "text": "Robin Hood \u00e8 un film del 1973 diretto da Wolfgang Reitherman. \u00c8 un film d'animazione prodotto dalla Walt Disney Productions e distribuito negli Stati Uniti l'8 novembre 1973. \u00c8 il 21\u00ba Classico Disney ed \u00e8 basato sulla leggenda di Robin Hood, utilizzando per\u00f2 animali antropomorfi al posto delle persone. \u00c8 il primo Classico Disney la cui produzione sia cominciata dopo la morte di Walt Disney e in cui quest'ultimo non sia stato coinvolto in alcun modo.\nTrama.\nIl gallo menestrello Cantagallo racconta che Robin Hood e Little John vivono nella foresta di Sherwood, rubando ai ricchi per dare ai poveri abitanti di Nottingham. Lo Sceriffo di Nottingham e i suoi soldati spesso cercano di catturare e uccidere i due, ma falliscono sempre. Nel frattempo, il perfido Principe Giovanni e il suo consigliere Sir Biss arrivano a Nottingham. Sir Biss ha ipnotizzato il fratello del Principe Giovanni, Re Riccardo, obbligandolo a partire per le Crociate, permettendo al Principe Giovanni di prenderne il trono. Il principe per\u00f2 opprime i poveri con tasse ingiuste ed \u00e8 anche immaturo, poich\u00e9 \u00e8 solito succhiarsi il pollice ogni qual volta venga nominata sua madre e fa le bizze quando non ottiene ci\u00f2 che vuole. Robin Hood e Little John derubano il Principe Giovanni travestendosi da chiromanti, spingendo cos\u00ec il principe a dare una grossa ricompensa a chi cattura Robin e fare dello sceriffo il suo esattore fiscale personale.\nLo sceriffo tassa il fabbro Otto e una famiglia di conigli. Comunque, Robin restituisce un po' di soldi ai conigli, oltre a regalare il suo cappello e il kit di tiro con l'arco al giovane coniglietto Saetta per il suo compleanno. Saetta e i suoi amici testano il kit di tiro con l'arco, ma Saetta lancia la freccia nei terreni del castello di Lady Marian, la nipote di Re Riccardo. I bambini si intrufolano all'interno, incontrando Lady Marian e la sua dama di compagnia Lady Cocca. Lady Marian spiega che lei e Robin erano fidanzati da piccoli, ma non si vedono da anni.\nNel frattempo, il frate Fra Tuck fa visita a Robin Hood e Little John nella foresta, spiegando che il Principe Giovanni ha indetto un torneo di tiro con l'arco e il vincitore ricever\u00e0 come premio un bacio da Lady Marian; Robin (ancora innamorato di lei) accetta di partecipare al torneo travestito da cicogna, sotto il nome di Gambe a Spillo, mentre Little John si traveste come il Duca Reginald di Whisky per avvicinarsi al principe. Sir Biss scopre l'identit\u00e0 di Robin Hood, ma viene intrappolato in una botte di ale da Fra Tuck e Cantagallo perch\u00e9 non possa avvisare il principe. Robin Hood vince il torneo, ma viene smascherato e condannato a morte. Il fuorilegge riesce per\u00f2 a scappare grazie all'aiuto di Little John e, nello scontro che ne segue, tutto il popolo si rifugia nella foresta di Sherwood.\nNella foresta, Robin e Lady Marian esprimono finalmente il loro amore, mentre i paesani si fanno beffe del Principe Giovanni, descrivendolo come \"il Re Fasullo d'Inghilterra\". Il principe scopre tutto e, infuriato per l'insulto subito, triplica le tasse e imprigiona tutti gli abitanti della citt\u00e0, perch\u00e9 non possono pagare. Lo sceriffo visita la chiesa di Fra Tuck per rubare dalla cassetta delle elemosine, facendo infuriare il frate, che viene ingiustamente arrestato. Il Principe Giovanni prevede di impiccare Fra Tuck per attirare Robin Hood in un'altra trappola e farlo uccidere una volta per tutte.\nQuella notte Robin Hood e Little John (informati della situazione) si intrufolano nel castello. Mentre Little John libera i prigionieri, Robin ruba le tasse al Principe Giovanni, ma Sir Biss si sveglia trovando l'eroe in fuga. Tutti i prigionieri riescono a fuggire con i soldi, ma Robin, per salvare l'ultimo dei fratelli di Saetta, rimasto indietro, viene confinato fra le mura del castello e preso di mira dalle guardie. Lo sceriffo mette alle strette Robin Hood dando fuoco al castello; per salvarsi dall'incendio, Robin salta da una torre nel sottostante fossato d'acqua che circonda il castello.\nLittle John e Saetta guardano preoccupati la pozza bersagliata dalle frecce con Robin Hood al di sotto, ma poco dopo l'eroe emerge incolume. Il Principe Giovanni si dispera e viene preso da una rabbia cieca quando Sir Biss sottolinea che il castello di sua madre \u00e8 in fiamme. Quando Re Riccardo torna dalla crociata, mette il fratello e i suoi scagnozzi ai lavori forzati e permette a Robin Hood e Lady Marian di sposarsi e lasciare Nottingham, con Little John e Saetta al seguito.\nProduzione.\nInizialmente lo studio aveva considerato un film su Renart la volpe. Tuttavia, poich\u00e9 Walt Disney era preoccupato che Renart non fosse una scelta adatta per un eroe, Ken Anderson utilizz\u00f2 molti suoi elementi in \"Robin Hood\". Robin Allan scrive nel suo libro \"Walt Disney and Europe\" che \"Ken Anderson pianse quando vide come i suoi personaggi erano stati trasformati in stereotipi per l'animazione di \"Robin Hood\"\". Secondo Ward Kimball e Ollie Johnston, egli voleva che lo Sceriffo di Nottingham fosse una capra per sperimentare diversi animali tra i cattivi, ma tale proposito venne annullato dal regista che voleva invece mantenere lo stereotipo malvagio di un lupo.\nRiciclo di scene, effetti sonori e doppiatori.\nPoich\u00e9 al film venne assegnato un piccolo budget, gli artisti riutilizzarono scene da precedenti Classici Disney. Questo \u00e8 evidente soprattutto nel corso del numero di canto e danza \"Il Re Fasullo d'Inghilterra\", dove per i movimenti dei personaggi vennero riciclate le scene di danza de \"Il libro della giungla\", \"Gli Aristogatti\" e \"Biancaneve e i sette nani\". Per le animazioni di Little John e Sir Biss vennero riciclate quelle di Baloo e Kaa de \"Il libro della giungla\".\nInoltre i due personaggi sono molto simili, sia nell'aspetto fisico che nel carattere, ai loro \"alter ego\" della giungla, e nelle edizioni italiana e francese hanno anche gli stessi doppiatori (mentre in gran parte della altre lingue, tra cui l'inglese, solo Little John ha lo stesso doppiatore di Baloo). Anche i due avvoltoi Tonto e Crucco sembrano essere basati su Buzzie, un personaggio del film del 1967.\nLa scena dove Lady Cocca stringe la proboscide dell'elefante che tenta di dare l'allarme \u00e8 uguale ad una scena del film \"Il libro della giungla\", e in entrambi i film i due pachidermi riproducono il medesimo suono oltre alla stessa conseguente espressione. In altre scene vengono riutilizzate musiche e suoni da \"Gli Aristogatti\", \"La bella addormentata nel bosco\" e \"Cenerentola\". Nel film vengono riciclati anche dei vestiti: l'abbigliamento di Robin Hood e del Principe Giovanni \u00e8 uguale, rispettivamente, a quello di Peter Pan e del re di \"Pomi d'ottone e manici di scopa\". Infine, spesso il film riutilizza le stesse animazioni diverse volte: ci\u00f2 succede per alcune azioni dei rinoceronti, degli amici di Saetta e dello Sceriffo di Nottingham.\nCasting.\nSolo alcuni doppiatori utilizzati nell'edizione originale sono inglesi: la decisione venne presa per lanciare un certo numero di attori caratteristi americani nei tradizionali ruoli medievali. Molti di questi individui erano artisti veterani provenienti da film e programmi televisivi a tema western, il che spiega perch\u00e9 i personaggi come Fra Tuck e lo Sceriffo di Nottingham hanno accenti spiccatamente americani e manierismi pi\u00f9 associati con le campagne degli Stati Uniti meridionali, medio occidentali e sud-occidentali che con l'Inghilterra. Questo effetto venne ulteriormente rafforzato dalla scelta del cantante country Roger Miller come autore delle canzoni del film e narratore.\nFinale alternativo.\nIl finale alternativo (incluso nell'edizione speciale in DVD) \u00e8 una breve rivisitazione della conclusione della storia, utilizzando soprattutto immagini fisse dagli storyboard originali di Ken Anderson della sequenza. Mentre Robin Hood si tuffa nel fossato dalla torre in fiamme del castello, viene ferito (probabilmente da una delle frecce tirate in acqua) e portato via da Little John in chiesa per salvarlo. Il Principe Giovanni, infuriato per essere stato nuovamente messo nel sacco da Robin Hood, scopre Little John mentre lascia la chiesa, e sospetta che il fuorilegge si trovi l\u00ec.\nEgli trova Lady Marian, che si prende cura dell'inconscio Robin Hood e tira fuori un pugnale per ucciderlo. Il Principe Giovanni lo sta per colpire, ma viene fermato da suo fratello, Re Riccardo, appena tornato dalle Crociate e sconvolto nello scoprire che Giovanni ha fatto diventare il suo regno tetro e oppresso. Rispettando i desideri della madre, il sovrano decide che non pu\u00f2 bandire il fratello Giovanni dal regno, ma gli concede una severa punizione e si riprende la corona. Riccardo fa tornare Nottingham al suo antico splendore e ordina a Fra Tuck di sposare Robin Hood e Lady Marian dopo aver dato il titolo di Sir a Robin Hood e a Little John quello di Duca. In questo finale inoltre, a differenza di quello ufficiale, lo sceriffo di Nottingham non viene messo ai lavori forzati in carcere assieme a Giovanni e a Biss, ma viene solo arrestato e apparentemente si pente dei suoi crimini, partecipando con commozione al matrimonio di Robin e Marian.\nDistribuzione.\nData di uscita.\nLe date di uscita internazionali sono state:\nIl film torn\u00f2 nei cinema americani il 26 marzo 1982, mentre in Italia era gi\u00e0 stato riedito nell'aprile dell'anno precedente.\nEdizione italiana.\nLa versione italiana del film venne curata come al solito da Roberto De Leonardis. Il doppiaggio, diretto da Giulio Panicali, venne eseguito dalla Cooperativa Doppiatori negli stabilimenti Fono Roma. La direzione musicale \u00e8 di Pietro Carapellucci. Gran parte dei nomi dei personaggi vennero tradotti in italiano (un esempio \u00e8 Cantagallo, che in originale \u00e8 la trasportazione del menestrello amico di Robin, Alan-a-Dale). Fu anche cambiato il sesso di Tagalong, la sorella minore di Saetta, che nell'edizione italiana \u00e8 un maschio di nome Codicillo.\nEdizioni home video.\nVHS.\nLa prima edizione VHS del film in Italia usc\u00ec nell'aprile 1985. La seconda edizione usc\u00ec nel marzo 1992. Una simile edizione fu pubblicata nell'agosto 1997. L'ultima edizione VHS venne pubblicata nel 2002.\nDVD.\nLa prima edizione DVD usc\u00ec il 4 settembre 2002. Come le edizioni VHS, il DVD presenta il film nel suo formato originale. La seconda edizione DVD usc\u00ec il 23 maggio 2007. Questa edizione presenta il film in formato 1.75:1 e include i contenuti speciali dell'edizione precedente.\nAccoglienza.\nIncassi.\nIl film, prodotto con un budget ridotto (cost\u00f2 circa 1,5 milioni di dollari, pi\u00f9 o meno come \"Biancaneve\" di 36 anni prima), ebbe un grande successo fin dalla sua uscita iniziale, ottenendo circa 9,5 milioni. La riedizione del 1982 fece arrivare gli incassi totali a pi\u00f9 di 32 milioni.\nCritica.\nIl responso della critica fu (e rimane) un po' discordante. Il sito di recensioni cinematografiche Rotten Tomatoes \"Robin Hood\" riporta che il 54% delle 28 recensioni professionali sono positive, con un voto medio di 5,46 su 10 e il consenso generale: \"Uno degli adattamenti Disney pi\u00f9 deboli, \"Robin Hood\" \u00e8 carino e colorato, ma manca la maest\u00e0 e l'eccitazione degli sforzi precedenti dello studio\". Su Metacritic il film detiene un punteggio di 57 su 100, basato sul parere di 9 critici, indicando \"recensioni miste o medie\".\nIl film ricevette una nomination all'Oscar alla migliore canzone per \"Love\", ma perse a favore di \"The Way We Were\" dal film \"Come eravamo\". L'American Film Institute nomin\u00f2 \"Robin Hood\" per la sua Top 10 dei film d'animazione.\nRemake in live-action.\nUn remake in live action omonimo sempre con animali antropomorfi e parlanti \u00e8 in sviluppo per il servizio di streaming Disney+. Carlos Lopez Estrada diriger\u00e0 il film da una sceneggiatura di Kari Granlund, gi\u00e0 responsabile del precedente live action \"Lilli e il vagabondo\"."}
{"id": "552072", "revid": "122905156", "url": "https://it.wikipedia.org/wiki?curid=552072", "title": "Arrondissement di Provins", "text": "L\"arrondissement\" di Provins \u00e8 una suddivisione amministrativa francese, situata nel dipartimento di Senna e Marna e nella regione dell'\u00cele-de-France.\nComposizione.\nL\"arrondissement\" di Provins raggruppa 165 comuni in 9 cantoni:"}
{"id": "552074", "revid": "1652635", "url": "https://it.wikipedia.org/wiki?curid=552074", "title": "Apparato escretore", "text": "L'apparato escretore svolge la funzione di eliminare dai fluidi circolanti nell'organismo le sostanze di rifiuto prodotte dal metabolismo cellulare. I pesci d'acqua dolce, i girini e i coccodrilli espellono ammoniaca. I pesci marini, gli anfibi adulti, i mammiferi, le tartarughe e alcune lucertole espellono l'urea. Uccelli, serpenti e alcune lucertole espellono acido urico. L'uomo e il cane di razza dalmata espellono sia l'urea sia l'acido urico.\nDescrizione.\nI sistemi attuati dagli organismi viventi per assolvere a questa funzione sono molteplici, non sempre riconducibili ad un organo o apparato determinato. I prodotti catabolici infatti possono essere incorporati in tessuti metabolicamente poco attivi come cuticole o tessuti adiposi, oltre che esser escreti in senso stretto.\nGli organismi unicellulari provvedono all'escrezione principalmente tramite esocitosi, riversando i prodotti all'esterno tramite vescicole della membrana cellulare, o per meccanismi attivi o passivi di permeazione trans-membrana.\nNegli animali svolgono la funzione escretrice, a seconda delle classi tassonomiche e del grado evolutivo nelle stesse, le cellule a fiamma, l'apparato protonefridiale, o quello metanefridiale, dove i nefridi sono i principali elementi attuativi, i tubuli malpighiani, l'apparato urinario.\nLe piante utilizzano gli stomi per espellere soluzioni saline. Tramite altri processi sono in grado di secernere cere, olii, e tramite l'escissione delle foglie si liberano di cataboliti ormai inutili alla vita dell'organismo.\nFunzioni.\nOltre ad eliminare le sostanze tossiche per l'organismo l'apparato escretore svolge anche le seguenti funzioni:\nFunzionamento.\nL'uomo ottiene la filtrazione del sangue grazie ai reni, due organi lunghi circa 13\u00a0cm, larghi 8\u00a0cm e spessi 2,5\u00a0cm; questi due organi sono situati nella cavit\u00e0 addominale, in basso e ai lati della colonna vertebrale. Dato che non hanno le ossa per proteggersi sono avvolti da una capsula adiposa. I reni sono formati da piramidi di Malpighi. Ogni rene \u00e8 formato da milioni di nefroni avvolti da glomeruli contorti. In essi si forma l'urina contenente ammoniaca, urea e acido urico, sostanze altamente tossiche per il nostro organismo.\nA questo punto l'urina si raccoglie nella pelvi renale. Dai reni l'urina passer\u00e0 agli ureteri, 2 piccoli tubicini che collegano i reni ad una sacca elastica e dilatabile che pu\u00f2 contenere fino a mezzo litro di urina: la vescica. L'urina verr\u00e0 poi espulsa all'esterno attraverso l'uretra, un canale che mette in collegamento l'apparato escretore con l'esterno. L'apparato escretore \u00e8 composto dai reni e dalle vie urinarie (ureteri, vescica, uretra)."}
{"id": "552075", "revid": "58196", "url": "https://it.wikipedia.org/wiki?curid=552075", "title": "Enrico da susa", "text": ""}
{"id": "552077", "revid": "1522738", "url": "https://it.wikipedia.org/wiki?curid=552077", "title": "Lavandonia", "text": ""}
{"id": "552089", "revid": "643494", "url": "https://it.wikipedia.org/wiki?curid=552089", "title": "Nachtjagd", "text": "La Nachtjagd, tradotto in italiano come \"caccia notturna\", era una specialit\u00e0 aeronautica della Luftwaffe nata agli inizi della seconda guerra mondiale per contrastare le incursioni notturne dei bombardieri britannici del Bomber Command sulle citt\u00e0 tedesche. \nSviluppata all'inizio con mezzi limitati, si trasform\u00f2 progressivamente, grazie soprattutto al generale Josef Kammhuber, in un'organizzazione complessa ed efficace basata su sistemi di scoperta radar e direzione da terra dell'intercettazione da parte dei caccia notturni in collaborazione con la FlaK. A partire dal 1942 tuttavia, nonostante lo strenuo impegno dei piloti della Nachtjagd, i britannici, grazie ad una migliore organizzazione, all'aumento numerico dei bombardieri, all'introduzione di nuove tattiche e alla sofisticata tecnologia, riuscirono a scatenare campagne di bombardamento notturno contro le citt\u00e0 tedesche sempre pi\u00f9 devastanti infliggendo catastrofici danni umani e materiali alla popolazione della Germania nazista. \nGli inizi.\nDurante la Grande Guerra era sta accumulata una certa esperienza nella caccia notturna, ma con la fine del conflitto quelle esperienze vennero perdute. Tuttavia durante gli anni trenta, la tecnologia applicata allo studio e allo sviluppo di apparecchiature radar aveva portato a produrre marchingegni giganteschi, ma sostanzialmente funzionanti. Alcuni studi avevano proposto lo sviluppo di apparecchiature aerotrasportabili, ma poca spinta venne data in quella direzione.\nCon lo scoppio della seconda guerra mondiale e con il conseguente inizio delle operazioni di bombardamento del territorio tedesco da parte dell'aviazione inglese (RAF), si rese necessario contrastare i bombardieri notturni che scorrazzavano in lungo e in largo sull'Europa centrale. Divenne quindi indispensabile la creazione di reparti adeguati alla Caccia Notturna (CN). Le basi tecniche e organizzative di questi nuovi reparti vennero gettate dal Capitano Wolfgang Falk che, alla fine dell'aprile del 1940, nella base del suo ZerstorerGeshwadern 1, pens\u00f2 concretamente a come contrastare i velivoli inglesi che sorvolavano la Danimarca ogni notte.\nIl 26 giugno del 1940, alla presenza di G\u00f6ring, Kesselring, Kastner e Udet, viene fondato il Nacht JagdGeshwadern 1 (NJG 1), ma le crescenti difficolt\u00e0 operative stavano portando il reparto al suo scioglimento.\nAll'inizio del 1941 la CN era stata organizzata in sezioni operative. Queste (18) coprivano una fascia territoriale di oltre 800\u00a0km in larghezza e 35 in profondit\u00e0. Ogni sezione aveva proiettori, radar e tre aerei a disposizione. Il radar Freya a lungo raggio era dislocato in testa alla sezione, mentre altri quattro radar Wurzburg, passando le informazioni alle stazioni di proiettori, facevano in modo che gli avversari fossero illuminati e soggetti all'azione di due caccia (Bf 110C e/o D).\nQuesto sistema venne presto aggirato dagli inglesi e rapidamente abbandonato.\nAlla fine del 1941 nacque la caccia combinata composta dall'azione della contraerea (Flak9) e degli aerei. Le aree di intervento erano stabilite intorno alle citt\u00e0 di Kiel, Brema, Duisburg, Colonia, Francoforte, Darmstadt, Mannheim e Monaco, ed ogni area era divisa in tre sezioni in ognuna delle quali era presente un radar Freya a lungo raggio e due Wurzburg Riese a corto raggio. Quando i Wurzburg Riese avevano intercettato i nemici, passavano le informazioni al comando contraereo che allertava la Flak e gli aerei. \nCaccia Notturna a lungo raggio.\nAccanto al I/NJG 1 venne costituito il I/NJG 2 equipaggiato con Dornier Do 17 e Junkers Ju 88 e comandato dal Capitano Heyse. Lo scopo della creazione di questo nuovo reparto e della sua dotazione aerea era quello di intercettare e abbattere i bombardieri inglesi nella delicata fase di rientro in Inghilterra.\nAttraverso intercettazioni radio, i caccia tedeschi andavano a compiere il loro lavoro nei punti in cui i bombardieri inglesi si radunavano per il rientro. In questa delicata fase, i bombardieri erano molto esposti al fuoco ed i successi non tardarono ad arrivare ed anche in numero considerevole. Tuttavia, il 12 ottobre del 1941 Hitler stesso ordin\u00f2 la sospensione delle operazioni con questa tattica: i motivi furono che le vittorie erano scarsamente documentate e che l'abbattimento dei bombardieri provocava grandi danni una volta giunti al suolo, tanto che la popolazione fu costretta a correre nei rifugi per sfuggire ai resti dei velivoli abbattuti piuttosto che delle bombe. Questa tattica fu ritentata nel 1945, ma le condizioni belliche erano disastrose e venne definitivamente abbandonata.\nQualche impresa di Caccia Notturna avvenne anche sul fronte russo-balcanico e su quello Nord-africano. Degni di nota sono i sei bombardieri russi abbattuti dal tenente Leykauf a bordo del suo Messerschmitt Bf 109 G, nella notte del 23 giugno del 1941. Su questo fronte venne costituito il reparto IV/NJG 5, comandato dal nobile Prinz zu Sayn-Wittgenstein e le vittorie raggiunsero una certa regolarit\u00e0.\nSul fronte africano, le mansioni di caccia notturna erano affidate al I/NJG 2 e 3; tuttavia con la progressiva perdita dei territori nord africani, le basi dei caccia notturni dovettero essere spostate in territorio siciliano.\nIl sistema Himmelbett.\nL'estate del 1941 segn\u00f2 l'inizio dell'applicazione del sistema Himmelbett (baldacchino), che rimarr\u00e0 in vigore fino alla fine del conflitto. Le stazioni di Himmelbett erano dotate di:\nCon questa dotazione, la tattica era quella di agganciare i bombardieri a circa 150\u00a0km di distanza e le informazioni venivano passate ai radar Wurzburg per il controllo dei bombardieri. A questo punto i Wurzburg per il controllo caccia, dirigevano questi verso i bombardieri. Il punto debole era dato dal fatto che in ogni singola area territoriale c'era un solo caccia (gli altri due erano a disposizione). Ben presto gli inglesi capirono che concentrando molti bombardieri in una sola area, potevano incontrare al massimo tre velivoli da caccia notturna. Il sistema venne in seguito modificato di fronte al catastrofico fallimento nel contrastare la tattica del Bomber stream del Bomber Command.\nGli occhi elettronici della Caccia Notturna.\nLo sviluppo di ricerche in campo elettronico per la produzione di radar e contromisure, rappresenta un interessante capitolo nella storia della CN tedesca della seconda guerra mondiale.\nGli ingegneri tedeschi svilupparono il FuG 227 Flensburg per essere avvertiti della presenza del radar inglese Monica che equipaggiava i bombardieri. Il primo radar di bordo ad essere impiegato operativamente fu il FuG 202, che aveva caratteristiche che permettevano di chiudere la breccia che si verificava tra le potenzialit\u00e0 del Wurzburg e l'obiettivo da raggiungere. Infatti il radar di terra conduceva il pilota nei pressi dell'obiettivo, ma tutto il resto dell'intercettazione doveva essere completato dal pilota. Con il FuG 202, il radio operatore riusciva a condurre il pilota proprio sopra le formazioni dei bombardieri. A questo punto interveniva il sistema Naxos che intercettava le emissioni del radar inglese H2S e permetteva un ulteriore avvicinamento.\nLa Wilde Sau.\nUna delle molte idee studiate per difendere il Reich deriv\u00f2 dal maggiore Hajo Herrmann. L'idea era quella di impiegare caccia monomotori del tipo Bf 109G-6 e Focke-Wulf Fw 190 tipo A-8 per la caccia notturna. Essi venivano diretti verso i bombardieri i quali, illuminati da riflettori a terra, divenivano facile preda dei caccia.\nDopo alcune positive prove con aerei sperimentali, il maggiore Hermann fond\u00f2 lo JagdGeshwadern 300 il 26 giugno 1943. Questo tipo di caccia venne chiamato \"Wilde Sau\" o \"Cinghiale Selvaggio\" perch\u00e9 la tattica di questo animale \u00e8 quella di creare scompiglio negli avversari, ma i caccia monomotori crearono meno scompiglio ai bombardieri poich\u00e9 durante le azioni il pilota aveva molte difficolt\u00e0 a seguire gli strumenti e distinguere tra amici e nemici. Le difficolt\u00e0 del volo strumentale provocarono molti incidenti anche nelle normali manovre di atterraggio e molti piloti rimasero uccisi in questi incidenti. A seguito proprio di queste disavventure, la Wilde Sau torn\u00f2 alle operazioni diurne.\nNuovi velivoli.\nFino a questo punto le missioni di caccia notturna avevano dato qualche soddisfazione, ma l'impiego, da parte degli inglesi, di caccia notturni dedicati alla scorta dei bombardieri, rese la vita ai piloti tedeschi veramente difficile. Il problema era dovuto al fatto che i velivoli impiegati erano degli adeguamenti di caccia impiegati durante il giorno. Nulla era stato progettato e realizzato appositamente per una mansione tanto delicata. Questo era motivato dal fatto che i tedeschi credevano che la guerra sarebbe finita in breve tempo e che lo sviluppo e la produzione di un velivolo dedicato, avrebbe distolto energie a quelli gi\u00e0 in produzione. Alcuni progetti molto validi vennero poi ostacolati per favoritismi nei confronti di altre aziende, per esempio l'Heinkel He 219. Risolti i problemi iniziali, il velivolo della Heinkel si comport\u00f2 in modo pi\u00f9 che onorevole, ma la produzione fu quasi irrisoria.\nAnche l'innovativo Messerschmitt Me 262, primo velivolo a reazione impiegato in missioni di guerra, venne valutato per l'impiego come caccia notturno. Dapprima valutato in versione monoposto, poi in versione biposto con radio operatore radar posteriore, offriva buone caratteristiche, ma ormai la guerra stava volgendo verso la fine e la produzione risult\u00f2 quasi nulla.\nLa fine.\nCon il procedere del conflitto, i territori in mano tedesca divenivano sempre pi\u00f9 esigui e i confini extra germanici divenivano sempre pi\u00f9 prossimi. In questo modo ai caccia era dato pochissimo tempo per allertarsi e prendere quota. La situazione era quindi tragica, ma vennero comunque riportati alcuni successi. Con l'arrivo degli statunitensi e dei russi in territorio tedesco, la CN venne definitivamente chiusa.\nVelivoli.\nI velivoli pi\u00f9 importanti che i tedeschi impiegarono per la specialit\u00e0 della Caccia Notturna furono i seguenti:"}
{"id": "552096", "revid": "48479", "url": "https://it.wikipedia.org/wiki?curid=552096", "title": "Yin-Yang", "text": ""}
{"id": "552098", "revid": "2194416", "url": "https://it.wikipedia.org/wiki?curid=552098", "title": "Polizia di Stato", "text": "La Polizia di Stato (in precedenza Corpo delle guardie di pubblica sicurezza) \u00e8 un corpo di polizia ad ordinamento civile, che fa parte delle forze di polizia italiane direttamente dipendente dal Dipartimento della pubblica sicurezza, del Ministero dell'interno.\nIl Ministro dell'Interno \u00e8 l'autorit\u00e0 nazionale di pubblica sicurezza e vigila sul mantenimento dell'ordine pubblico. Si avvale del Dipartimento della pubblica sicurezza al cui vertice vi \u00e8 il capo della polizia e direttore generale della pubblica sicurezza.\nStoria.\nL'unit\u00e0 d'Italia e i primi assetti.\nDopo l'unit\u00e0 d'Italia, col regio decreto 9 ottobre 1861, n. 255 venne creata la \"Direzione generale della pubblica sicurezza\", potenziando quindi temporaneamente la struttura, allora cresciuta sino al rango di divisione; l'anno successivo, tuttavia, con l'istituzione del Segretariato generale del ministero dell'Interno, l'amministrazione fu ricondotta al rango di divisione e posta sotto la responsabilit\u00e0 del segretario generale. La prima norma che dett\u00f2 disposizioni organiche in tema fu la legge 20 marzo 1865, n. 2248 all'allegato B - cui segu\u00ec il Regolamento Esecutivo 18 maggio 1865, n. 2236. Le attivit\u00e0 del Corpo furono poi distinte, nel 1880, in \"polizia amministrativa\", \"polizia giudiziaria\" e \"divisione affari riservati\". Con il regio decreto 3 luglio 1887, n. 4707, il governo Depretis VIII ripristin\u00f2 la Direzione generale, e nel dicembre del 1890 dall'unione delle Milizie comunali e del Corpo delle guardie di pubblica sicurezza, nacque il Corpo delle guardie di citt\u00e0.\nLe riforme dei governi Giolitti e Nitti.\nNel 1902, durante il governo Giolitti II fu fondata la scuola di polizia scientifica per opera principalmente di Salvatore Ottolenghi, primo studioso delle tecniche di investigazioni scientifiche e allievo del criminologo Cesare Lombroso, con a capo lo stesso Ottolenghi. Il testo unico della legge sugli ufficiali ed agenti di pubblica sicurezza emanato durante il governo Giolitti III disciplin\u00f2 per la prima volta sistematicamente la materia della pubblica sicurezza, stabilendo criteri per l'attribuzione delle funzioni di pubblica sicurezza e indicando coloro ai quali possono essere attribuite; un ruolo centrale fu attribuito al \"delegato di pubblica sicurezza\", autorit\u00e0 incaricata di garantire l'ordine pubblico. Nel 1917 fu istituito l'UCI (Ufficio centrale investigazioni), che raccoglieva in parte l'eredit\u00e0 della divisione affari riservati politici e che si sarebbe dedicato ad attivit\u00e0 di controspionaggio; il comando fu assegnato a Giovanni Gasti.\nSuccessivamente il governo Nitti I con il Regio Decreto 14 agosto 1919, n. 1442 stabil\u00ec un nuovo ordinamento del personale di pubblica sicurezza e contestualmente dispose la creazione di un \"corpo di agenti di investigazione\", il successivo Regio Decreto 2 ottobre 1919, n. 1790 sciolse i corpi delle guardie di citt\u00e0 e delle guardie municipali, che cessarono ogni compito di polizia passando definitivamente alle dipendenze del sindaco per espletare la vigilanza sulle materie di competenza municipale. Furono costituiti il Corpo della regia guardia per la pubblica sicurezza (12 divisioni, 40.000 uomini), a ordinamento militare, deputato al mantenimento dell'ordine pubblico e alquanto svincolato da eventuali influenze della politica, e il Corpo degli agenti investigativi (8.000 uomini), specializzato in compiti di polizia giudiziaria.\nIl ventennio fascista e l'opera di Arturo Bocchini.\nIl 31 dicembre 1922 Benito Mussolini, capo del neonato governo, sciolse i due corpi che furono poi assorbiti nell'Arma dei Carabinieri Reali. Nell'ambito della stessa manovra, venne creata la Milizia volontaria per la sicurezza nazionale. Tra le ragioni che si sono prospettate per questa scelta, molti studiosi propendono per considerare pi\u00f9 verosimile l'esigenza del nuovo presidente del consiglio di sottoporre a pi\u00f9 facile controllo tutte le strutture dello Stato (ci\u00f2 che sarebbe stato poi di maggior evidenza quando tutte le amministrazioni fasciste vennero organizzate in forma paramilitare): se la truppa dei due corpi di polizia era certamente militare, la parte alta della catena gerarchica, costituita dai funzionari di Pubblica Sicurezza era invece civile, perci\u00f2 non sottoposta ai rigori delle regolamentazioni cui soggiacevano gli uomini in divisa, primo fra tutti appunto la rigida concatenazione gerarchica.\nLa distinzione di un apposito corpo di polizia \"specifico\" era funzionale al regime fascista, le cariche di diretta emanazione governativa furono perci\u00f2 mantenute al loro posto, con anzi qualche piccolo intervento che dimostrava un'attenzione costante. Con il regio decreto 11 novembre 1923, n. 2395, la figura del \"direttore generale della pubblica sicurezza\" fu rinominata (senza peraltro sostanziali modificazioni dal punto di vista funzionale) in \"intendente generale della polizia\", subito ricorretta dal regio decreto 20 dicembre 1923, n. 2908, che la convert\u00ec all'ancora vigente denominazione di \"Capo della Polizia\". Nell'aprile del 1925 fu costituito il Corpo degli agenti di pubblica sicurezza, che godeva di minori attenzioni e in un ruolo di secondo piano rispetto alla MVSN, con la quale durante il ventennio sorsero numerose interferenze di competenze o di fatto. Alla ricostituzione del Corpo si giunse per\u00f2 anche perch\u00e9 i Carabinieri, di pi\u00f9 antiche tradizioni, erano rimasti pi\u00f9 fedeli alla corona.\nNel 1926 venne nominato capo della polizia Arturo Bocchini, al quale si deve nel 1930 la creazione dell'OVRA (Organismo di vigilanza per la repressione dell'antifascismo). Egli, inoltre, introdusse notevoli modifiche organizzative e tecniche nel funzionamento delle questure cos\u00ec da poter allestire agevolmente un'imponente raccolta di dati in tempo reale che a Palazzo Venezia venivano analizzati anche per monitorare il consenso popolare. Fra queste modifiche il cosiddetto \"mattinale\", rapporto burocratico contenente dati sulla forza presente e consuntivi dei fatti (crimini, incidenti, altri fatti di rilievo) della giornata precedente e che era generalmente consegnato al destinatario (tipicamente il questore, ma anche responsabili di altri comandi) al momento di prendere servizio la mattina, donde il nome.\nDurante il mandato di Bocchini, sotto l'impulso del colonialismo italiano, venne creato un apposito corpo di polizia per i nuovi territori, il Corpo di Polizia Coloniale, poi rinominato Polizia dell'Africa Italiana (PAI) dotato di uniformi ed equipaggiamenti specifici e munito in esclusiva del Beretta MAB 38. Bocchini riusc\u00ec a gestire una importante e nello stesso tempo delicatissima istituzione, un corpo il cui controllo era ovviamente essenziale per la buona tenuta del governo e che pare egli stesso abbia voluto ricreare, dopo il discioglimento del 1922, al fine di costituirne una sorta di armata a disposizione del governo (il quale peraltro gi\u00e0 aveva inquadrato nelle camicie nere elementi dello squadrismo). La polizia, dunque, era fedele al governo, i Carabinieri al re. Bocchini fu perci\u00f2 il vero autore di una duplicazione delle strutture nazionali militari e di polizia (e di intelligence) che rappresent\u00f2 al meglio la ragione dei sostanziali equilibri fra la corona e il regime.\nIn questo ruolo Bocchini era uno dei pilastri fondamentali su cui poggiava l'edificio del regime. Bocchini fu incaricato di eseguire le schedature pi\u00f9 delicate degli esponenti pi\u00f9 in vista della societ\u00e0 italiana del periodo, contribuendo alla creazione del famoso \"archivio segreto\" di Mussolini. Si ricorda in proposito, fra i tanti caduti della polizia (attraverso le sue varie denominazioni), il caso di Giovanni Palatucci, funzionario dell'Ufficio stranieri di Fiume, che imped\u00ec la deportazione di numerosi ebrei e che per questo fu deportato egli stesso, morir\u00e0 nel campo di concentramento di Dachau.\nAlla morte di Bocchini, gli successe Carmine Senise, \nLa seconda guerra mondiale.\nLa seconda guerra mondiale condusse le forze di polizia ad aggiornare le proprie finalit\u00e0 d'impiego, per far fronte a situazioni di ordine pubblico ovviamente eccezionali. Senise fu sostituito nell'aprile del 1943, in occasione di un generale rimpasto delle cariche istituzionali voluto da Benito Mussolini. Questo rimpasto (che privava la corona di un uomo sempre pi\u00f9 fidato su una poltrona tanto delicata) \u00e8 stato considerato il vero momento in cui dal Quirinale si decise, avvicinando Dino Grandi, di liberarsi di Mussolini. Dopo la caduta del fascismo Senise fu subito rinominato da Badoglio capo della polizia. Va menzionato che Senise fu una delle pochissime autorit\u00e0 che non seguirono il re e Badoglio nella fuga al Sud dopo l'armistizio di Cassibile e che per questo fu catturato a Roma dai tedeschi e fu deportato in un lager dal quale fu liberato alla fine della guerra. Il 6 settembre 1943, quando l'armistizio era gi\u00e0 stato firmato in segreto, prima che ne fosse data notizia pubblica era stata sciolta la MVSN, restituendo alla polizia tutte le sue principali funzioni. Con il decreto legislativo luogotenenziale 2 novembre 1944, n. 365, emanato durante la luogotenenza di Umberto II di Savoia, venne nuovamente istituito il \"'Corpo delle guardie di pubblica sicurezza\", con \"status\" di corpo militare.\nLa fine della guerra fu preceduta e seguita da situazioni di grave disagio dell'amministrazione, non in grado di assolvere ai suoi doveri istituzionali con risultati soddisfacenti. La divisione del paese e la guerra civile in Italia, alimentarono enormemente la confusione e l'insicurezza nella penisola, insieme al diffuso banditismo. In pi\u00f9, la polizia sotto la guida di Bocchini si era legata assai intimamente alle vicende governative, e spesso era lontana dalla fiducia della popolazione. Poco prima della liberazione, fu perci\u00f2 necessario impartire il divieto di appartenenza a partiti politici o sindacati per tutti gli appartenenti al Corpo, onde fugare il sospetto che l'attivit\u00e0 di polizia potesse ancora subire \"orientamenti\". A questo si univa anche il discusso utilizzo della polizia da parte del governo Badoglio, che la impieg\u00f2 in modo alquanto spiccio nel contrastare sommosse e tafferugli: le animosit\u00e0 venivano sedate con frequente uso delle armi da fuoco, provocando decine di morti che compromisero la reputazione presso l'opinione pubblica. Nonostante la gravit\u00e0 della situazione generale, nel 1945 si diede vita alle specialit\u00e0 della Polizia ferroviaria e della Polizia stradale, il cui primo compartimento fu insediato presso la questura di Milano.\nIl secondo dopoguerra e i reparti mobili.\nIl dicastero dell'Interno, dopo la Liberazione, fu assunto dal socialdemocratico Giuseppe Romita. Fu egli a istituire nel 1946 i \"reparti mobili\" ossia una forza di pronto impiego per l'ordine pubblico, sino ad allora gestito dall'Esercito. Vennero muniti dei primi manganelli di legno e di alcune Jeep avute in dono dall'esercito statunitense.\nLa nomina a ministro dell'interno di Mario Scelba, nel 1947, che a sua volta nomin\u00f2 Capo della Polizia Giovanni D'Antoni, determin\u00f2 una rapida riorganizzazione del Corpo delle Guardie di Pubblica Sicurezza. Furono dimissionati elementi introdotti alla fine della guerra, come la cosiddetta polizia ausiliaria, di cui fece parte un numero di ex partigiani che alcune stime hanno fissato in circa 20.000 unit\u00e0 (costituivano circa la met\u00e0 dell'organico complessivo), in quanto Scelba riteneva che essendo composte da un'alta percentuale di comunisti, per la maggior parte provenienti dalle Brigate Garibaldi, avrebbero potuto agire dall'interno delle forze dell'ordine per attuare la rivoluzione comunista in Italia. Inoltre la polizia ausiliaria evidenziava marcate problematicit\u00e0 di insubordinazione e abbandono di posto. L'equipaggiamento venne tuttavia ampliato, con la dotazione di mitragliatrici pesanti e addirittura di mortai da 81mm, allo stesso tempo, l'organizzazione dell'amministrazione veniva rivista e talune specialit\u00e0 venivano distinte in separati servizi direttamente dipendenti dalla direzione generale, come nel caso della Polizia postale, la Polizia stradale, la Polizia ferroviaria e la Polizia di frontiera.\nNel dicembre 1959 nacque il Corpo di polizia femminile, composto evidentemente da personale femminile e dedicato a tematiche delicate e di rilievo morale, come la protezione della donna e la tutela dei minori; il corpo, parallelo alla polizia \"tradizionale\", aveva anche la funzione pratica di supportare questa per alcuni compiti che non era opportuno affidare agli uomini, come ad esempio la perquisizione corporale delle donne. Le prime ispettrici entrarono in servizio nel 1961.\nGli anni sessanta: il ruolo di Angelo Vicari e lo sviluppo tecnologico.\nGli anni sessanta, caratterizzati dai movimenti giovanili e dai cambiamenti della societ\u00e0, che al rifiorire dell'economia univa la revisione dei rapporti sociali, furono guidati nella polizia dalla figura del prefetto Angelo Vicari, che vi lasci\u00f2 una traccia di fondamentale importanza.\nCon Vicari nacque la polizia criminale (\"criminalpol\"), inizialmente come una divisione per il coordinamento (concetto ancora una volta mutuato da altri corpi stranieri) dell'Interpol con alcuni servizi investigativi interni. Si ebbe inoltre una revisione dell'organizzazione delle scuole di istruzione, costituite in divisione autonoma, e la trasformazione della Scuola superiore di Polizia nell'Accademia di Polizia. In questa si formavano gli ufficiali militari, poich\u00e9 l'amministrazione risultava divisa, nelle carriere, nella formazione e nelle mansioni, fra le funzioni militari e quelle pi\u00f9 propriamente di polizia.\nGli ufficiali furono addestrati e gestiti in modo affine agli ufficiali dei carabinieri e, come per questi, una scelta aliquota veniva anche inviata presso la Scuola di guerra dell'esercito, per l'esigenza di mantenere aggiornata e coordinata la potenzialit\u00e0 di impiego bellico del Corpo (e soggettivamente per l'accesso ai gradi pi\u00f9 elevati).\nNonostante le condizioni del trattato di Parigi fra l'Italia e le potenze alleate imponessero una pesante limitazione del numero di soldati che l'Italia poteva arruolare \u2013 che influ\u00ec anche sugli organici del corpo \u2013 nacquero varie specialit\u00e0, mentre le questure specializzavano apposite squadre dedicate ad alcune tipologie d'impiego: le squadre volanti, mobili, omicidi e molte altre, distinte per competenze. Ci furono per\u00f2 alcuni esempi che diedero un certo prestigio al corpo, come il caso di Armando Spatafora unico autorizzato alla guida in servizio dell'unica Ferrari (250 GT/E) nera, in dotazione alla Squadra mobile di Roma.\nSe fino a met\u00e0 degli anni sessanta le auto della polizia dovevano sostare in Questura oppure fermarsi alle centrali telefoniche sparse lungo le strade principali delle citt\u00e0, nel 1965 si decise di creare un sistema di radiocomunicazioni veicolare, in contatto radio con la centrale. La prima centrale radio fu insediata alla questura di Milano, dove fu installato un gigantesco apparecchio \"Westinghouse 21\" di fabbricazione statunitense; l'iniziale della marca Westinghouse (\"W\") - per\u00f2 - entr\u00f2 nell'uso comune, e veniva resa nel codice radiofonico come \"Doppia Vela\" e \"Doppia Vela 21\". Questo divenne perci\u00f2 il nome in codice della centrale, mentre le auto desumevano i loro nominativi in codice radio dalla marca degli apparecchi di bordo, \"Iris\". Nel mercato entrarono presto - con nuove tecnologie di radiocomunicazione - una serie di produttori italiani, fra i quali Prod-El ed OTE. La centrale - che coincideva con la sala operativa - svolgeva quindi la funzione di centro di raccolta e smistamento interattivo delle informazioni necessarie per un pronto intervento nelle aree urbane di competenza, e presto sarebbe diventata il terminale del numero unico di pronto soccorso, il 113.\nAnche gli armamenti in dotazione erano alquanto superati; la pistola Beretta M51 sostitu\u00ec completamente la 34 (e la sua versione in 7,65 browning, la \"35\") nel giro di alcuni anni,tuttavia vi furono talvolta problemi per le cartucce calibro 9 \u00d7 19 mm Parabellum. \nLa contestazione e gli anni di piombo.\nA partire dal \"sessantotto\", si ebbero vari scontri con movimenti ed associazioni studentesche; dai primi disordini scoppiati alla facolt\u00e0 di Architettura dell'Universit\u00e0 di Roma \u2013 La Sapienza, si pass\u00f2 a violenze stradali di crescente frequenza in tutte le principali citt\u00e0 italiane, che vedevano la polizia costretta in pratica a organizzare vere e proprie azioni anti-guerriglia. Fu accelerato lo studio dei proiettili lacrimogeni, una sorta di granate capaci di sprigionare appunto gas lacrimogeno, e per questo i reparti di ordine pubblico furono nuovamente dotati del fucile Carcano Mod. 91, cui venne applicato un piccolo tromboncino per questo tipo di lanci. Furono blindati auto e furgoni (poi chiamati direttamente \u00abblindati\u00bb), si trovarono i fondi di bilancio per le pallottole e si introdusse la pistola mitragliatrice Beretta M12. Furono riveduti integralmente i servizi di anti-sabotaggio e scorta, e le schedature politiche furono potenziate. Le uniformi vennero unificate: se prima le forze impiegate in ordine pubblico indossavano il grigioverde, lasciando alle altre la \u00abspezzata\u00bb (giubba blu e pantaloni grigio azzurri), tutte ora indossavano quest'ultima e anche i veicoli (prima grigi per l'ordine pubblico e verdi, anzi \u00abverdoni\u00bb, per il resto) furono tutti riverniciati con una nuova livrea bianco-celeste, e scomparvero le differenze fra le uniformi degli ufficiali e quelle del personale dei ruoli inferiori.\nAlla fine degli anni sessanta, segnata dalla contestazione studentesca, da quella operaia e dalla strage di piazza Fontana, gli organi di polizia finirono sotto inchiesta per la morte di Giuseppe Pinelli, avvenuta il 15 dicembre 1969, ferroviere e attivista anarchico morto cadendo da una finestra del quarto piano della Questura di Milano, durante le indagini sulla strage di tre giorni prima. Gli esponenti della sinistra extraparlamentare accusarono le forze dell'ordine di averlo gettato dalla finestra, in particolare il commissario Luigi Calabresi: questa ipotesi fu smentita da due istruttorie (la prima parl\u00f2 di suicidio, la seconda di malore), ma per una parte della popolazione si trattava di omicidio e fu indicato nel commissario un capro espiatorio su cui scagliarsi.\nDurante gli anni settanta si ebbero vertiginose espansioni del crimine e l'intensificarsi di episodi di terrorismo, tentativi di colpo di Stato, banditismo (sequestri di persona), contrabbando, traffico di stupefacenti, rapine, estorsioni, fenomeni mafiosi, proliferare del racket delle estorsioni e dell'usura, oltre all'effervescenza politica che per molti anni si tradusse in quotidiani scontri armati fra fazioni politiche e fra queste e il corpo di polizia, il decennio si apr\u00ec con l'omicidio di Luigi Calabresi nel 1972 in un agguato sotto casa.. I due omicidi e la tensione politico-sociale attorno ad esse lasciavano prevedere che i rapporti fra una parte della cittadinanza e le istituzioni si sarebbero pesantemente incrinati.\nGli eventi del decennio vennero definiti di \"anni di piombo\"; durante tale periodo le forze di polizia italiane, registrarono un incremento di perdite (77 agenti di P.S., 27 carabinieri, 5 agenti di custodia e 4 guardie giurate). L'emergenza fu affrontata dai governi in carica con alcune manovre legislative, che conferivano poteri pi\u00f9 elastici agli agenti (ad esempio in materia di fermo di indiziato di delitto), arroventandosi la polemica sulla legge Reale e sulla supposta \u00absvolta autoritaria\u00bb, mentre amministrativamente furono ristrutturate le branche dedicate alla lotta al terrorismo. Nacque l'UCIGOS, operante sul territorio attraverso le DIGOS di ciascuna questura e attraverso i NOCS, corpo d'\u00e9lite di pronto impiego per operazioni speciali.\nLa riforma dei servizi segreti italiani - operata ai sensi della legge legge 24 ottobre 1977, n. 801 - che da un lato ne centralizzava al governo il controllo politico diretto con la sottomissione al CESIS, ma dall'altro apriva a facilitazioni operative per il coordinamento dell'azione dei servizi e delle forze - apr\u00ec la speranza degli operatori alla prospettiva di una riforma anche della polizia. Funzionari e agenti reclamavano dallo Stato, con voce sempre pi\u00f9 pressante, una revisione delle condizioni di lavoro, di inquadramento di carriera, di snellimento e facilitazione delle mansioni, oltre a un miglior rispetto della incombenza di sacrificio in cui si trovavano, peraltro per stipendi indecorosi, per ragione di professione.\nLa riforma del 1981 e la smilitarizzazione.\nAll'inizio degli anni ottanta, con la riforma avvenuta con la legge 1\u00ba aprile 1981, n. 121\u2013 che ebbe tra i promotori il generale Enzo Felsani \u2013 venne riorganizzato lo status e la struttura della polizia italiana. Fino ad allora infatti, sotto il generico termine \u00abpolizia\u00bb venivano raggruppati soggetti appartenenti a tre distinte organizzazioni:\nQuesta riforma era stata preceduta da una campagna rumorosa: mentre stavano nascendo le organizzazioni terroristiche, sfilavano i cortei che chiedevano il disarmo delle forze di polizia. Per giustificare questa presa di posizione gli esponenti politici affermarono che era meglio se la polizia fosse rimasta disarmata durante le manifestazioni sindacali, al fine di evitare incidenti. Riorganizzare lo status e la struttura della polizia italiana era necessario, e anche la smilitarizzazione, finito il periodo dell'emergenza: farlo mentre organizzazioni come le BR e Prima Linea infierivano contro lo Stato fu imprudente e rischioso.\nCon la riforma le tre diverse componenti furono fuse nel corpo quale \u00abcorpo civile militarmente organizzato\u00bb per la tutela dello Stato e dei cittadini da reati e turbative dell'ordine pubblico. Il Corpo acquisiva un ordinamento civile (le mostrine non avevano pi\u00f9 la stella, simbolo dei corpi militari, sostituita dal monogramma \u00abRI\u00bb con arruolamento aperto a uomini e donne. Il divieto di far parte e di iscriversi a organizzazioni politiche o sindacali fu in parte mitigato dalla possibilit\u00e0 di costituire sindacati interni.\nI gradi militari furono sostituiti dalle \"qualifiche\": Gli \"appuntati di P.S.\" e le \"guardie di P.S.\" assunsero le denominazioni di \"assistenti\" e \"agenti\", i \"sottufficiali di P.S.\" furono inquadrati, in base al grado rivestito, nei neo-costituiti ruoli degli \"ispettori\" e \"sovrintendenti\" mentre gli \"ufficiali di P.S.\" furono inglobati tra i \"funzionari\" e gli \"ufficiali superiori\" tra i \"dirigenti\". La riforma introdusse l'organizzazione del personale in 3 differenti ruoli organizzativi: ruolo di polizia, ruolo tecnico/tecnico-scientifico e ruolo sanitario. Inoltre furono anche rivisti i provvedimenti disciplinari avverso gli appartenenti al Corpo.\nGli anni 2000 e le inchieste giudiziarie.\nA partire dai primi anni 2000, in seguito ad alcuni avvenimenti quali i fatti della scuola Diaz e dei processi e decisioni giudiziarie sul G8 di Genova, ma anche di alcuni episodi di cronaca nera avvenuti tra il 2005 e il 2006 quali il caso Aldrovandi, e la morte di Riccardo Rasman, in Italia \u00e8 iniziato un dibattito circa la necessit\u00e0 di poter garantire lo stato di diritto e rendere obbligatorie divise che permettano l'identificazione degli agenti o strumenti di ripresa indossabili dagli stessi.\nNel 2013 e nel 2014 diverse polemiche sorsero in seguito al comportamento di agenti e sigle sindacali di categoria durante alcuni processi giudiziari, come quello relativo ad Aldrovandi ed alla morte di Stefano Cucchi.\nNel 2018 fu presentata alla stampa YouPol, un'applicazione gratuita per terminali mobili con sistemi iOS e Android, che permette ai cittadini di comunicare con la Sala Operativa della Questura locale e di inoltrare segnalazioni inerenti fatti di spaccio di sostanze stupefacenti, bullismo e violenza commessa all'interno delle mure domestiche. Le segnalazioni vengono automaticamente associate alla posizione del terminale e possono essere effettuate anche in forma anonima, allegando eventualmente immagini o file video.\nOrganizzazione.\nI vertici.\nA capo della Polizia di Stato \u00e8 posto un prefetto, con la qualifica di capo della polizia \u2013 direttore generale della pubblica sicurezza. Egli \u00e8 anche Presidente onorario dell'Associazione nazionale Polizia di Stato. L'attuale capo della Polizia \u00e8 Lamberto Giannini.\nLo affiancano altri tre prefetti con qualifica di vice capo della polizia:\nCome previsto dalle regole dell'ordinamento ministeriale, il Dipartimento della pubblica sicurezza \u00e8 organizzato in direzioni centrali e in uffici di pari livello, anche a carattere interforze. Dal Dipartimento dipendevano anche le \"Direzioni interregionali della Polizia di Stato\" \u2013 in tutto sette \u2013 soppresse ai sensi del, comma 430, della legge 27 dicembre 2006, n. 296, a decorrere dal 1\u00ba dicembre 2007 e le relative funzioni sono ripartite tra le strutture centrali e periferiche della stessa amministrazione, con esse \u00e8 stata soppressa la qualifica di dirigente generale delle pubblica sicurezza di livello B (equivalente al generale di corpo d'armata). Nelle stesse sedi sono stati istituiti i Servizi tecnico logistici e patrimoniali della Polizia di Stato, diretti da dirigenti superiori (qualifica equivalente al \"generale di brigata\").\nDirezioni e uffici.\nLa riorganizzazione della Polizia di Stato ha consentito il potenziamento e la ulteriore specializzazione di diverse branche operative, distinte in apposite divisioni o reparti di specialit\u00e0. Questi dipendono dalle apposite direzioni e uffici tutti inquadrati nel Dipartimento della pubblica sicurezza.\nCompiti istituzionali.\nIn quanto autorit\u00e0 di pubblica sicurezza, oltre a vigilare sull'ordine pubblico e provvedere al mantenimento della sicurezza cittadina, fornisce soccorso a soggetti pubblici e privati in caso di infortuni, e favorisce la risoluzione pacifica dei dissidi tra privati.\nSi occupa inoltre di addestrare presso le sue strutture, personale appartenente ad altri Corpi, ovvero la Guardia di Finanza e l'Arma dei Carabinieri, relativamente alla repressione delle infrazioni al Codice della strada presso il Centro addestramento della Polizia Stradale sito in Cesena. Invece viene impiegata per la formazione degli agenti di polizia locale al tiro, alla guida operativa e alla difesa personale.\nTra le altre cose, i compiti precisi variano per ciascun reparto e per ogni specialit\u00e0 del corpo.\nPersonale.\nReclutamento.\nSi diviene agente della polizia di stato tramite concorso pubblico per titoli ed esami attraverso apposito bando, che a seconda della qualifica pu\u00f2 avere delle aliquote riservate a personale gi\u00e0 in servizio o ai figli delle \"vittime del dovere\". Dal 1\u00ba gennaio 2005, con la legge 23 agosto 2004, n. 226 i posti messi a concorso per allievo agente furono riservati, fino al 31 dicembre 2020, a coloro che stiano svolgendo o abbiano svolto un periodo di ferma nelle forze armate italiane come volontari in ferma annuale (VFP1) o quadriennale (VFP4). Per i nati entro il 1985 incluso (salvi i rinvii per studio) era inoltre necessario essere in regola con gli obblighi di leva (il che vuol dire aver prestato il servizio militare in Italia).\nNello specifico, le modalit\u00e0 di accesso al corpo sono tuttora regolate da alcuni decreti del Ministero dell'interno: il d.m. 6 aprile 1999 n. 115, il d.m. 2 dicembre 2002 n. 276. I requisiti di idoneit\u00e0 psico-fisica sono stabiliti dal d.m. 30 giugno 2003 n. 198 mentre le materie oggetto della prova d'esame dal d.m. 28 aprile 2005 n. 129. Sono inoltre previsti limiti di et\u00e0 per essere nominato allievo agente di polizia: massimo 26 anni. Dopo aver vinto il concorso, a seconda del ruolo, i vincitori vengono inviati nelle varie strutture dedicate all'addestramento (ad esempio la scuola allievi agenti o la scuola superiore di polizia) con durata variabile a seconda della qualifica. Una disciplina generale \u00e8 oggi anche contenuta nel d.lgs. 15 marzo 2010, n. 66 che prevede anche riserva in posti nei casi tassativamente indicati dalla legge.\nIscrizione ai sindacati.\nIl personale del corpo, dopo la riforma del 1981, ha la possibilit\u00e0 di iscriversi a sindacati purch\u00e9 siano costituiti da soggetti appartenenti al corpo stesso. Sono tuttavia esclusi il diritto di sciopero e le azioni sostitutive dello stesso, limitatamente per\u00f2 al periodo di servizio, e che comunque possano pregiudicare esigenze di tutela dell'ordine e della sicurezza pubblica o le attivit\u00e0 di polizia giudiziaria.\nTra i sindacati interni del personale della Polizia di Stato vi sono:\nRuoli.\nL'ordinamento dei ruoli del personale \u00e8 disciplinato dal DPR 24 aprile 1982, n. 335. In particolare l'art. 1 prevede i seguenti ruoli:\nIl DPR 24 aprile 1982, n. 337. disciplina invece il ruolo che espleta servizio tecnico \u2013 scientifico. L'art. 1 prevede i seguenti ruoli equiparabili:\nI ruoli del personale direttivo e dirigente sono invece disciplinati dal D.Lgs. 5 ottobre 2000, n. 334, modificato dal D.Lgs. 28 dicembre 2001, n. 477.\nDotazione.\nI materiali in dotazione al personale sono stoccati e raccolti nei magazzini V.E.C.A. (acronimo di \"\"Vestiario\", \"Equipaggiamento\", \"Casermaggio\", \"Armamento\"\"), dipendenti dalla Direzione centrale dei servizi tecnico-logistici e della gestione patrimoniale del Dipartimento della pubblica sicurezza.\nArmamento.\nIl personale ha in dotazione individuale una pistola d'ordinanza Beretta 92FS (cal. 9\u00d719 mm Parabellum), e come dotazione di reparto, una pistola mitragliatrice Beretta M12 (9\u00d719 mm Parabellum), mentre altri reparti specialistici (es. squadra mobile, UOPI, NOCS, reparti mobili, tiratori scelti) hanno accesso a vari tipi di armi o artifizi. Dal 2018 in 12 citt\u00e0 italiane \u00e8 iniziata la sperimentazione del taser.\nAutomezzi.\nLa Polizia di Stato impiega oggigiorno diverse autovetture italiane, dalle versatili e meno tradizionali Fiat Punto 60 (usate prevalentemente per ricognizione) alle Alfa Romeo 159 2.4 JTDm, marchio storico della flotta, ed estere come, per esempio, le Subaru Legacy SW e Forester o come i Land Rover Discovery nelle varie versioni e a volte BMW Serie 3 SW. Vengono usate anche vetture di altre case che generalmente si vedono sulle autostrade e che sono fornite dalle stesse societ\u00e0 concessionarie autostradali. Nel maggio 2004 sono state cedute dalla Lamborghini, in comodato d'uso, due Gallardo e, oltre a quelle, vengono utilizzate le Hurac\u00e1n, dotate di motore 10 cilindri a V e 520 CV, con la classica livrea bianco/blu e vari accessori opzionali (tra cui un contenitore per il trasporto di organi e un defibrillatore semiautomatico). Le vetture vengono utilizzate sull'autostrada A3 Salerno-Reggio Calabria e sulla A14 Bologna-Taranto. Nel 2008 le vetture consegnate nel 2004 sono state sostituite con versioni aggiornate (LP 560-4), sempre fornite dalla casa automobilistica italiana. Una delle due vetture \u00e8 stata distrutta in un incidente il 30 novembre del 2009. Dal 2015 la casa automobilistica spagnola SEAT ha consegnato alla Polizia di Stato delle SEAT Le\u00f3n.\nNel passato sono state utilizzate dalle questure le famose Alfa Romeo Giulia, Alfetta, Alfasud, Giulietta, Alfa Romeo 33, Fiat Marea, Fiat Bravo (nuovo modello), Alfa Romeo 155. Svariate le auto \"civetta\" (con colori civili e targhe di copertura), anche grazie alla possibilit\u00e0 di utilizzare, a tale scopo, vetture confiscate. Fra queste erano state annoverate anche delle \"supercar\", poi restituite dalla polizia a causa degli eccessivi costi di gestione, che rendevano pi\u00f9 opportuno impiegare le scarse risorse a disposizione per la protezione dei cittadini sul territorio e le indagini. Le auto acquistate nuove appaiono in livrea (o in servizio) in genere dopo un lasso di tempo di circa un biennio rispetto al lancio sul mercato della versione civile. Ci\u00f2 a causa della procedura burocratica di scelta prima, e di gara in tempi pi\u00f9 recenti. Le societ\u00e0 autostradali hanno nel passato acquistato e dato in comodato alla polizia Alfa Romeo Giulia, Alfetta, Alfa Romeo 90, Alfa Romeo 75, Alfa Romeo 156. Oltre a queste, la polizia ha utilizzato direttamente anche l'Alfa 155, di cui si trovano tuttora alcuni esemplari \u2013 versione 16 valvole del 1996 \u2013 operativi, utilizzati ormai per compiti non di pronto intervento.\nI Reparti mobili della Polizia di Stato hanno in dotazione mezzi specifici per le loro esigenze. Sono dotati, in particolare di furgonati, e fuoristrada blindati oltre alle normali vetture di pattuglia come:\nLe auto della polizia operante nei tratti autostradali appartengono alle societ\u00e0 che ne hanno la gestione, le quali dispongono quindi liberamente delle vetture a fine carriera. Il corpo di polizia \u2013 dal canto suo \u2013 metteva all'asta i propri veicoli (dichiarati dismessi e permanentemente inidonei al servizio, dopo una procedura burocratica ad hoc) allorquando le riparazioni necessarie fossero valutate non pi\u00f9 convenienti. Spesso, prima di arrivare alla vendita, i veicoli venivano \"spostati\" e impiegati in compiti sempre meno \"stressanti\", cos\u00ec da ottimizzare le risorse: molte volanti, quindi, terminavano la propria carriera dedicandosi a servizi minori (quali consegna posta, trasporti vari, ecc.).\nL'alienazione di auto civetta e di vetture coi colori d'istituto veniva usualmente destinata a commercianti; alcuni mezzi venivano poi re-immatricolati con targhe civili e rivendute a privati. Dei mezzi ex polizia, per\u00f2, da qualche anno non \u00e8 pi\u00f9 possibile la re-immatricolazione su strada. Pratica che \u2013 del resto \u2013 era comunque sempre meno in uso, complice la mutazione del mercato dell'auto in generale, dotato di offerte sempre maggiori e modelli nuovi lanciati con sempre maggiore frequenza.\nLa Polizia ha iniziato a interessarsi della preservazione del proprio patrimonio automobilistico grazie all'interessamento di alcuni dipendenti (che dettero luogo ad alcune realt\u00e0 locali, quali la Scuderia delle Pantere Storiche, istituita a Firenze nel 1989). Oggi, le auto della polizia ritenute maggiormente interessanti sono comunque custodite \u2013 quasi un esemplare restaurato per ogni modello utilizzato (manca a oggi, ad esempio, la 155) \u2013 e visitabili, presso una realt\u00e0 istituzionale dedicata: il Museo delle Auto della polizia, fondato a Roma nel 2004.\nMezzi aerei.\nOggi la Polizia di Stato pu\u00f2 contare sull'appoggio di svariati velivoli, sia ad ala fissa che mobile, i quali, a seconda delle loro specifiche, vengono usati con diversi compiti e in diversi ruoli.\nAeromobili a pilotaggio remoto (APR).\nNegli ultimi anni, a seguito della nuova legge Antiterrorismo del 2015 e del relativo decreto attuativo, sia l'Arma dei Carabinieri che la Polizia di Stato hanno avviato progetti di sperimentazione per dotarsi di droni a pilotaggio remoto come mezzi ausiliari per il controllo del territorio. Questi droni devono essere prodotti da aziende in possesso di uno specifico Certificato di progetto per le forze di polizia e di autorizzazioni rilasciate dall'Enac (che nell\u2019ottica di garantire il contenimento dell\u2019emergenza epidemiologica \u201ccoronavirus\u201d e al fine di consentire le operazioni di monitoraggio degli spostamenti dei cittadini sul territorio comunale, prevista dai D.P.C.M. del 9 marzo 2020, ha dotato anche le Forze dell\u2019Ordine di molti centri urbani della possibilit\u00e0 di dotarsi di droni) al momento in possesso di poche aziende come FlyTop, I.D.S. (Ingegneria Dei Sistemi) e Nimbus. Le forze dell'ordine hanno inoltre la facolt\u00e0 di affidarsi a mezzi e personali privati per l'impiego di APR.\nSimbologia.\nLa Polizia di Stato \u00e8 rappresentata da:\nDivise.\nLa Polizia di Stato dispone di diverse divise:\npantalone in tessuto tecnico grigio azzurro con filetti cremisi, felpato per l'inverno ed in tessuto tecnico traspirante per l'estate; camicia con taglio \"a polo\" in tessuto tecnico blu, con filetti cremisi al colletto e scritta \"POLIZIA\" sulla schiena e sul petto sinistro, a maniche lunghe per l'inverno ed a maniche corte per l'estate; maglioncino lupetto in pile grigio azzurro con scritta \"POLIZIA\" sul petto per l'inverno; giubbotto corto in tessuto tecnico blu con scritta catarifrangente \"POLIZIA\" sulla schiena, con interno staccabile mod. \"softshell\" (da poter utilizzare anche separatamente per adeguare meglio la protezione termica alle temperature esterne); cinturone blu in cordura, con fondina in tecnopolimero ad estrazione rapida; stivaletti tattici in pelle per l'inverno e pelle/cordura per l'estate;\nBerretto tipo \"baseball\" con fregio, in panno blu per l'inverno ed in tessuto leggero blu per l'estate.\nFregio da berretto e da basco.\nAquila eretta dorata, con scudo cremisi e monogramma \"RI\", sormontata da torre trimerlata.\nMostrine.\nMostrine con fiamma dorata su campo cremisi alla base della quale vi \u00e8 il monogramma \"RI\"; lunghe e ricamate per i funzionari, corte e ricamate per gli ispettori superiori sostituti commissari e di metallo per il restante personale di Polizia.\nDati statistici.\n2005.\nNel 2005 la Polizia di Stato contava un totale di 105.324 agenti (di cui oltre 15.000 donne) cos\u00ec ripartiti:\n2012.\nL'organico previsto ammontava a 115.000 uomini (di cui 105.000 agenti del ruolo operativo e 10.000 appartenenti al ruolo tecnico-scientifico e sanitario) ma a causa delle carenze di quest'ultimo il personale complessivo annoverava circa 105.000 unit\u00e0. Il 15% era costituito da donne.\nPoco meno di 6.000 operatori erano distaccati in funzioni tecniche, destinate a fornire supporto logistico e di assistenza tecnica al restante personale. Circa 2.000 agenti risultavano invece assegnati al servizio di polizia di prossimit\u00e0.\nFesta della Polizia di Stato.\nLa festa della Polizia di Stato italiana ricorre il 10 aprile e celebra il Giorno della pubblicazione in Gazzetta Ufficiale della normativa di riforma, la legge 1\u00ba aprile 1981, n. 121, che diede una nuova riorganizzazione alla struttura della Polizia italiana.\nMedaglie e decorazioni concesse dalla Polizia di Stato.\nDal 5 giugno 1990 - attuale:\nMedaglia al merito di servizio della Polizia di Stato\nCroce di anzianit\u00e0 di servizio della Polizia di Stato\nMedaglia al merito di lunga navigazione aerea della Polizia di Stato\nMedaglia al merito di lunga navigazione della Polizia di Stato\nMedaglia di commiato della Polizia di Stato\nMedaglie commemorative\nMedaglia d'oro ai familiari e ai grandi invalidi \"Vittime del Dovere\" della Polizia di Stato\ndal 7 luglio 2006 - attuale:\nNastrino di lungo impiego nei servizi di ordine pubblico\ndal 10 ottobre 2011 - attuale:\nOnorificenze concesse alla Bandiera della Polizia di Stato.\nLa Bandiera del Corpo della Polizia di Stato \u00e8 decorata delle seguenti onorificenze (aggiornamento ad agosto 2019):\n 3 Medaglia d'argento al valor civile\n 1 Medaglia di bronzo al merito civile"}
{"id": "552104", "revid": "1652635", "url": "https://it.wikipedia.org/wiki?curid=552104", "title": "Kubok SSSR", "text": "Kubok SSSR (in russo \u041a\u0443\u0431\u043e\u043a \u0421\u0421\u0421\u0420, letteralmente \"Coppa dell'URSS\"), fu la coppa calcistica dell'Unione Sovietica.\nSi tenne dal 1936 al 1992 ed era organizzata dalla federazione calcistica sovietica."}
{"id": "552113", "revid": "8660", "url": "https://it.wikipedia.org/wiki?curid=552113", "title": "Allm\u00e4nna Idrottsklubben", "text": "L'Allm\u00e4nna Idrottsklubben o AIK \u00e8 un club polisportivo svedese di Stoccolma la cui sede \u00e8 a Solna, municipalit\u00e0 dell'area metropolitana della capitale.\n\u00c8 tra i club pi\u00f9 titolati del Paese, soprattutto per le sezioni di calcio e di hockey su ghiaccio. Fu fondata come societ\u00e0 di atletica nel 1891 da Isidor Behrens; dal 1937 ha sede a Solna, municipalit\u00e0 a nord di Stoccolma. Per tradizione, il re Carlo XVI Gustavo \u00e8 un membro del club.\nSezioni e squadre attive.\nIn passato la societ\u00e0 ha avuto numerose altre sezioni, oggi non pi\u00f9 attive. Oltre a quella nata con la polisportiva, quella di atletica leggera (1891-1929), sono state aperte le sezioni di badminton (1945-1966), tennis tavolo (1933-1977), lotta (1893), curling (1946-1973), ciclismo (1897), tiro alla fune (1893), pattinaggio di figura (1897 e poi 1947-1952), orientamento (1901), canottaggio (1893), nuoto (1894), sci (1892-?), pattinaggio di velocit\u00e0 (1892-?), tiro (1894), kicksled (1892-1900), tennis (1932-1978) e sollevamento pesi (1893)."}
{"id": "552124", "revid": "486946", "url": "https://it.wikipedia.org/wiki?curid=552124", "title": "Coppa sovietica", "text": ""}
{"id": "552126", "revid": "486946", "url": "https://it.wikipedia.org/wiki?curid=552126", "title": "Ararat Yerevan", "text": ""}
{"id": "552129", "revid": "123132238", "url": "https://it.wikipedia.org/wiki?curid=552129", "title": "Adana", "text": "Adana (anticamente \"Antiochia di Cilicia\") \u00e8 la quinta citt\u00e0 turca in termini di popolazione, capoluogo della provincia omonima. Amministrativamente Adana costituisce uno dei comuni metropolitani della Turchia, formato dai centri urbani di 4 distretti: \u00c7ukurova, Sar\u0131\u00e7am, Seyhan e Y\u00fcre\u011fir.\nGeografia fisica.\nSi trova poco distante dal Mare di Levante, presso il fiume Seyhan.\nStoria.\nFu fondata da Alessandro Magno.\nFu teatro del massacro di Adana del 1909 a discapito della ricca popolazione cristiana, composta da armeni, greci e assiri.\nSociet\u00e0.\nLa popolazione di Adana \u00e8 etnicamente diversificata ed \u00e8 costituita da turchi (compresi gli y\u00f6r\u00fck), arabi e curdi. La crescita della popolazione rallent\u00f2 tra il 1885 e il 1927 a causa del massacro di Adana e delle deportazioni della locale comunit\u00e0 armena. La citt\u00e0 ospit\u00f2 migliaia di rifugiati musulmani dal Caucaso, tra i quali i circassi, dalla penisola balcanica, tra i quali bosgnacchi e albanesi arrivati a causa delle guerre balcaniche, raggiunti poi da musulmani cretesi giunti in seguito allo scambio di popolazioni tra Grecia e Turchia.\nLa locale comunit\u00e0 araba \u00e8 concentrata nel quartiere di Kar\u015f\u0131yaka, nel distretto di Y\u00fcre\u011fir. La citt\u00e0 \u00e8 stata la destinazione di migliaia di rifugiati curdi, costretti ad abbandonare i loro villaggi nel contesto delle tensioni nel sud-est del Paese. I curdi vivono maggiormente nei quartieri meridionali della citt\u00e0. I conos, una trib\u00f9 rom originaria della Romania e stabilitasi ad Adana durante le guerre balcaniche, \u00e8 concentrata maggiormente nel quartiere di Sinanpa\u015fa.\nSi stima che centinaia di famiglie di cripto-armeni vivano in citt\u00e0, identificandosi per decenni come arabi, curdi o turchi. I cristiani, comprendendo gli armeni, i greci e gli assiri, costituivano il 45% della popolazione cittadina prima del 1915.\nLa religione maggioritaria \u00e8 l'Islam sunnita, anche se \u00e8 presente una cospicua minoranza alevita originaria di Kahramanmara\u015f, mentre buona parte degli arabi di Adana sono alawiti.\nLa cultura eterogenea della citt\u00e0 include una vasta componente laica. A differenza di quanto avviene in gran parte della Turchia, ad Adana il consumo di bevande alcoliche, in particolare del rak\u0131, \u00e8 diffuso e associato alla cucina locale. Similmente al resto della costa mediterranea, la citt\u00e0 rappresenta una roccaforte del kemalismo e la politica in citt\u00e0 \u00e8 dominata dal Partito Popolare Repubblicano.\nCultura.\nCucina.\nLa cucina di Adana \u00e8 influenzata perlopi\u00f9 dalle tradizioni culinarie y\u00f6r\u00fck, arabe e armene. Piatti piccanti e grassi a base di carne (di solito di agnello o montone) e bulgur sono comuni. L'utilizzo del bulgur in cucina, alimento costituito da grano duro integrale germogliato, \u00e8 tradizionale di Adana.\nL'Adana Kebab \u00e8 un kebab a base di carne macinata ed \u00e8 il principale piatto associato alla cultura culinaria cittadina. L'Adana Kebab viene solitamente servito con insalata di cipolle, insalata verde e pomodori ben tritati. Il rak\u0131 e il \u015falgam di solito accompagnano il piatto come bevanda. Ci sono molte variet\u00e0 di insalate tipiche della citt\u00e0. L'insalata di ravanelli con tahina \u00e8 popolare e si trova solo nella regione di \u00c7ukurova.\nAnche i piatti a base di verdure sono popolari in citt\u00e0. Oltre al concentrato di pomodoro, il concentrato di pepe \u00e8 usato in quasi tutti i piatti. La citt\u00e0 \u00e8 anche famosa per il \u015f\u0131rdan, salsiccia fatta in casa ripiena di riso e cumino, e il pa\u00e7a. Il bicibici, a base di amido in gelatina, acqua di rose e zucchero, viene servito con ghiaccio tritato e consumato soprattutto in estate. Inoltre, la citt\u00e0 ha una serie di dessert famosi, come il Halka Tatl\u0131 e il Ta\u015f Kaday\u0131f.\nLuoghi d'interesse.\nLuoghi di interesse sono le mura, il castello che domina la citt\u00e0 dall'alto del XVI secolo e la bella moschea centrale Sabanc\u0131 (\"Sabanc\u0131 Merkez Camii\"). \u00c8 inoltre un importante centro industriale (industrie tessili, meccaniche, alimentari e del tabacco) e commerciale. Tra le aziende della citt\u00e0 si segnala il costruttore di autobus Temsa.\nInfrastrutture e trasporti.\nL'aeroporto di Adana \u00e8 a servizio della citt\u00e0."}
{"id": "552136", "revid": "729019", "url": "https://it.wikipedia.org/wiki?curid=552136", "title": "Run (isola)", "text": "Run (in indonesiano Pulau Run anche chiamata talvolta Rhun) \u00e8 una delle pi\u00f9 piccole Isole Banda, facenti parte dell'Indonesia. Si estende all'incirca per 3\u00a0km di lunghezza e meno di un 1\u00a0km in larghezza.\nEra considerata di enorme importanza economica grazie al valore delle spezie di noce moscata e macis che sono ottenute dall'albero della noce moscata (Myristica fragrans), che a quel tempo cresceva solo nelle isole Banda.\nStoria.\nAll'epoca della rotta delle spezie i marinai della Compagnia britannica delle Indie orientali della seconda spedizione di James Lancaster, John Davis e John Middleton, che stazionavo inizialmente a Bantam, nell'isola di Giava, raggiunsero per primi l'isola nel 1603 e stabilirono buoni rapporti con gli indigeni.\nIl 23 dicembre 1616 il capitano Nathaniel Courthope raggiunse Run per difenderla dalle rivendicazioni della Compagnia olandese delle Indie orientali. Fu siglato un contratto con gli indigeni che accettarono il Re d'Inghilterra come sovrano dell'isola. Dopo quattro anni di assedio olandese e l'assassinio durante un'imboscata di Nathaniel Courthope nel 1620, gli inglesi ed i loro alleati locali lasciarono l'isola senza opporre resistenza.\nSecondo il Trattato di Westminster del 1654 che concluse la Prima guerra anglo-olandese (1652-1654), Run avrebbe dovuta essere restituita all'Inghilterra. Il primo tentativo fall\u00ec nel 1660 a causa di alcuni vincoli imposti degli olandesi; dopo il secondo tentativo nel 1665 i commerciati inglesi vennero espulsi nello stesso anno e gli olandesi distrussero gli alberi della noce moscata.\nDopo la Seconda guerra anglo-olandese del 1665-1667 l'Inghilterra e le Province Unite confermarono nel Trattato di Breda lo \"status quo\": gli inglesi conservavano l'isola di Manhattan, che avevano occupato illegalmente nel 1664 cambiandone il nome da New Amsterdam a New York in onore di Giacomo II, mentre Run venne ufficialmente lasciata agli olandesi.\nIl monopolio olandese della noce moscata e del macis termin\u00f2 con l'introduzione degli alberi di noce moscata a Ceylon, Singapore ed in altre colonie britanniche nel 1817, dopo la conquista dell'isola principale Bandalontor nel 1810 da parte del capitano Christopher Cole, che condusse al declino della supremazia olandese nel commercio delle spezie.\nOggi sull'isola si trovano ancora degli alberi di noce moscata."}
{"id": "552143", "revid": "599013", "url": "https://it.wikipedia.org/wiki?curid=552143", "title": "H\u00e9l\u00e8ne Segara", "text": ""}
{"id": "552145", "revid": "23885", "url": "https://it.wikipedia.org/wiki?curid=552145", "title": "Nuovo Partito Nazionale (Sudafrica)", "text": ""}
{"id": "552146", "revid": "48479", "url": "https://it.wikipedia.org/wiki?curid=552146", "title": "Taotzang", "text": ""}
{"id": "552148", "revid": "48479", "url": "https://it.wikipedia.org/wiki?curid=552148", "title": "Tao Tzang", "text": ""}
{"id": "552154", "revid": "1372005", "url": "https://it.wikipedia.org/wiki?curid=552154", "title": "Luise Rainer", "text": "Biografia.\nEra la figlia di Heinrich Rainer e Emilie K\u00f6nigsberger, chiamati in famiglia \"Heinz\" (morto nel 1956) e \"Emmy\" (morta nel 1961).\nLuise Rainer \u00e8 stata la prima (e la pi\u00f9 giovane) interprete femminile a vincere due Oscar consecutivi come migliore attrice protagonista nel 1937 con \"Il paradiso delle fanciulle\" e nel 1938 con \"La buona terra\", risultato che raggiunger\u00e0 successivamente solo Katharine Hepburn (e fra gli uomini Spencer Tracy e Tom Hanks).\nAlla MGM.\nNata come attrice di teatro sotto l'egida di Max Reinhardt, ancora adolescente raggiunse la fama e debutt\u00f2 sul grande schermo in produzioni tedesche. Un contratto di 7 anni con la MGM la allontan\u00f2 tempestivamente dall'avanzare impetuoso del nazismo in Europa. Il suo esordio con la nota casa di produzione hollywoodiana avvenne nella commedia \"La modella mascherata\" (1935). Il suo co-protagonista William Powell not\u00f2 il suo talento e la coppia venne nuovamente riunita nello sfavillante \"Il paradiso delle fanciulle\" (1936), dove interpreteranno Florenz Ziegfeld e la sua compagna Anna Held.\nL'abilit\u00e0 nei numeri musicali e la nota \"scena del telefono\" (nella quale Anna Held telefona al suo ex marito Ziegfeld per congratularsi del suo nuovo matrimonio con un'altra attrice) consentirono a Luise Rainer di aggiudicarsi il suo primo Oscar, assegnatole nel 1937. L'anno successivo, sull'onda del successo, venne scritturata come protagonista, accanto a Paul Muni, di un'altra megaproduzione, \"La buona terra\", tratto dall'omonimo romanzo di Pearl S. Buck, vincitore nel 1931 del Premio Pulitzer. L'attrice trionf\u00f2 nel ruolo della contadina cinese O-Lan, e venne premiata con un secondo Oscar.\nMalgrado la popolarit\u00e0 e il successo, da quel momento in poi Louis B. Mayer, boss della MGM, si disinteress\u00f2 della sua nuova stella, prendendola in considerazione solo per produzioni minori fino alla scadenza del contratto (1941), che non venne rinnovato.\nDal 1949 la Rainer recit\u00f2 sporadicamente per la televisione.\nApparve in alcune edizioni della notte degli Oscar (come, ad esempio, nel 1987 e nel 2003), in occasione delle celebrazioni agli attori premiati in passato dall'Academy.\n\u00c8 stata sposata con il drammaturgo Clifford Odets dal 1937 al 1940 e con l'editore americano Robert Knittel, dal 1945 al 1989.\nAlla data del suo decesso, avvenuto a Londra nel dicembre 2014, a 104 anni di et\u00e0 a seguito di una polmonite, risultava l'attrice vincitrice dell'Oscar pi\u00f9 anziana ancora in vita."}
{"id": "552157", "revid": "729019", "url": "https://it.wikipedia.org/wiki?curid=552157", "title": "Isole Banda", "text": "Le Isole Banda (in indonesiano: \"Kepulauan Banda\") sono un gruppo di dieci piccole isole vulcaniche nel Mare di Banda, a circa 140\u00a0km a sud dell'isola di Seram e circa 2\u00a0000\u00a0km a est dell'isola di Giava, e sono parte della provincia indonesiana di Maluku, nelle Molucche. Il capoluogo Bandanaira \u00e8 situato nell'isola dallo stesso nome. Sono circondate da un oceano profondo 4\u20136\u00a0km e hanno una superficie totale di circa 180\u00a0km\u00b2, per una popolazione di circa 15\u00a0000 persone. Fino al XIX secolo le isole Banda erano l'unica area di produzione della noce moscata e del macis, prodotto dagli alberi di noce moscata. Le isole sono anche una destinazione popolare per la subacquea e lo \"snorkeling\".\nStoria.\nIl navigatore portoghese Antonio de Abreu fu il primo europeo a sbarcare sulle isole, nel 1512. Il controllo della produzione di noce moscata e macis fu una delle principali motivazioni della conquista delle isole da parte degli olandesi nel 1621, guidata da Jan Pieterszoon Coen. A quel tempo la noce moscata era una delle \"spezie fini\" mantenute costose in Europa da una disciplinata manipolazione del mercato, ma anche una merce desiderabile per i commercianti olandesi nei porti dell'India; lo storico dell'economia Fernand Braudel sostiene che l'India ne consumasse due volte pi\u00f9 dell'Europa. Il lucroso monopolio sulle forniture venne rinforzato spietatamente: gli olandesi decimarono e trasferirono gli indigeni e le isole vennero successivamente abitate da schiavi importati, detenuti e lavoratori a contratto (per lavorare nelle piantagioni di noce moscata), oltre che da immigranti da altre parti dell'Indonesia.\nLa popolazione delle Isole Banda precedente alla conquista olandese viene generalmente stimata attorno alle 13/15\u00a0000 persone, alcune delle quali erano mercanti malesi e giavanesi, oltre a cinesi e arabi. Il numero di bandanesi che furono uccisi, cacciati a forza o che dovettero abbandonare le isole nel 1621 \u00e8 ancora incerto, ma la lettura di fonti storiche suggerisce che probabilmente circa un migliaio di bandanesi sopravvissero nelle isole, e furono sparsi nelle coltivazioni di noce moscata ai lavori forzati. Carichi di bandanesi sopravvissuti furono anche mandati a Batavia (Giacarta) per lavorare come schiavi allo sviluppo della citt\u00e0 e alla sua fortificazione. Circa 530 di queste persone furono successivamente riportate alle isole a causa del bisogno di gente esperta nella coltivazione della noce moscata (un'abilit\u00e0 che mancava decisamente tra i coloni olandesi appena arrivati).\nForte Belgica, una delle tante stazioni commerciali fortificate costruite dalla Compagnia Olandese delle Indie Orientali, \u00e8 una delle pi\u00f9 grandi stazioni commerciali fortificate europee rimaste in Indonesia.\nLa violenza religiosa, fuoriuscita dai conflitti di Ambon, afflisse leggermente le isole alla fine degli anni 1990, danneggiando l'industria del turismo in precedenza prospera.\nGeografia.\nCi sono sette isole abitate e diverse altre disabitate. Le isole abitate sono:\nGruppo principale:\nA ovest del gruppo principale:\nA est:\nA sud-est:\nAltre isole, piccole e/o disabitate, sono:\nCultura bandanese.\nGran parte degli abitanti odierni delle Isole Banda discendono da immigranti e lavoratori delle piantagioni provenienti da varie parti dell'Indonesia, oltre che dagli abitanti originari. Essi hanno ereditato aspetti delle pratiche rituali pre-coloniali delle Banda che sono tenute in grande considerazione e vengono eseguite tutt'oggi, dando loro un'identit\u00e0 culturale distintiva.\nOltre a ci\u00f2, gli abitanti delle isole Banda parlano un distinto dialetto malese che ha diverse particolarit\u00e0 che lo differenziano dal malese ambonese, il dialetto pi\u00f9 noto e diffuso che costituisce la lingua franca di Maluku."}
{"id": "552159", "revid": "436907", "url": "https://it.wikipedia.org/wiki?curid=552159", "title": "Monkey Business", "text": "Monkey Business (inglese per \"affari sporchi, intrallazzo\") pu\u00f2 riferirsi a:"}
{"id": "552168", "revid": "287204", "url": "https://it.wikipedia.org/wiki?curid=552168", "title": "Serang", "text": ""}
{"id": "552169", "revid": "154639", "url": "https://it.wikipedia.org/wiki?curid=552169", "title": "Futuribile", "text": "Futuribile \u00e8 il futuro che potrebbe realizzarsi date certe circostanze ma che rimane in un ambito di possibilit\u00e0 non necessariamente compiuta. \nCome categoria della filosofia scolastica il futuribile si pone fra la mera possibilit\u00e0 e la realt\u00e0 contingente. Nelle arti liberali indica il futuro immaginato nel tempo presente.\nIl concetto di futuribile \u00e8 implicito nell'idea agostiniana di tempo come intuizione della successione di stati di coscienza legati tra loro dalle facolt\u00e0 della memoria e dell'immaginazione (ripresa poi da Henri Bergson).\nNella narrativa la categoria di futuribile \u00e8 legata a doppio filo con l'ucronia.\nNella sua accezione volgare, soprattutto come aggettivo, futuribile tende a coincidere con il futuro (tecnologia futuribile/futura, scenari futuribili/futuri, ecc.) e l'immagine del tempo futuro nel momento presente e finanche nel passato, l'immaginazione non di ci\u00f2 che sar\u00e0 ma di ci\u00f2 che potrebbe evocare il concetto stesso di futuro nel momento della produzione artistica e nel futuro effettivo, ad esempio gli scenari futuribili nei romanzi di Jules Verne.\nIl problema dei futuribili.\nStante una concezione lineare del tempo, posto un osservatore in un punto preciso (P) che si muove lungo il vettore tempo (T), la porzione di retta che da P si sposta verso infinito (+ \u221e) costituisce una porzione di tempo non direttamente osservabile dal punto P in cui il verificarsi o meno di un determinato evento (E) risulta incerto. L'osservatore avr\u00e0 la certezza del verificarsi o meno dell'evento solo quando P coincide con E in un momento convenzionalmente detto presente. Fintanto che P non coincide con E, ovvero fino a che l'evento non \u00e8 direttamente verificabile, la possibilit\u00e0 del realizzarsi quanto del non realizzarsi dell'evento \u00e8 prevedibile solo in termini probabilistici.\nPur tuttavia nel tempo presente alternativamente si verificher\u00e0 l'evento o non si verificher\u00e0 generando, ex post, la categoria del futuro (evento effettivamente realizzatosi) e quella del futuribile (evento ipotetico non realizzatosi). Per un osservatore che si sposta lungo il vettore tempo il segmento di retta P verso + \u221e appare non univoco, in quanto conterrebbe tanto l'ipotesi del verificarsi che il non verificarsi dell'evento E, in apparente contraddizione con le propriet\u00e0 del segmento che va da -\u221e a P (convenzionalmente detto passato) interamente costituito da punti univoci. La filosofia scolastica risolse il problema dell'apparente non univocit\u00e0 del futuro come conseguenza della distorsione provocata dall'assoggettamento dell'osservatore ad un punto preciso del vettore tempo T. Per un osservatore esterno non vincolato dal tempo ogni punto della retta T mantiene le medesime propriet\u00e0 sia che si trovi convenzionalmente nel passato, nel presente o nel futuro; ovvero ogni punto costituente il vettore \u00e8 univoco, determinato e realizzato. Dunque il futuribile non rappresenterebbe un'entit\u00e0 reale, in quanto questo metterebbe in discussione le propriet\u00e0 ontologiche (e certamente anche fisiche se si intende il tempo come una grandezza fisica) della retta T che risulterebbe disomogenea in funzione della posizione assunta dall'osservatore nel punto P rispetto all'evento E.\nIl futuribile e la realt\u00e0 contingente.\nIl futuribile, dunque non apparterrebbe alla realt\u00e0 contingente e non troverebbe nessuna collocazione in un ipotetico vettore temporale (euclideo) n\u00e9 spaziotemporale (non euclideo).\nQuesto assunto logico, non privo di importantissime conseguenze sul piano filosofico (quali la possibilit\u00e0 del libero arbitrio, la dicotomia trascendente-immanente, il principio di verit\u00e0, ecc.) e fisico, \u00e8 rimasto pressoch\u00e9 inalterato durante la rivoluzione scientifica attraversando la fisica classica fino alla Teoria della relativit\u00e0.\nIl futuribile e l'immaginazione.\nFino ad epoca moderna il futuribile \u00e8 rimasto relegato a categoria filosofica e soprattutto letteraria feconda per gli autori di fantascienza."}
{"id": "552171", "revid": "767487", "url": "https://it.wikipedia.org/wiki?curid=552171", "title": "Stag", "text": "Stag \u00e8 l'ottavo album dei Melvins, pubblicato nel 1996 dalla Atlantic Records. Completa la serie di tre album incisi per la major, dopo i precedenti \"Houdini\" (1993) e \"Stoner Witch\" (1994)."}
{"id": "552177", "revid": "729019", "url": "https://it.wikipedia.org/wiki?curid=552177", "title": "Ceram", "text": "Ceram (chiamata anche Seram, Seran o Serang) \u00e8 un'isola dell'arcipelago delle Molucche, nel Mar di Banda, in Indonesia. Situata a nord dell'isola di Ambon, appartiene amministrativamente alla provincia indonesiana di Maluku. La citt\u00e0/porto principale \u00e8 Masohi.\nGeografia.\nCeram \u00e8 attraversata al centro da una catena montuosa, il cui punto pi\u00f9 alto (Monte Binaiya, 3.019 metri) \u00e8 ricoperto da una densa foresta pluviale. Si produce Copra, resina, sago, e pesce. Nel nordest, vicino Bula, viene estratto petrolio.\nStoria.\nDurante il XV e XVI secolo Ceram fu all'interno della sfera d'influenza di Ternate, sebbene venisse spesso governata direttamente dallo stato vassallo di Ternate di Buru. I missionari portoghesi furono attivi nell'isola a partire dal XVI secolo.\nI posti di scambio olandesi furono aperti all'inizio del diciassettesimo secolo, quando l'isola and\u00f2 sotto il controllo nominale olandese nel 1650 circa. Nel 1780, Ceram fu una base strategica per il supporto della lunga ribellione contro il regime olandese del principe Nuku di Tidore.\nReligione.\nTradizionalmente, qui la gran parte delle persone \u00e8 stata o di fede animista, o cristiana o musulmana. Violenti conflitti inter-religiosi sconvolsero la provincia delle Molucche e le altre parti dell'Indonesia alla fine del 1998, risultati di decine di migliaia di persone dislocate ad Ambon e nelle isole circostanti come Ceram."}
{"id": "552187", "revid": "599013", "url": "https://it.wikipedia.org/wiki?curid=552187", "title": "Fernando Tissone", "text": "Carriera.\nClub.\nDi origini liguri, da Quiliano, a 17 anni la famiglia si trasferisce in Italia, terra di partenza dei propri avi, stabilendosi a Como: con la compagine lariana partecipa al torneo di Cinisello Balsamo, di cui \u00e8 capocannoniere, giocando come trequartista senza essere tesserato per problemi interni della societ\u00e0 comasca.\nApproda all'Udinese guidata da Spalletti nel gennaio 2005, dimostrando subito le sue doti tecniche: viene impiegato dal Mister due volte nel corso della stagione come centrocampista centrale, diventando il primo giocatore argentino ad esordire a quella et\u00e0 nella massima serie. A fine stagione l'Udinese termina il campionato piazzandosi al quarto posto davanti alla , permettendo cos\u00ec ai bianconeri di qualificarsi per la prima volta ai preliminari di Champions League.\nCon l'inizio del nuovo campionato, sulla panchina della squadra friulana Cosmi prende il posto di Spalletti. Visto la sua giovane et\u00e0 e la concorrenza serrata nel suo ruolo, Tissone viene utilizzato saltuariamente; in quella stagione esordisce nelle due competizioni europee, in Champions League il 7 dicembre 2005 in Udinese -Barcellona terminata 0-2 per la squadra spagnola, poi in Coppa UEFA il 15 febbraio 2006 in Udinese-Lens terminata 3-0 per la squadra friulana, segnando il suo primo gol in Coppa UEFA contro il Levski Sofia.\nNella stagione 2006-2007 viene acquistato in compropriet\u00e0 dall'Atalanta, dove trova una maggiore continuit\u00e0 grazie alla fiducia dimostratagli da Colantuono. In questa stagione realizza le sue prime 3 reti nella massima divisione.\nLa sua consacrazione arriva nella stagione 2007-2008: il nuovo tecnico dell'Atalanta Luigi Delneri ne arretra di un paio di metri la posizione, permettendo al giocatore di potersi esprimere al meglio, dimostrando qualit\u00e0 tecnica e quantit\u00e0 di gioco come regista davanti alla difesa. Dopo 68 presenze e 6 reti in due stagioni a Bergamo, Fernando Damian Tissone viene riscattato alle buste dall'Udinese per la cifra di 4,2 milioni di euro.\nLa stagione 2008-2009 per Tissone non \u00e8 una delle pi\u00f9 fortunate: complice un infortunio, scende in campo solo 5 volte in campionato.\nNell'estate 2009 la lo acquista in compropriet\u00e0; qui viene schierato in mezzo al campo in una stagione al termine della quale la squadra raggiunge, dopo 18 anni, la qualificazione ai preliminari di Champions League.\nLa stagione successiva guida nuovamente il centrocampo blucerchiato, ma la stagione termina con la retrocessione in Serie B.\nIl 31 agosto 2011 si trasferisce in prestito secco in Spagna al Maiorca dove colleziona 26 presenze della Liga e 3 della Copa del Rey.\nIl 22 giugno 2012 la acquista l'intero cartellino del giocatore.\nIl 29 gennaio 2013 la Samp comunica di aver ceduto a titolo definitivo al Maiorca i diritti sportivi del calciatore, facendo cos\u00ec ritorno alla squadra spagnola.\nIl 12 gennaio 2021, dopo diverse altre esperienze e ad un anno e mezzo dall\u2019ultima partita giocata, fa il suo ritorno in Italia firmando un contratto semestrale col Taranto, in Serie D con il quale vince il girone H venendo promosso in Lega Pro.\nNella stagione 2021 si trasferisce alla Paganese Calcio 1926 in Lega Pro con contratto annuale.\nStatistiche.\nPresenze e reti nei club.\n\"Statistiche aggiornate al 14 novembre 2021.\""}
{"id": "552189", "revid": "147771", "url": "https://it.wikipedia.org/wiki?curid=552189", "title": "Gazzetta del Mezzogiorno", "text": ""}
{"id": "552194", "revid": "125912833", "url": "https://it.wikipedia.org/wiki?curid=552194", "title": "Duomo di Orvieto", "text": "La basilica cattedrale di Santa Maria Assunta \u00e8 il principale luogo di culto cattolico di Orvieto, in provincia di Terni, chiesa madre della diocesi di Orvieto-Todi e capolavoro dell'architettura gotica dell'Italia Centrale. Nel gennaio del 1889 papa Leone XIII l'ha elevata alla dignit\u00e0 di basilica minore.\nLa costruzione della chiesa fu avviata nel 1290 per volont\u00e0 di papa Niccol\u00f2 IV con l\u2019intento di creare un\u2019unica grande cattedrale per la citt\u00e0 in sostituzione delle due chiese che preesistevano sulla piazza (la chiesa episcopale di S. Maria e la chiesa parrocchiale di S. Costanzo). Bench\u00e9 sia vero che la chiesa custodisca il Corporale del miracolo di Bolsena, non \u00e8 vera la teoria secondo la quale il miracolo fu l'evento propiziatorio per avviarne la costruzione. Disegnato in stile romanico da un artista sconosciuto (probabilmente Arnolfo di Cambio), in principio la direzione dei lavori fu affidata a fra Bevignate da Perugia a cui succedette ben presto, prima della fine del secolo, Giovanni di Uguccione, che introdusse le prime forme gotiche. Ai primi anni del Trecento lo scultore e architetto senese Lorenzo Maitani assunse il ruolo di capomastro dell'opera.\nQuesti ampli\u00f2 in forme gotiche l'abside e il transetto e determin\u00f2, pur non terminandola, l'aspetto della facciata come appare ancora oggi. Alla morte del Maitani, avvenuta nel 1330, i lavori erano tutt'altro che conclusi. Il ruolo di capomastro venne assunto da vari architetti-scultori che si succedettero nel corso degli anni, spesso per brevi periodi. Nel 1350-1356 venne costruita la Cappella del Corporale. Nel 1408-1444 venne costruita la Cappella di San Brizio, affrescata per\u00f2 solo pi\u00f9 tardi (1447-1504). Anche i lavori della facciata si protrassero negli anni, fino ad essere completati solo nella seconda met\u00e0 del 1500 da Ippolito Scalza, che costru\u00ec tre delle quattro guglie della facciata.\nDescrizione.\nLa facciata.\nVisione d'insieme.\nIniziata alla fine del XIII secolo, alla facciata lavorarono oltre venti artisti nel corso dei secoli e fu terminata, se si eccettuano i lavori di restauro e rifacimento, solo alla fine del XVI secolo, con la realizzazione delle guglie laterali ad opera di Ippolito Scalza (1571-1591).\nCiononostante la facciata del duomo di Orvieto si presenta armoniosa ed equilibrata, uniforme nello stile, merito soprattutto del rispetto del progetto e delle forme gotiche iniziali. Quattro contrafforti verticali a fasci, terminanti ciascuno con una guglia, dividono la facciata in tre settori. Le linee verticali sono ben equilibrate dalle linee orizzontali del basamento, della cornice che limita i rilievi e della loggia con archetti trilobati. I tre triangoli delle ghimberghe sono ripetuti dai 3 triangoli delle cuspidi, tutti e sei i motivi a delimitare la doppia cornice quadrata che racchiude il rosone. Le strombature dei portali, i bassorilievi ai loro fianchi, la loggia, il rosone, le edicole, le statue, i fasci dei pilastri, e infine le guglie creano motivi a rilievo che ben contrastano con la superficie piana e rilucente dei mosaici. Nel complesso la facciata risulta armoniosa, equilibrata e dotata di unit\u00e0 compositiva.\nLa zona inferiore.\nSecondo la storiografia pi\u00f9 recente la facciata fu iniziata contemporaneamente al corpo di fabbrica, alla fine del XIII secolo e non nel 1310 come si pensava fino a tempi recentissimi. Il primo architetto-scultore che vi lavor\u00f2 \u00e8 sconosciuto, ma probabilmente non fu Lorenzo Maitani, che subentr\u00f2 come capomastro solo ai primi anni del 1300 e che vi lavor\u00f2 fino alla sua morte, sopraggiunta nel 1330. Questi inser\u00ec elementi gotici, decor\u00f2 a bassorilievo tutta la parte inferiore della facciata, cambi\u00f2 il progetto da monocuspidato a tricuspidato e dette alla facciata l'aspetto come appare ancora oggi, pressoch\u00e9 rispettato dai numerosi capomastri che gli succedettero negli anni.\nI bassorilievi che decorano i quattro piloni della parte inferiore della facciata sono uno degli esempi pi\u00f9 mirabili di scultura gotica in Italia, se non in Europa. Essi descrivono il destino dell'uomo, dalla Creazione al Giudizio finale. Sui quattro piloni abbiamo, da sinistra e destra:\nAlla morte del Maitani (1330) i lavori della facciata proseguirono grazie all'intervento di numerosi artisti che si succedettero, ciascuno per un breve periodo, alla carica di capomastro e i cui contributi individuali sono difficili da rintracciare. Questi lavorarono comunque prevalentemente alle parti comprese tra la cornice che delimita in alto i bassorilievi e la loggia ad archi trilobati. Tra questi si ricordano Nino Pisano (1347-1348) e Andrea Pisano (1349).\nLa zona superiore.\nIl magnifico rosone \u00e8 opera di Andrea di Cione detto l'Orcagna (1354-1380), che realizz\u00f2 anche le due cuspidi laterali che si trovano alla stessa altezza. I mosaici negli spicchi del rosone sono di Piero di Puccio (1388), anche se molto restaurati, e raffigurano 4 dottori della chiesa: \"Sant'Agostino\", \"San Gregorio Magno\", \"San Girolamo\" e \"Sant'Ambrogio\". Le 12 edicole ai fianchi del rosone (sei per lato) sono di Petruccio di Benedetto da Orvieto (1372-1388), mentre le corrispondenti statue collocate al loro interno e raffiguranti \"12 profeti\" sono di vari artisti tardo-trecenteschi e quattrocenteschi.\nDopo la realizzazione del rosone e dei suoi accessori, i lavori subirono quindi una lunga interruzione fino a quando un altro artista senese, Antonio Federighi, non realizz\u00f2 le 12 edicole sopra il rosone (1451-1456). Pur rispettando l'impostazione di origine della facciata, il Federighi non esit\u00f2 ad inserire elementi rinascimentali nei suoi lavori, quali gli archi a tutto sesto delle edicole. Pi\u00f9 tardi vi furono poste al loro interno le statue dei \"12 apostoli\", opera di vari artisti cinquecenteschi.\nLa parte superiore alle 12 edicole del Federighi si deve a Michele Sanmicheli. Questi realizz\u00f2 la cuspide centrale e le due guglie ai fianchi della stessa cuspide (dal 1513). Ma i lavori non terminarono neppure con l'intervento del Sanmicheli, avendo questi lasciato incompiuti i suoi interventi e non avendo affatto lavorato alle due rimanenti guglie laterali. La cuspide centrale fu terminata da un artista non ben identificato (1532). Fu invece Antonio da Sangallo il Giovane a terminare la guglia centrale destra (1547), mentre Ippolito Scalza termin\u00f2 quella centrale sinistra (1569) e realizz\u00f2 le altre due laterali (1571-1591), non rinunciando ad inserire delle loggette di gusto manieristico.\nAlla fine del XVI secolo, la facciata era finalmente terminata. A partire dal 1795 sub\u00ec importanti interventi di restauro a causa di danni provocati dalla caduta di un fulmine, interventi che continuarono anche per tutto il secolo successivo.\nI mosaici.\nI mosaici della facciata, realizzati da vari autori prevalentemente nel XIV secolo (a partire dal 1321), ma anche nel XV ed inizio del XVI secolo, sono stati nei secoli successivi pesantemente restaurati e rifatti, perdendo le forme e lo stile originari. L'unico superstite \u00e8 il mosaico con la \"Nativit\u00e0 di Maria\", dal 1891 conservato al Victoria and Albert Museum di Londra.\nNelle ghimberghe sopra i portali troviamo, da sinistra a destra:\nNegli spicchi ai lati delle ghimberghe troviamo, sempre da sinistra:\nInfine, nelle cuspidi in alto vediamo:\nCome gi\u00e0 accennato gli spicchi del rosone mostrano 4 dottori della Chiesa.\nLe statue di bronzo.\nLe 4 statue sulla cornice dei piloni che fiancheggiano I portali sono di Lorenzo Maitani e del figlio Vitale (1325-1330). Essi raffigurano i \"simboli dei 4 evangelisti\" e, pi\u00f9 precisamente, da sinistra a destra, \"l'Angelo\" (San Matteo), \"il Leone\" (San Marco), \"l'Aquila\" (San Giovanni) e \"il Toro\" (San Luca), restaurato nel 1884 da Adolfo Cozza. Il complesso della lunetta del portale centrale, raffigurante \"due Angeli\" bronzei che aprono le tende per mostrare la statua marmorea della \"Vergine col Bambino\", sono pure degli stessi artisti e dello stesso periodo. Questi sono stati ricollocati nel Museo dell'Opera del Duomo dopo un lungo restauro, mentre sulla lunetta \u00e8 stata collocata una copia del gruppo.\n\"L'Agnus dei\" che svetta sulla cima della ghimberga centrale \u00e8 invece di Matteo di Ugolino da Bologna (1352).\nIl portale centrale, inquadrato come i due laterali da un profondo strombo, \u00e8 rivestito con lastre bronzee dello scultore moderno Emilio Greco, che narrano opere di misericordia (1965-1970).\nL'interno.\nVisione d'insieme.\nL'interno risale al XIII e XIV secolo ed \u00e8 a pianta basilicale. Il corpo longitudinale consta di tre navate ampie e luminose, coperte da un soffitto a capriate lignee. 10 grossi e alti pilastri circolari o ottagonali (cinque per lato) e archi a tutto sesto articolano lo spazio in sei campate. Nel complesso il corpo longitudinale \u00e8 armonioso e permette di vederne da ogni punto tutte le parti, compreso il soffitto delle navate laterali. Il transetto consta in tre sole campate coperte da volte a crociera e non \u00e8 sporgente: le sue estremit\u00e0 sono cio\u00e8 al livello delle pareti laterali del corpo longitudinale. Dalle due estremit\u00e0 destra e sinistra si aprono, rispettivamente, le importanti cappelle di San Brizio e del Corporale. La pianta \u00e8 terminata da un presbiterio a pianta pressoch\u00e9 quadrata, al di l\u00e0 della campata centrale del transetto.\nLe pareti della navata centrale e i suoi pilastri sono caratterizzati dall'alternanza di fasce di basalto e travertino di matrice senese, che ripete la decorazione laterale esterna. Le pareti esterne delle navate laterali sono state lasciate in origine vuote, poi ricoperte da affreschi cinquecenteschi, infine dipinte a fine Ottocento con le attuali fasce bianche e verdi scuro che riproducono i motivi della navata centrale. Anche le cappelle laterali aperte oltre le pareti esterne delle navate risalgono allo stesso periodo, cos\u00ec come il soffitto a capriate che ricopre tutte e tre le tre navate e che sostituisce capriate pi\u00f9 antiche risalenti al primo periodo di costruzione della chiesa.\nL'unica vetrata antica \u00e8 quella absidale, realizzata da Giovanni di Bonino nel 1328-1334, mentre quelle del corpo longitudinale sono moderne in stile neogotico (1886-1891); queste ultime sono velate, nella parte pi\u00f9 bassa, con lamine di alabastro.\nCappella di San Brizio.\nSul transetto destro si apre uno dei capisaldi della pittura rinascimentale italiana, la Cappella di San Brizio, dedicata al santo vescovo protettore di Orvieto, San Brizio appunto. La cappella, nota anche col nome di Cappella Nuova per distinguerla dalla pi\u00f9 antica cappella del Corporale, fu costruita negli anni 1408-1444 ed affrescata negli anni 1447-1504.\nLa decorazione pittorica fu avviata nel 1447 dal Beato Angelico con l'aiuto di Benozzo Gozzoli, cui si deve la decorazione di due delle otto vele delle due volte a crociera, raffiguranti \"Il Cristo Giudice tra angeli\" e \"Il Coro dei Profeti\". I due artisti interruppero ben presto i lavori, terminati solo negli anni 1499- 1504 da Luca Signorelli. Questi dipinse le sei vele rimaste vuote con \"Il Coro degli Apostoli\", \"I Simboli della Passione e l'Annuncio del Giudizio tra angeli\", \"Il Coro dei Dottori della Chiesa\", \"Il Coro dei Martiri\", \"Il Coro delle Vergini\" e \"Il Coro dei Patriarchi\". Dipinse anche le grandiose scene apocalittiche dedicate alla \"Venuta dell'Anticristo\", alla \"Fine del mondo\", alla \"Resurrezione della carne\" e al \"Giudizio universale\". La zoccolatura delle pareti contiene un complesso programma iconografico, sempre del Signorelli, dedicato ai grandi poeti dell'antichit\u00e0 (cui \u00e8 aggiunto Dante): a ognuno di essi \u00e8 dedicato un ritratto, contornato da tondi che riproducono in monocromo episodi tratti dalla sua opera. In una scarsella Signorelli ha raffigurato anche un Compianto che, secondo la tradizione tramandata da Vasari, celerebbe nel volto di Cristo un ritratto del figlio del Maestro cortonese morto pochi anni prima di peste.\nAl centro della cappella, entro un altare barocco di Bernardino Cametti del 1715, si trova la famosa Madonna di San Brizio, da cui l'intera cappella prese il nome. Secondo la leggenda il dipinto fu lasciato dal santo vescovo (San Brizio) ai cittadini di Orvieto da lui evangelizzati. Il dipinto \u00e8 una mediocre opera di un anonimo maestro di fine Duecento che si ispirava agli insegnamenti di Cimabue e presenta comunque rifacimenti trecenteschi, come ad esempio il volto del Bambino.\nLa Cappella del Corporale.\nSul transetto sinistro si apre invece la Cappella del Corporale, realizzata tra il 1350 e il 1356 per conservare la preziosa reliquia per cui il duomo di Orvieto intero era nato, il lino insanguinato o corporale utilizzato nella miracolosa Messa di Bolsena (1263) e macchiatosi di sangue sprizzante dall'Ostia al momento della celebrazione eucaristica da parte del prete boemo Pietro da Praga. Il corporale \u00e8 conservato oggi entro un tabernacolo realizzato nel 1358-1363 da Nicola da Siena e, probabilmente, anche dall'Orcagna.\nLa cappella fu interamente affrescata negli anni 1357-1364 da Ugolino di Prete Ilario e altri collaboratori che comunque si pensa abbiano svolto un ruolo secondario visto che Ugolino \u00e8 l'unico ad aver firmato il ciclo. Coerentemente alla destinazione della Cappella, il programma iconografico del ciclo ha ad oggetto non solo gli episodi della Messa di Bolsena, ma in generale il mistero della Transustanziazione. Infatti, oltre al miracolo di Bolsena, sono raffigurati diversi altri prodigi - per lo pi\u00f9 si tratta di episodi tratti da \"exempla\" messi a punto con scopo didascalico - che dimostrerebbero la reale presenza del corpo di Cristo nella Particola consacrata. Completano la decorazione scene della Passione di Cristo e in particolare la raffigurazione dell'Ultima Cena, appunto l'istituzione dell'eucaristia.\nMa il vero gioiello della Cappella \u00e8 il preziosissimo Reliquiario del Corporale, capolavoro di arte gotica italiana ed europea, realizzato tra il 1337 e il 1338 dall'orafo senese Ugolino di Vieri. Il reliquiario, realizzato prima della cappella e del tabernacolo che oggi raccoglie il corporale, era destinato a raccogliere anch'esso lo stesso Corporale. Qui infatti vi rimase dal 1338, anno del suo completamento, fino al 1363 circa, quando fu trasferito nel tabernacolo che lo raccoglie ancora oggi. Il reliquiario riproduce la sagoma tripartita della facciata del duomo con raffinate scene della \"Vita di Cristo e del miracolo di Bolsena\" realizzate in argento, oro e smalto traslucido.\nNella stessa Cappella del Corporale \u00e8 ospitata anche la \"Madonna dei Raccomandati\" (o della Misericordia) realizzata dal senese Lippo Memmi intorno al 1320. Notevole \u00e8 poi l'affresco raffigurante \"Due angeli reggenti lo stemma dell'Opera del Duomo\" e il \"Fonte Battesimale sormontato da una statua di San Giovanni Battista\".\nIl presbiterio.\nLo stesso Ugolino di Prete Ilario che lavor\u00f2 agli affreschi della Cappella del Corporale affresc\u00f2, con molti aiuti e a partire dal 1370, la Cappella Maggiore della chiesa (o presbiterio). Gli affreschi raffigurano \"Storie della vita della Madonna\", cui l'intero duomo \u00e8 dedicato. Si tratta di uno dei pi\u00f9 grandi cicli trecenteschi superstiti in Italia ed \u00e8 di qualche anno successivo a quello della Cappella del Corporale. Gli affreschi dell\"'Annunciazione\" e della \"Visitazione di Maria\" sono rifacimenti tardo-quattrocenteschi di Antonio del Massaro, detto il Pastura. Nella cappella si apre una grande finestra quadrifora caratterizzata da una notevole vetrata istoriata, opera di Giovanni di Bonino (1328-1334). In pendant con la decorazione ad affresco la vetrata \u00e8 dedicata alle \"Storie di Maria e di Cristo\".\nIl \"Crocifisso\" ligneo che \u00e8 collocato al centro della cappella, dietro l'altare, \u00e8 opera di Lorenzo Maitani, mentre il coro ligneo \u00e8 opera di vari artisti intarsiatori del legno capeggiati da Giovanni Ammannati (a partire dal 1329).\nAltre opere.\nDa ricordare, sulla parete della navata sinistra nella prima campata, un affresco di Gentile da Fabriano raffigurante la \"Madonna con Bambino\" ed eseguito nel 1425.\nAll'inizio della navata centrale si trova poi un'acquasantiera in marmo di Antonio Federighi del 1451-1456.\nNel transetto si pu\u00f2 ammirare una \"Piet\u00e0\" di Ippolito Scalza del 1579, opera che risente degli echi delle \"Piet\u00e0\" di Michelangelo, anche se caratterizzata da maggior teatralit\u00e0 e minore forza espressiva. Sul lato sinistro si trova la Cappella della Maddalena, restaurata nel XVIII secolo dai marchesi Gualterio per la sepoltura di alcuni membri della famiglia: i cardinali Carlo e Filippo Antonio e gli arcivescovi Ludovico Anselmo e Giannotto. Ai piedi della cappella si legge infine un'iscrizione dedicata a Giovanni Battista Gualterio, marchese di Corgnolo, duca di Cumia e conte di Dundee. Nel museo dell'opera del duomo sono presenti due importanti statue del Mochi che raffigurano l'angelo e la vergine nell'atto dell'Annunciazione.\nOrgano a canne.\nNel transetto sinistro, sopra un'alta cantoria, si trova l'organo monumentale, iniziato da Domenico Palmieri, a cui \u00e8 subentrato, nel 1587, Vincenzo Fulgenzi, che lo port\u00f2 a termine nell'anno successivo. Le decorazioni lignee intagliate della cassa e della cantoria furono affidate a Ippolito Scalza. Lo strumento, originariamente a due tastiere e pedaliera, fu notevolmente ampliato nel 1911 dall'organaro Carlo Vegezzi Bossi che, fra le altre cose, costru\u00ec la cassa espressiva e dot\u00f2 l'organo della trasmissione pneumatica. Un altro importante ampliamento fu quello di Libero Rino Pinchi, dell'anno 1974, che aggiunse una nuova tastiera (il \"Positivo\", con le canne direttamente sopra la cantoria senza cassa), rinnov\u00f2 la trasmissione mutandola in elettrica e costru\u00ec una nuova consolle mobile al piano della navata, generalmente posta alla sinistra del presbiterio. A partire dal 2013, a causa di gravi malfunzionamenti che lo rendevano non pi\u00f9 utilizzabile da anni, l'Opera del Duomo ha intrapreso un nuovo restauro, portato a termine in circa tre anni e mezzo da Alessandro Giacobazzi (Modena); in questa occasione peraltro, \u00e8 stata trasferita all'interno della cassa, al posto dei mantici, l'aggiunta di Pinchi del 1974, che posta direttamente sulla balaustra non dava un buon effetto estetico. In sede di tale intervento \u00e8 stata spostata la manticeria in un apposito vano ricavato dietro la cassa e di conseguenza \u00e8 stato completamente rifatto tutto l'impianto del vento che fin dal 1913 presentava grosse lacune.\nLo strumento, a trasmissione elettronica, \u00e8 dotato di tre tastiere di 61 note ciascuna, e pedaliera concavo-radiale di 32 note. Possiede 72 registri, per 5644 canne.\nCampane.\nIl campanile a vela possiede un concerto campanario di 5 campane a slancio, di varie epoche e fusioni:\nI: Mib3 calante. Fusa da Orazio Censore di Roma nel 1609;\nII: Fa3. Fusa dalla Fonderia Pontificia Marinelli di Agnone nel 1961, in sostituzione della precedente crepatasi anni prima. Ora \u00e8 esposta nel museo;\nIII: La3. Fusa da G. Compiano nel 1598;\nIV: Sib3. Fusa da un fonditore ignoto nel 1551;\nV: Re4. Fusa da De Blasi di Roma nel 1797."}
{"id": "552197", "revid": "125986334", "url": "https://it.wikipedia.org/wiki?curid=552197", "title": "Sistema input-output", "text": "Il sistema input-output \u00e8 stato definito dall'economista russo Wassily Leontief analizzando statisticamente le interazioni tra le industrie di una nazione. L'analisi si basa sulla \"tavola input-output\" o \"tavola delle interdipendenze settoriali\" e offre una rappresentazione schematica delle relazioni determinate dalla produzione e dalla circolazione (acquisti e vendite) dei beni tra i vari settori in cui si articola un sistema economico e con l'esterno (importazioni ed esportazioni); determina l'impatto sulle industrie fornitrici rispetto a cambiamenti della produzione in una singola industria. Queste tecniche possono essere usate per misurare l'impatto del cambiamento della domanda in qualunque industria sull'intera economia.\nIl sistema input-output considera un'economia di scambio (a livello nazionale o regionale) suddivisa in un certo numero di settori produttivi (detti anche branche di attivit\u00e0 economiche o industrie) individuati generalmente per tipo omogeneo di prodotto realizzato. Ciascun settore, nel suo insieme, si pone sul mercato con un duplice ruolo: come acquirente dei beni e dei servizi degli altri settori e di fattori che impiega nel processo produttivo, da un lato; come venditore della merce che produce dall'altro.\nIl modello chiuso di Leontief.\nNel modello chiuso, introdotto da Leontief nel 1941, si descrivono i flussi di beni e servizi tra tutti i settori di un'economia in un dato arco di tempo. Non vi \u00e8 distinzione tra settori di produzione e settori di consumo: cos\u00ec come i settori della produzione si scambiano beni e servizi (ad esempio, l'agricoltura fornisce materie prime all'industria, ovvero l'industria \u00abconsuma\u00bb prodotti agricoli: i cosiddetti consumi intermedi), i consumatori forniscono risorse ai settori produttivi (che \u00abconsumano\u00bb lavoro) e spendono i redditi ricevuti come contropartita nel consumo dei beni e servizi prodotti (cosiddetti consumi finali).\nAd esempio:\nLe righe della tabella mostrano gli output (le erogazioni):\nLe colonne mostrano gli input (le immissioni):\nDeve esistere un sistema di prezzi che garantisca la possibilit\u00e0 effettiva degli scambi tra i diversi settori; nel caso della Tabella 1 i prezzi sono 20 euro per un quintale di grano, 15 euro per un metro di stoffa, 3 euro per un anno-uomo di lavoro. Si ottiene cos\u00ec la tabella dei valori:\nLa prima riga mostra che il settore agricolo usa 150 euro del proprio prodotto (utilizzo diretto o scambi tra agricoltori), ne vende parte all'industria per 120 euro ed il resto alle famiglie per 330 euro, con un ricavo complessivo di 600 euro.\nLa prima colonna mostra che il settore agricolo usa 150 euro del proprio prodotto, 210 euro di prodotti industriali e 240 di lavoro (salari), per un costo complessivo di 600 euro.\nAnalogamente per gli altri settori, che chiudono anch'essi \u00abin pareggio\u00bb. Ci\u00f2 consente di iniziare un nuovo ciclo annuale (tutti i settori ricevono gli input necessari per una nuova produzione), che si svolger\u00e0 come il precedente. Si dice quindi che i prezzi indicati garantiscono la \"riproducibilit\u00e0\" del sistema economico considerato.\nAnaliticamente, il prodotto totale dell'\"i\"-esimo settore si indica con \"qi\", la quantit\u00e0 prodotta dall'\"i\"-esimo settore e impiegata dal \"j\"-esimo si indica con \"qij\", il prezzo del prodotto dell'\"i\"-esimo settore con \"pi\". Le due tabelle costituiscono casi particolari dei due sistemi di equazioni lineari:\nDa notare che le righe del primo sistema corrispondono alle righe della Tabella 1, mentre le righe del secondo corrispondono \"alle colonne\" della Tabella 2 ed esprimono la condizione di \u00abpareggio\u00bb, cio\u00e8 di uguaglianza tra il valore degli input di ciascun settore (somma della relativa colonna) e il valore del suo output (somma di riga).\nDividendo la quantit\u00e0 di un prodotto utilizzato in un settore per la quantit\u00e0 totale del prodotto dello stesso settore si ottengono i \"coefficienti tecnici di produzione\":\nAd esempio, \"a21\"=\"q21\"/\"q1\"=(210/15)/(600/20)=14/30=0.47 ci dice che per la produzione di ciascun quintale di grano occorrono 0,47 m di stoffa.\nDividendo ciascuna riga del secondo sistema per le quantit\u00e0 prodotte, si ottiene un nuovo sistema espresso in termini dei coefficienti tecnici di produzione:\novvero:\ndove \"AT\" \u00e8 la trasposta della matrice quadrata (\"aij\") dei coefficienti tecnici di produzione e \"I\" \u00e8 la matrice identit\u00e0.\nL'ultimo \u00e8 un sistema lineare omogeneo, che ammette soluzioni non banali (diverse da \"pi\"=0 per qualsiasi \"i\") e non negative se 1 \u00e8 l'autovalore massimo di \"AT\". Si pu\u00f2 dimostrare che tale condizione sussiste sempre e, pertanto, che il sistema (2) permette di trovare i prezzi che garantiscono la riproducibilit\u00e0 dell'economia.\nIl modello chiuso, peraltro, \u00e8 il modello di un'economia statica che riproduce costantemente se stessa, producendo e consumando sempre le stesse quantit\u00e0.\nIl modello aperto di Leontief.\nNel 1951 Leontief introdusse un modello aperto, cos\u00ec detto perch\u00e9 interviene una domanda finale \"esogena\", non determinata dalle condizioni tecniche ed economiche di riproducibilit\u00e0 ma proveniente da settori non direttamente coinvolti nella produzione (amministrazioni pubbliche, percettori di rendite ecc.), e perch\u00e9 compare un valore aggiunto (un surplus rispetto a quanto necessario per la semplice riproduzione) che consente di distribuire redditi ai settori esogeni. Il valore aggiunto pu\u00f2 essere semplicemente consumato, oppure investito per aumentare la produzione; gli investimenti, a loro volta, possono comportare o meno cambiamenti nella tecnologia.\nAnalisi statica.\nSi suppone che gli investimenti effettuati al tempo \"t\" producano effetti a partire dal tempo \"t\"+1. Nell'analisi statica, limitata ad un unico ciclo produttivo, si prescinde quindi dagli investimenti e si analizza l'economia secondo modalit\u00e0 analoghe a quelle del modello chiuso.\nDal punto di vista analitico, sostituendo nel sistema (1) ai termini \"qij\" gli equivalenti \"aijqj\" ed aggiungendo le domande finali \"yi\" si ottiene:\nquindi:\nSi pu\u00f2 dimostrare che anche in questo caso esiste sempre un vettore di quantit\u00e0 non negative che sia soluzione del sistema (6) e che, pertanto, si possono trovare le quantit\u00e0 che, dati i coefficienti di produzione, consentono di ottenere output uguali alla domanda.\nPartendo invece dal sistema (2), aggiungendo le domande finali e dividendo per le quantit\u00e0, si ottiene un sistema di equazioni che esprimono l'uguaglianza tra i pagamenti effettuati dai settori endogeni (direttamente coinvolti nel processo produttivo) e i ricavi ottenuti, \"vi\", da ciascun settore per una unit\u00e0 di prodotto:\nI valori \"vi\" comprendono sia i costi degli input che il valore aggiunto distribuito ai settori esogeni. Il sistema (7) consente di determinare i prezzi sulla base di dati valori aggiunti per unit\u00e0 di prodotto.\nTuttavia, al fine di meglio determinare i prezzi \u00e8 necessario tener conto del fatto che in ciascuna attivit\u00e0 produttiva intervengono sia i consumi intermedi e il lavoro, sia i beni capitali. I ricavi delle vendite, infatti, vengono utilizzati sia per pagare i consumi intermedi e i salari, sia per remunerare il capitale investito.\nPer tenere conto dei beni capitali, si aggiunge alla matrice \"A\"=(\"aij\") dei coefficienti di produzione una matrice \"B\"=(\"bij\") dei coefficienti di capitale, ciascuno dei quali esprime quanto dei beni capitale prodotti dal settore \"i\" viene consumato nel settore \"j\".\nSi pu\u00f2 cos\u00ec costruire la relazione:\ndove \"r\" \u00e8 la remunerazione del fattore capitale e \"w\" \u00e8 il vettore dei salari per unit\u00e0 di prodotto pagati dai diversi settori.\nAnalisi dinamica.\nSi esamina il processo di crescita economica mediante sistemi di equazioni alle differenze del tipo:\ndove:\nLe equazioni dicono quanto della produzione al tempo \"t\" \u00e8 disponibile per i consumi finali, una volta detratto quando serve per i consumi intermedi e per incrementare lo stock di capitale (si assume che i beni capitale aggiunti allo stock al tempo \"t\" entrino in uso al tempo \"t\"+1).\nIl sistema \u00e8 stato usato in ricerche empiriche, ma pu\u00f2 essere utilizzato anche in sede di pianificazione al fine di determinare il livello di produzione necessario per garantire un desiderato surplus; in tal caso la (9) viene riscritta:\nIl cambiamento tecnologico.\nGli investimenti possono comportare semplicemente un aumento delle quantit\u00e0 impiegate nei processi produttivi, oppure un cambiamento delle tecnologie impiegate.\nNel secondo caso, ne risultano alterate le matrici \"A\" e \"B\"; possono cambiare i valori di alcuni loro elementi, oppure possono sparire vecchie righe o colonne e apparirne di nuove.\nPu\u00f2 anche risultare utile valutare gli effetti di una tecnologia piuttosto che di altre, mediante algoritmi di Programmazione lineare.\nIl modello rettangolare di Stone.\nI modelli di Leontief, come si \u00e8 visto, si basano su matrici quadrate, dette anche simmetriche perch\u00e9 sia le righe che le colonne si riferiscono allo stesso insieme di settori.\nNegli anni '60 Richard Stone, nell'ambito del suo lavoro sui sistemi di contabilit\u00e0 nazionale, introdusse matrici rettangolari dedicate alle risorse (\"supply\") ed ai relativi impieghi (\"use\"), che, oltre a fornire informazioni di rilevante interesse, consentivano di costruire poi una matrice simmetrica di tipo Leontief. Il metodo di Stone \u00e8 stato recepito, tramite gli standard internazionali SNA 93 e Sec95, nella contabilit\u00e0 nazionale di molti paesi.\nLe matrici rettangolari sono asimmetriche in quanto sono matrici prodotto per branca (le righe si riferiscono ai prodotti, le colonne alle branche di attivit\u00e0 economica, eventualmente aggregate in settori). Ci\u00f2 consente di tenere conto delle cosiddette \u00abproduzioni secondarie\u00bb. Nei modelli di Leontief prodotti e branche coincidono (l'output dell'agricoltura comprende solo prodotti agricoli, quello dell'industria solo prodotti industriali, ecc.), mentre nelle matrici di Stone in ogni colonna vi sono i prodotti di ciascuna branca/settore, sia quelli tipici che quelli secondari (per l'agricoltura possono esservi sia i prodotti agricoli in senso stretto, sia servizi come l'agriturismo).\nConsiderazioni.\nSono intuibili le possibilit\u00e0 di impiegare questi modelli a fini di programmazione economica: essi consentono infatti di studiare gli effetti che modificazioni della composizione e del livello della domanda finale provocano sui livelli di produzione dei diversi settori e sull'occupazione a livello settoriale e complessivo, e di confrontare tali grandezze con la potenzialit\u00e0 produttiva del sistema economico.\nAnalisi di impatto, analisi dei moltiplicatori, individuazione di filiere di produzione e/o di settori verticalmente integrati dell'economia (regionale), costituiscono alcuni dei pi\u00f9 fecondi sviluppi della concezione della tavola come modello economico.\nNell'analisi di impatto, questo modello si presta ad essere utilizzato per valutare l'effetto prodotto da manovre di politica economica che operano facendo variare direttamente le componenti della domanda finale (un programma di investimenti pubblici, per esempio) o per effettuare esercizi di simulazione a scopo previsivo (ad esempio valutazione degli effetti prodotti sul sistema da variazioni sui mercati di esportazione causate da variazioni del tasso di cambio o dall'incremento/decremento delle presenze turistiche).\nIn genere, per\u00f2, il modello input-output \u00e8 suscettibile di essere impiegato ogniqualvolta sia possibile ricondurre le variabili causali in effetti di variazione di una o pi\u00f9 delle componenti finali in modo da rendere operante il meccanismo di funzionamento \u201cda domanda finale a produzione\u201d proprio dello schema logico input-output."}
{"id": "552199", "revid": "76963", "url": "https://it.wikipedia.org/wiki?curid=552199", "title": "Jake Thomas", "text": "\u00c8 noto per aver interpretato Matt McGuire nella serie TV \"Lizzie McGuire\".\nHa interpretato il ruolo del giovane Hugh Hefner nel film televisivo \"\" ed \u00e8 stato guest star in molti show come \"3rd Rock from the Sun\". \u00c8 diventato famoso inoltre per il ruolo di Eric Miller in \"Senza traccia\". Ha partecipato anche a \"Cory alla Casa Bianca\".\nAttualmente Jake vive a Knoxville, Tennessee, e frequenta la Farragut High School. Ha inoltre realizzato un album, venduto con l'etichetta Big Stick Music."}
{"id": "552207", "revid": "767487", "url": "https://it.wikipedia.org/wiki?curid=552207", "title": "Ring Ring (album ABBA)", "text": "Ring Ring \u00e8 il primo album dal gruppo svedese ABBA, pubblicato nel 1973. Prima del 1995, l'album non era mai penetrato negli Stati Uniti. Per quanto l'artwork della versione rimasterizzata attribuisca al gruppo il nome ABBA, in realt\u00e0 \"Ring Ring\" non era firmato ancora con l'acronimo bens\u00ec era con \u00abBjorn, Benny, Agnetha &amp; Frida\u00bb. Sia nel 1997 che nel 2001 l'album \u00e8 stato rimasterizzato dalla Universal Records.\nTracce.\n(2) anche questo brano ha conosciuto una certa popolarit\u00e0 nel primo periodo, ed \u00e8 stata anche una delle poche versioni tedesche incise dal gruppo e intitolata, sullo stesso tema, \"Wer im Wartesaal der Liebe steht\"\n(3) \u00e8 l'unica canzone che vede Agnetha autrice della melodia. Nonostante nella tourn\u00e9e mondiale del '79 venisse eseguita \"I'm still alive\", brano scritto da Agnetha e successivamente interpretato dalla cantante svedese Kicki Moberg come \"H\u00e4r \u00c4r Mitt Liv\", nel B-side della canzone scritta per il Melodifestivalen, selezione nazionale dell'Eurovision Song Contest, (sempre scritta dalla cantante degli ABBA) \"Men Natten \u00c4r V\u00e5r\", e fosse stata pi\u00f9 volte invitata da Bj\u00f6rn e Benny a sottoporre materiale proprio per un album degli ABBA, \"Disillusion\" rimane un caso unico nella discografia del gruppo. Il commento di chitarra nel brano riecheggia in alcuni passaggi \"Something\" dei Beatles\n(6) cronologicamente \u00e8 la prima canzone dove le parti vocali sono affidate interamente alle voci femminili.\n(13) e (14) fanno parte del primissimo repertorio degli Abba, e non erano mai stati pubblicati su Album."}
{"id": "552210", "revid": "2730", "url": "https://it.wikipedia.org/wiki?curid=552210", "title": "Kazimira Prunskien\u0117", "text": "Dal 2008 era Ministro dell'Agricoltura e leader dell'Unione dei Contadini e dei Verdi di Lituania."}
{"id": "552212", "revid": "79641951", "url": "https://it.wikipedia.org/wiki?curid=552212", "title": "Pam", "text": ""}
{"id": "552214", "revid": "12582", "url": "https://it.wikipedia.org/wiki?curid=552214", "title": "Isola di Run", "text": ""}
{"id": "552217", "revid": "228587", "url": "https://it.wikipedia.org/wiki?curid=552217", "title": "Parco naturale del Monte Barro", "text": "Il parco naturale del Monte Barro \u00e8 un'area naturale protetta gestita da un consorzio con sede a Galbiate.\nTerritorio.\nLa superficie del Parco si estende su tutto il monte Barro, un rilievo calcareo-dolomitico incastonato tra il lago di Como, il lago di Garlate e il lago di Annone. Data la sua posizione isolata dai monti circostanti, ha permesso di mantenere delle peculiarit\u00e0 che l'hanno portato ad essere definito sito di importanza comunitaria ossia una delle aree europee ritenute di maggior importanza per la conservazione della natura.L'Eremo Monte Barro, gi\u00e0 parte delle fortificazioni altomedievali, venne ampiamente modificato in et\u00e0 rinascimentale, e successivamente adibito a scopi religiosi. Nel complesso \u00e8 presente una cappella dedicata a san Vittore. Le strutture, gi\u00e0 utilizzate come albergo, vennero utilizzate nella prima met\u00e0 del XX secolo come sanatorio per le persone che soffrivano di problemi all'apparato respiratorio o avevano la tubercolosi. Caduto in disuso, l'edificio \u00e8 stato riadattato alle nuove esigenze in anni recenti.\nFlora.\nL'area protetta \u00e8 estremamente interessante da un punto di vista botanico, con oltre 1.000 specie di piante in meno di 700 ha, \u00e8 un esempio di biodiversit\u00e0 naturale difficilmente riscontrabile in Lombardia. Le origini di questa biodiversit\u00e0 si possono imputare sia alla presenza di diversi ambienti (praterie, boschi, rupi ecc.) che alla particolare storia del sito, sono infatti presenti rare specie preglaciali, la cui presenza \u00e8 imputabile all'isolamento portato in epoche remote dai ghiacciai, e in epoche pi\u00f9 recenti dagli specchi d'acqua che si sono formati al ritiro degli stessi. L'eccezionale biodiversit\u00e0 floristica del monte \u00e8 all'origine della costituzione del Centro Flora Autoctona della Lombardia, gestito dal Consorzio Parco su mandato regionale.\nFauna.\nLa presenza di un sistema carsico con abbondanti acque sotterranee da cui originano sorgenti e ruscelli, consente la presenza di diverse interessanti specie di invertebrati, primo fra tutti il gambero di fiume (\"Austropotamobius italicus\"), discretamente presente soprattutto sul versante orientale del Barro e recentemente oggetto di un riuscito progetto di reintroduzione.\nI torrenti sono caratterizzati da un popolamento diversificato, rappresentato soprattutto da diverse specie di ditteri, tricotteri ed efemerotteri.\nLe diverse sorgenti presenti costituiscono un habitat fondamentale per diverse specie, tra cui la relativamente comune salamandra pezzata (\"Salamandra salamandra\") e il gasteropode idrobioideo \"Graziana alpestris\" \nAlzando lo sguardo, si scorgono spesso il gheppio, la poiana o il nibbio bruno, tre rapaci che nidificano sulle rupi; il falco pellegrino, l'albanella reale ed il corvo imperiale (in inverno) sono altri uccelli che si possono notare mentre si librano sfruttando le correnti ascensionali.\nPunti di interesse.\nUn altro sito del parco di particolare interesse \u00e8 il parco archeologico dei Piani di Barra, ove \u00e8 possibile visitare i resti archeologici di fortificazioni tardo romane, e utilizzate dagli Ostrogoti alla caduta dell'Impero romano d'Occidente.\nStrutture.\nLa sede del parco \u00e8 collocata in Galbiate, presso Villa Bertarelli, dove ha sede anche il centro regionale Flora Autoctona della Lombardia. In localit\u00e0 eremo del Monte Barro, nel centro parco per l'educazione ambientale, sono stati realizzati il principale centro visite del parco (dotato di un ostello e bar-ristorante), un'aula didattica e il Museo archeologico del Barro, che espone i principali reperti rinvenuti nelle campagne di scavo archeologico.\nLe scuole nel parco.\nIl Parco Monte Barro costituisce un luogo speciale per la realizzazione di attivit\u00e0 educative sui temi dell'ecologia, delle strategie di conservazione della natura e per lo sviluppo sostenibile, nonch\u00e9 per la conoscenza delle culture di un territorio capaci di stimolare confronti e riflessioni sul passato e sul presente. \nIl ventaglio delle proposte spazia dai temi naturalistici a quelli antropologici, da quelli archeologici a quelli storici, proponendo laboratori legati alle ricerche condotte in questi diversi ambiti, anche attraverso esperienze lungo i sentieri del Parco o soggiorni educativi presso l\u2019Ostello Parco Monte Barro.\nSi possono prenotare interventi in classe, escursioni e attivit\u00e0 pratiche sul campo e nelle varie strutture e destinazioni del Parco (il Centro Visitatori all'Eremo, le due aule didattiche, la Stazione Ornitologica di Costa Perla, il Museo Etnografico dell\u2019Alta Brianza e il Museo Archeologico del Barro, le Aree archeologiche dei Piani di Barra e di Monte Castelletto, la Chiesa incompiuta di San Michele, il Centro Studi della flora autoctona).\n\u00c8 possibile inoltre costruire progetti insieme agli insegnanti, per andare incontro alle specifiche esigenze della classe valorizzando nel contempo l\u2019esperienza e i suggerimenti dei docenti.\nNon va dimenticata infine la possibilit\u00e0, pernottando all'Ostello, di unire alla visita al Parco Monte Barro una o pi\u00f9 visite ad altri luoghi di elevato valore naturalistico, storico, paesaggistico, del territorio lecchese, che si trovano in prossimit\u00e0 del Parco."}
{"id": "552226", "revid": "324090", "url": "https://it.wikipedia.org/wiki?curid=552226", "title": "CCTV-9", "text": "CCTV-9 \u00e8 uno dei 22 canali televisivi di China Central Television, la televisione pubblica della Repubblica Popolare Cinese. Il canale trasmette documentari in cinese mandarino. Ha condiviso il nome con il canale di documentari in lingua inglese di CCTV fino al 31 dicembre 2016, quando quest'ultimo \u00e8 stato ribattezzato CGTN Documentary."}
{"id": "552231", "revid": "287204", "url": "https://it.wikipedia.org/wiki?curid=552231", "title": "Hollywood (singolo)", "text": ""}
{"id": "552232", "revid": "6923", "url": "https://it.wikipedia.org/wiki?curid=552232", "title": "Tommi M\u00e4kinen", "text": "La sua indubbia abilit\u00e0 di pilota lo ha fatto appartenere ai cosiddetti \"Flying Finns\", i \"Finlandesi Volanti\", termine coniato gi\u00e0 per i suoi connazionali degli anni passati come per esempio Juha Kankkunen. M\u00e4kinen ha iniziato a praticare il rally nel 1985, alla guida di una Ford Escort RS 2000 al Nokia Rally, diventando campione nazionale finlandese nel 1988 e del mondo per ben 4 volte dal 1996 al 1999 al volante di una competitiva Mitsubishi.\nLa sua prima vittoria in un rally mondiale \u00e8 datata 1994, quando vinse il Rally di Finlandia a bordo di una Ford Escort, mentre la sua ultima vittoria la conquist\u00f2 nel 2002 al Rally di Monte Carlo. In carriera ha corso con diverse macchine, tra cui Nissan Sunny, Lancia Delta, Mitsubishi Lancer Evo III, IV, V e VI. Dal 2002 al 2003 (anno del suo ritiro dalle corse) ha gareggiato per la Subaru, senza per\u00f2 ripetere i fasti della prima parte della sua carriera. In totale ha vinto 24 gare.\nCarriera.\nMakinen vinse il suo primo rally mondiale nel 1994, quando trionf\u00f2 al Rally dei 1000 laghi (oggi \u00e8 il Rally di Finlandia) con una Ford Escort RS Cosworth. Makinen arriv\u00f2 tardi rispetto agli standard nel circo del rally, sedendosi per la prima volta in una vettura del Gruppo A stabilmente per tutta la stagione solo nel 1995, quando venne ingaggiato dalla Mitsubishi Motorsport a fianco del veterano svedese Kenneth Eriksson vincitore del campionato rally Gruppo A nel 1986.\nIl Safari Rally vinto l'anno dopo fu la base di un'annata trionfale, che culmin\u00f2 nella conquista del titolo nel rally d'Australia staccando irrimediabilmente il rivale Colin McRae su Subaru Impreza. Makinen prosegu\u00ec nei suoi successi per i 4 anni consecutivi, consegnando alla Mitsubishi altrettanti titoli mondiali piloti e uno Costruttori nel 1998, grazie alla collaborazione di un giovane Richard Burns. Nel Rally di Corsica 1997 \u00e8 protagonista di un incidente piuttosto violento: dopo aver affrontato una zona molto veloce di una speciale, Tommi urta in piena velocit\u00e0 una mucca finita in mezzo alla strada, precipitando in un burrone facendo un volo di circa 40 metri d'altezza: nonostante l'auto distrutta, Tommi e il suo copilota Seppo Harjanne escono illesi.\nNel 1998, Tommi vince il suo terzo titolo in maniera piuttosto fortunosa: nel Rally di Gran Bretagna, ultima prova del mondiale, Tommi si trova con pochi punti di vantaggio su Carlos Sainz (Toyota Corolla). Nel primo giorno di gara Tommi scivola su una chiazza d'olio lasciata poco prima da un partecipante ad una gara di auto storiche, la vettura colpisce un blocco di cemento causando la rottura della ruota posteriore destra. La botta costringe Tommi al ritiro, e a questo punto se Sainz arrivasse almeno quarto, sarebbe lui a vincere il terzo titolo personale (aveva gi\u00e0 vinto il campionato mondiale nel 1990 e nel 1992). Nell'ultima speciale, a soli 500 metri dal traguardo, l'auto di Sainz rompe una biella, giocando uno scherzo crudele al pilota madrileno, e \"restituendo\" il titolo a Makinen. Tommi ricevette la notizia della sua vittoria dal fratello, proprio mentre stava per imbarcarsi sull'aereo che lo avrebbe riportato in Finlandia.\nNel 2000, nonostante la vittoria nel rally di Monte Carlo, dovette lasciare lo scettro di campione al connazionale Marcus Gr\u00f6nholm. Nonostante non avesse vinto il titolo, la Mitsubishi cre\u00f2 una edizione speciale della sua Evolution da strada, denominata proprio Tommi Makinen Edition (TME), per commemorare le vittorie negli anni precedenti. La TME era basata sulla Evolution VI ed era caratterizzata da una colorazione rossa con bande orizzontali bianche e nere, esattamente come la vettura che Makinen usava nel WRC.\nMakinen rimase in Mitsubishi fino al 2001, anno in cui termin\u00f2 terzo il campionato dietro a Burns e McRae, rispettivamente su Impreza e Focus RS. In quello stesso anno \u00e8 protagonista, al Rally di Corsica, di un incidente che poteva avere conseguenze ben peggiori. In una zona molto impervia, nell'attraversamento di un passaggio stretto, Makinen strinse troppo una curva urtando la parete di roccia alla sua sinistra. La macchina si capovolse e fin\u00ec a ruote all'aria in bilico sull'orlo del precipizio che si trovava sulla destra. I soccorsi impiegarono non poco tempo a trarre d'impaccio Makinen ed il navigatore Mannisenmaki.\nIl ritiro e l'approdo alla Toyota.\nNel 2002 a causa di un altro incidente che lo vede coinvolto al Rally di Argentina nel quale la sua Subaru \u00e8 protagonista di un ribaltamento multiplo a forte velocit\u00e0, e ci\u00f2 unito a una serie di prestazioni negative, fanno s\u00ec che M\u00e4kinen decida di ritirarsi dalle competizioni agonistiche, con un palmares composto da quattro mondiali vinti, rendendolo uno dei piloti pi\u00f9 titolati nei rally. Nel 2004 fonda la Tommi M\u00e4kinen Racing, distributrice e fornitrice delle vetture da rally Subaru da gruppo N e R4.\nAttualmente, \u00e8 team manager per la Toyota nel team \"Toyota Gazoo Racing\" al suo rientro, con la Yaris WRC, nel campionato mondiale, avvenuto al Rally di Montecarlo 2017 per la sua 85\u00aa edizione. Durante il 2016, ha occasionalmente testato personalmente la nuova Yaris quando ancora la vettura era in fase di test e soddisfaceva i requisiti antecedenti al 2017. Successivamente verr\u00e0 portata allo stadio di WRC Plus (la nuova classe regina, con alcune nuove regole sulla potenza dei motori, sulle dimensioni delle auto e sull'aerodinamicit\u00e0 delle vetture), con un nuovo profilo aerodinamico e un vistoso alettone posteriore. Ha inoltre contribuito a designare gli attuali piloti della nuova Yaris WRC Plus (curiosamente tutti suoi connazionali), puntando sull'ex pilota Volkswagen Jari-Matti Latvala, sull'ex campione IRC 2010 Juho Hanninen e sul promettente Esapekka Lappi, vincitore del titolo europeo nel 2014 e del titolo WRC2 nel 2016. Alla fine della stagione d'esordio, Latvala e Lappi conseguiranno una vittoria a testa, rispettivamente in Svezia e in Finlandia, dimostrando che la vettura ha s\u00ec ancora qualche problema su certe superfici, ma \u00e8 competitiva.\nPer la stagione 2018 il team manager finlandese sostituisce Juho Hanninen, prelevando dal team M-Sport l'estone Ott Tanak, vincitore, a bordo della Fiesta WRC del team anglo-americano, del rally d'Italia in Sardegna e del rally di Germania nel 2017. Tanak si dimostra competitivo con una Yaris migliorata, al punto di arrivare vicinissimo alla vittoria nel rally di Montecarlo (un errore e una guida perfetta di Ogier glielo impediscono) e arrivando secondo in Corsica, dopo una rimonta dal quarto posto.\nNel 2018 la Toyota conquista dopo 19 anni il titolo costruttori, mentre nel 2019 arriva quello piloti con Tanak.\nSposato e padre di due bambini, dal 1999 vive tra Monaco e Jyv\u00e4skyl\u00e4 insieme alla sua famiglia.\nTommi M\u00e4kinen nei media.\nNel 1998 la Europress ha rilasciato un videogame per PlayStation, \"Tommi M\u00e4kinen Rally\", utilizzando il nome del pilota finlandese."}
{"id": "552234", "revid": "287204", "url": "https://it.wikipedia.org/wiki?curid=552234", "title": "Tommi Makinen", "text": ""}
{"id": "552239", "revid": "6923", "url": "https://it.wikipedia.org/wiki?curid=552239", "title": "Classe di altezze", "text": "La locuzione classe di altezze (talvolta all'inglese \"pitch class\") \u00e8 un concetto proprio dell'analisi musicale, nella fattispecie del suo approccio insiemistico.\nIn musica, una classe di altezze \u00e8 un insieme di tutte le altezze che sono presenti ad un numero intero di ottave di distanza: per esempio, la classe di altezze Do consiste di tutti i Do in tutte le ottave."}
{"id": "552240", "revid": "1318658", "url": "https://it.wikipedia.org/wiki?curid=552240", "title": "Arrondissement di Nancy", "text": "L\"arrondissement\" di Nancy \u00e8 una suddivisione amministrativa francese, situata nel dipartimento della Meurthe e Mosella e nella regione del Grand Est.\nComposizione.\nL\"arrondissement\" di Nancy raggruppa 188 comuni in 20 cantoni:"}
{"id": "552244", "revid": "1546219", "url": "https://it.wikipedia.org/wiki?curid=552244", "title": "Uta kata", "text": " \u00e8 una serie di anime e manga pubblicati contemporaneamente in Giappone nel 2004.\n\"Uta kata\" appartiene al genere seinen, infatti sia nel manga che nell'anime sono affrontate tematiche delicate quali gli abusi sui minori, la misantropia e l'ambiguit\u00e0 delle relazioni fra i protagonisti che sfocia spesso tanto nello yuri, quanto nello yaoi, entrambi chiari aspetti di relazioni omosessuali in anime e manga giapponesi.\nStoria.\nLa storia di \"Uta\u223dKata\" segue le vicissitudini di Ichika Tachibana, l'adolescente protagonista, durante le vacanze estive del suo ultimo anno in Giappone, prima del preventivato trasferimento a Milano, in Italia, a causa degli impegni di lavoro del padre, ingegnere edile. Proprio durante tali vacanze estive, Manatsu Kuroki, un'entit\u00e0 particolare che viveva relegata all'interno di un antico specchio nella scuola frequentata da Ichika, entra a far parte della vita di quest'ultima, stravolgendone la quotidianit\u00e0.\nIn particolare, pur di riavere in cambio il suo ciondolo portafortuna, rubatole proprio da tale entit\u00e0, Ichika si trover\u00e0 costretta a siglare con Manatsu un patto particolare e si apprende cos\u00ec di come Manatsu si trovi sul piano fisico per portare a termine un non meglio precisato incarico - la cui natura rimarr\u00e0 sconosciuta fino agli eventi finali - e di come abbia bisogno proprio dell'aiuto e dell'ospitalit\u00e0 di Ichika per poter terminare questa sua missione. Tuttavia, la composizione del ciondolo portafortuna di Ichika sembra in qualche modo essere stata stravolta dal contatto con lo spettro e l'unico modo che Ichika ha per riportare il ciondolo alla sua natura originaria \u00e8 quello di evocare i 12 Jinn che sono stati legati proprio al ciondolo. Ad ogni evocazione, il portafortuna lentamente torna alla sua natura originaria, di per contro \u00e8 Ichika a subire dei cambiamenti che snaturano la sua essenza di creatura umana, rendendola sempre pi\u00f9 simile a Manatsu. Infatti, ogni qual volta un Jinn viene evocato, Ichika riesce a vedere il mondo attraverso i suoi occhi e questa capacit\u00e0 di vedere oltre la semplice realt\u00e0 delle cose, oltre ovvero l'immagine riflessa della realt\u00e0, causa profondi cambiamenti nella natura tanto fisica quanto psicologica della protagonista. Tali cambiamenti sono testimoniati dallo sguardo di Ichika che acquista al buio una strana luminescenza color cremisi.\nQuel che Ichika non sa \u00e8 che il patto siglato con Manatsu \u00e8 un rituale che si ripete costantemente negli anni fra i figli dello Jinn dello Specchio e i bambini predestinati dallo stesso spirito per meglio conoscere il mondo e le creature che vi vivono. Infatti, ciclicamente tale entit\u00e0 seleziona dei ragazzi di et\u00e0 compresa fra i 13 ed i 14 anni, ovvero non pi\u00f9 bambini ma non ancora adulti, che vengono utilizzati come strumento per comprendere le evoluzioni del mondo e i sentimenti degli umani. Perch\u00e9 ci\u00f2 avvenga, lo Jinn dello Specchio si serve di entit\u00e0 minori \u2013 quali Manatsu e Kai \u2013 che hanno lo scopo di guidare i prescelti al confronto finale.\nPersonaggi.\nIchika Tachibana.\nIchika \u00e8 la vera e propria protagonista della serie. \u00c8 una ragazza dal carattere semplice e timido, cresciuta con i sani principi che le sono stati trasmessi dai suoi genitori e che proprio per tale motivo si ritrova sconvolta dall'arrivo di Manatsu nella sua vita. La presenza dello spirito sar\u00e0, infatti, la causa primaria dei suoi problemi, dal dover iniziare a mentire ai genitori \u2013 spacciando Manatsu come un'amica di penna \u2013 fino a ritrovarsi improvvisamente a crescere in un mondo che a tutti gli effetti non \u00e8 quel che sembra. D'altrocanto, sar\u00e0 proprio la presenza di Manatsu ad aiutare Ichika a crescere, rivalutare e capire meglio valori quali l'amicizia e la fiducia nonostante tutto e soprattutto nonostante le apparenze.\nSebbene sia inconsapevole della sua natura, Ichika \u00e8 una dei prescelti dallo Jinn dello Specchio ed il suo incontro con Manatsu \u00e8 stato programmato sin da prima della sua nascita.\nManatsu Kuroki.\n\u00c8 uno dei figli dello Jinn dello Specchio, generata appositamente per legarsi ad Ichika e guidarla durante il periodo in cui la ragazza osserver\u00e0 il mondo attraverso gli occhi dei 12 Jiin, sigillati all'interno del ciondolo portafortuna. Pur essendo, comunque, uno dei figli dello spirito dello Specchio, Manatsu riesce a sviluppare una propria coscienza e volont\u00e0 durante tutto il periodo che trascorre sulla Terra in sembianze umane e saranno proprio la sua coscienza e volont\u00e0, nonch\u00e9 i sentimenti che prova per Ichika (chiaramente di natura yuri), a permetterle di rimanere al fianco della sua speculare nonostante quanto le venga imposto dalla sua missione.\nPur di rimanere fedele ad Ichika, Manatsu non tarder\u00e0 a sacrificare la sua stessa esistenza, pur di salvare quella della sua compagna. Riguardo ai suoi sentimenti, \u00e8 evidente come il rapporto fra le due cresca con l'evolversi della vicenda, cos\u00ec com'\u00e8 evidente che i sentimenti di Manatsu nei confronti di Ichika siano chiaramente di natura romantica. Quel che invece rimane ambiguo \u00e8 il rapporto fra le due ragazze, infatti mentre nella serie in principio Ichika \u00e8 innamorata di Sei, suo tutore, con il trascorrere degli episodi e soprattutto nell'OAV posteriore alla serie vera e propria, e sua naturale chiusura, si lascia intendere come probabilmente i sentimenti di Manatsu finiscano in qualche modo con l'essere ricambiati.\nSei Toudou.\nSei viene presentato come un semplice studente delle superiori che si prende cura dell'educazione di Ichika, come suo mentore, insieme al fratello gemello Kai. In realt\u00e0, Sei \u00e8 stato uno dei precedenti prescelti, sottoposti al confronto finale con lo Jinn dello Specchio, ed \u00e8 proprio lui a donare ad Ichika il ciondolo portafortuna che dar\u00e0 vita all'incontro con Manatsu. Nei suoi confronti, Ichika sembra provare un sentimento molto forte che sfocia spesso nella gelosia nei confronti di Saya, all'apparenza una semplice vicina di casa.\nDi per contro, Sei \u00e8 vincolato a Kai e i sentimenti dei due ragazzi sfociano spesso in un rapporto chiaramente yaoi, di natura canon, reso ancor pi\u00f9 evidente tanto dal bacio nell'episodio finale della serie, quanto nell'OAV, ritenuto a tutti gli effetti il tredicesimo episodio di Uta\u223dKata.\nKai Toudou.\nKai \u00e8, esattamente come Manatsu, uno dei figli dello Jinn dello Specchio. Creato per guidare Sei in vista dell'incontro finale con tale Jiin, Kai nutre nei confronti del suo compagno un sentimento molto forte e di chiara natura sentimentale (yaoi). In particolare, Kai deve addirittura la sua vita a Sei, infatti, durante il confronto finale con lo Spirito dello Specchio, Sei non riusc\u00ec a dimostrarsi all'altezza dell'incontro e per questa sua mancanza di decisione lo Spirito dello Specchio impose ai due una punizione molto rigida, ovvero Kai avrebbe dovuto vivere sulla Terra come un normale essere umano, condividendo e consumando gli anni di vita rimanenti di Sei. In altre parole, attraverso questa punizione lo Jiin dello Specchio dimezz\u00f2 l'esistenza di Sei, concedendogli per\u00f2 di avere Kai al suo fianco. Da allora, i due vivono l'uno al fianco dell'altro, spacciandosi agli occhi del mondo come fratelli gemelli.\nSatsuki Takigawa.\nSatsuki \u00e8 tanto una compagna di classe quanto una delle migliori amiche di Ichika. Nel loro gruppo, \u00e8 la pi\u00f9 carismatica e si comporta spesso come un vero e proprio maschiaccio. Il suo personaggio presenta comunque delle sottili differenze nell'anime e nel manga, infatti nel manga Satsuki \u00e8 innamorata di un amico di infanzia - Nozomu - conteso a Keiko e verso cui Satsuki prova un forte sentimento di gelosia. Nell'anime, invece, sebbene tale sentimento di gelosia sia ugualmente presente, non \u00e8 chiaro se l'oggetto di tale sentimento sia Nozumu o proprio Keiko. Tuttavia, il modo in cui il rapporto fra Satsuki e Keiko evolve negli episodi finali della serie lascia intendere che i sentimenti di Satsuki siano ambigui e, in particolare nel fandom yuri, sono intesi come romantici a tutti gli effetti.\nDi lei va anche detto che, probabilmente, \u00e8 stata vittima di atti di pedofilia da parte del padre, verso cui naturalmente prova un forte sentimento di odio.\nKeiko Takamura.\nAnche Keiko \u00e8 una delle compagne di classe e migliori amiche di Ichika. Provenendo da una famiglia molto ricca ed influente, Keiko deve costantemente far i conti con le sue origini nei suoi rapporti con gli altri. Tanto nell'anime quanto nel manga prova dei sentimenti molto forti nei confronti di Nozomu, sebbene il tradimento di quest'ultimo la porter\u00e0 a rivalutarli con il trascorrere degli episodi.\nMichiru Munakata.\nUltima delle migliori amiche di Ichika, \u00e8 forse uno dei personaggi pi\u00f9 particolari della serie. Michiro \u00e8 una Miko, dotata per altro di un fortissimo sesto senso che sfocia spesso in veri e propri poteri paranormali ed \u00e8 pertanto l'unica a rendersi conto di come la natura di Manatsu sia differente da quella di tutti gli altri.\nSaya Kogure.\nAll'inizio della serie viene presentata come una semplice vicina di casa di Ichika che lavora nel mondo della moda. In realt\u00e0, Saya \u00e8 lo Jinn dello Specchio ed \u00e8 colei che ha dato vita tanto a Manatsu quanto a Kai: tali entit\u00e0 minori esistono solo per suo volere e per preparare i prescelti allo scontro finale proprio con Saya. Durante tale scontro, Saya ripete sempre un'unica richiesta, ovvero quella di scegliere se sacrificare la propria vita o quella del mondo intero che i prescelti hanno potuto conoscere attraverso gli occhi degli Jiin, al punto da rendersi conto di tutto il male e il marcio che si nasconde dietro le apparenze.\nCostumi.\nUna curiosit\u00e0 dell'anime riguarda i costumi che vengono indossati da Ichika ad ogni evocazione dei Jiin. Essi, infatti, sono disegnati da un artista in qualit\u00e0 di \"guest star\". Segue una tabella con l'ordine degli episodi e il nome dell'artista che ha disegnato il costume di referenza per il Jiin di quell'episodio appunto."}
{"id": "552245", "revid": "339392", "url": "https://it.wikipedia.org/wiki?curid=552245", "title": "Uta Kata", "text": ""}
{"id": "552246", "revid": "339392", "url": "https://it.wikipedia.org/wiki?curid=552246", "title": "Uta-Kata", "text": ""}
{"id": "552247", "revid": "1776051", "url": "https://it.wikipedia.org/wiki?curid=552247", "title": "Felice Gajo", "text": "\u00c8 ricordato tra le altre cose come scopritore della Patera di Parabiago, importante reperto archeologico del periodo imperiale Romano: ritrovata nel 1907, durante gli scavi di \"Villa Gajo\", sua residenza parabiaghese, rimase da lui gelosamente custodita in casa, fino alla sua morte.\nBiografia.\nI primi anni.\nNato a Canegrate il 5 novembre 1861, Felice Gajo era figlio di Natale e di sua moglie, Amalia Taglioretti. I genitori erano entrambi indicati come possidenti sul suo atto di battesimo. Avviato agli studi, li interruppe per gettarsi nel settore dell'industria tessile, che all'epoca trovava in Lombardia terreno fertile per il suo sviluppo. Divenne cos\u00ec dapprima operaio in una piccola tessitura locale, poi magazziniere al Cotonificio Candiani e successivamente viaggiatore per varie ditte di Busto Arsizio, acquisendo una notevole esperienza nel campo dei prodotti tessili e dei mercati ed essi connessi. \nPrestato il servizio militare, nel quale raggiunse il grado di sergente maggiore, riprese il suo lavoro in giro per l'Italia.\nGenio imprenditoriale.\nDopo aver sposato la ricca possidente legnanese Ida Lampugnani, nel 1898 Felice Gajo decise di abbandonare il suo primo lavoro, per associarsi all'ing. Adolfo Lampugnani, suo cognato, e dedicarsi cos\u00ec allo sviluppo della ditta tessile di famiglia a Villastanza, frazione di Parabiago. Poco a poco le sue capacit\u00e0 imprenditoriali, lo portano a fondare altre filiali a Nerviano, Sant'Ilario di Nerviano, San Lorenzo di Parabiago, Cantalupo e Pogliano, dando lavoro esclusivamente ad operai locali.\nVerso il 1900 acquista il cotonificio \"Gadda\" di Parabiago, trasformando la ditta in \"Manifatture Riunite\". In breve tempo incorpor\u00f2 il Cotonificio Muggiani di Rho, e con altri stabilimenti a Busto Arsizio, Trecate e Verbania (frazioni di Intra e Possaccio), ribattezz\u00f2 l'intera impresa \"Unione Manifatture di Parabiago\", assorbendo poi anche una filatura a Trobaso (frazione di Verbania).\nIl grande successo imprenditoriale del Gajo fu dovuto essenzialmente alla grande intuizione di aver acquisito completamente tutti i passaggi dell'industria cotoniera dell'area, dalla produzione, alla filatura sino alla stamperia dei tessuti. La nuova societ\u00e0 creata trov\u00f2 quindi facile mercato anche presso la Borsa di Milano.\nVita politica.\nNegli anni Gajo partecip\u00f2 attivamente anche alla vita politica del paese di adozione, divenendo infatti a pi\u00f9 riprese sindaco (1900-1901, 1903-1906 e 1923-1926) e potest\u00e0 (1927-1935) di Parabiago. Durante le sue legislazioni, riusc\u00ec ad attuare svariate opere urbanistiche ed architettoniche in citt\u00e0. Fu lui, assieme alla moglie, a donare una cappelletta monumentale al cimitero del capoluogo comunale (1927), dedicata ai caduti della prima guerra mondiale, successivamente anche della seconda.\nDal 1934 divenne Senatore del Regno.\nAlla sua morte (31 dicembre 1935), lasci\u00f2 come legato testamentario alla moglie la costruzione del \"Santuario di San Felice\" (1940-1946) e di un ricovero per anziani."}
{"id": "552251", "revid": "31886", "url": "https://it.wikipedia.org/wiki?curid=552251", "title": "Condizionata", "text": "Condizionata \u00e8 un termine che si usa per indicare una categoria di gare di corse al galoppo.\nLe condizionate, sono in genere gare di media importanza, a cui vi partecipano soggetti di discreto livello.\nUna gara \u00e8 detta condizionata, perch\u00e9 l'ammissione alla corsa di un cavallo \u00e8 \"condizionata\" da norme inserite nella \" proposizione di corsa \".\nAd esempio, un cavallo non deve aver accumulato una certa somma entro un determinato periodo, oppure non deve aver vinto un determinato premio.\nDifferenti sono anche le norme per l'attribuzione dei pesi, definite di volta in volta nella proposizione di corsa stessa, che fanno riferimento a tabelle di peso particolari e predefinite; a differenza delle corse Handicap dove l'attribuzione \u00e8 fatta da un periziatore esterno.&lt;br&gt;\nNella proposizione di corsa e nell'attribuire i pesi viene indicato con \"\"premio vinto\" l'importo totale per aver vinto una gara, e con \"somma vinta\"\" l'importo per avere vinto o per essersi piazzato in una o pi\u00f9 gare.\nEsempio di \"Proposizione di corsa\".\nGARA EFFETTUATA IL 7 MAGGIO 2006 ALL'IPPODROMO LE CAPANNELLE, ROMA\nPRIMO SEMESTRE 2006\nChiusura delle iscrizioni gioved\u00ec 27 aprile: ore 12.\nQuarantanovesimo giorno - domenica 7 maggio 2006\nPREMIO SECRETARIAT (Condizionata 27.500 \u20ac) \nper cavalli di 4 anni ed oltre che:\nMetri 1.500 circa, pista all weather\nPeso kg 55. \nSopraccarico: \nai vincitori dal 7 dicembre della somma di 17.500 \u20ac o \ndal 7 febbraio al 6 aprile di un premio di 6.375 \u20ac\nai vincitori della somma di\n25.000 \u20ac o dal 7 aprile di un premio di 6.375 \u20ac\nai vincitori della somma di 30.000 \u20ac o dal 7 aprile di un premio di 8.500 \u20ac;\nai vincitori della somma di 37.500 \u20ac o dal 7 marzo\ndi un premio di 10.625 \u20ac\nDiscarico:\nai cavalli non vincitori dal 7\ndicembre di una corsa. \nRisultato della corsa.\nPREMIO SECRETARIAT\nORE 14:45, CONDIZIONATA, ALL WEATHER, 27.500 \u20ac"}
{"id": "552254", "revid": "712828", "url": "https://it.wikipedia.org/wiki?curid=552254", "title": "Libro di Giona", "text": "Il Libro di Giona (ebraico \u05d9\u05d5\u05e0\u05d4, \"yon\u00e0h\"; greco \u0399\u03c9\u03bd\u03ac\u03c2, \"ion\u00e1s\"; latino \"Ionas\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea dopo l'Esilio di Babilonia (circa 530-500 a.C.).\n\u00c8 composto da soli 4 capitoli e descrive la predicazione del profeta Giona a Ninive ambientata nell'VIII secolo a.C., sottolineando l'invito alla conversione per tutti i popoli, non solo gli Ebrei.\nGeneralit\u00e0.\nPer la sua brevit\u00e0 il libro Giona \u00e8 stato inserito tra i cosiddetti \"profeti minori\"; ma, pi\u00f9 che della effettiva messa per iscritto della predicazione di un profeta, come avviene per Isaia, Geremia e per tutti gli altri profeti maggiori e minori, si tratta di una sorta di \"racconto esemplare\" come quelli di Tobia e Giuditta, catalogati invece tra i libri storici dell'Antico Testamento. Si pensa che sia stato scritto molto tempo dopo l'epoca a cui si riferisce, in ambiente postesilico.\nContenuto.\nNel capitolo 1 la Parola del Signore \u00e8 rivolta a Giona, figlio di Amittai, e gli viene comandato di andare a predicare a Ninive, la Grande Citt\u00e0. Giona invece fugge a Tarsis via nave (di questo luogo si dir\u00e0 pi\u00f9 avanti). Ma la nave \u00e8 investita da un temporale e rischia di colare a picco per la violenza delle onde. Giona allora ritrova improvvisamente il proprio coraggio e svela ai compagni di viaggio che la colpa dell'ira divina \u00e8 sua, poich\u00e9 ha rifiutato di obbedire a JHWH; perch\u00e9 la nave sia salva, egli deve essere gettato in mare.\nGiona fu gettato in mare, ma una balena lo inghiott\u00ec. Dal ventre della balena, dove rimane tre giorni e tre notti, Giona rivolge a Dio un'intensa preghiera, che ricorda uno dei Salmi. Allora, dietro comando divino, la balena vomita Giona sulla spiaggia.\nNel capitolo 2, Giona ottempera la sua missione e va a predicare ai niniviti. Questi, contro ogni aspettativa, gli credono, proclamano un digiuno, si vestono di sacco e Dio decide di risparmiare la citt\u00e0. Ma qui riemerge l'istinto ribelle di Giona: lui non \u00e8 contento del perdono divino, voleva la punizione della citt\u00e0 di Ninive. Cos\u00ec, nel capitolo 3, si siede davanti alla citt\u00e0 e chiede a Dio di farlo morire.\nNel capitolo 3, il Signore fa spuntare un ricino sopra la sua testa per apportargli ombra, ed egli se ne rallegra. Ma all'alba del giorno dopo un verme rode il ricino che muore, il sole e il vento caldo flagellano Giona, che invoca di nuovo la morte. Allora l'autore riporta le parole di Dio, divenute celeberrime:\nElementi di significato.\nTarsis.\nTarsis appare nella Bibbia (Genesi ) come il terzo figlio di Javan, a sua volta quartogenito di Jafet, figlio di No\u00e8: \u00e8 la cosiddetta \"Tavola delle Genti\", i cui protagonisti non sono nomi di persona ma indicazioni geografiche. Javan ricorda la Ionia, una delle regioni storiche della Grecia, ed i suoi figli, oltre a Tarsis, sono Elisa (ricorda Ellenia, cio\u00e8 la Grecia stessa), gli abitanti di Cipro (\"Chittim\") e quelli di Rodi (\"Rodanim\").\nTarsis \u00e8 stato identificato con la citt\u00e0 di Tartesso, fiorente centro mercantile conquistato dai Cartaginesi nel 553 a.C., posto alla foce del Guadalquivir sulla costa atlantica della Spagna, e da alcuni identificato con la mitica Atlantide. Poich\u00e9 si trovava al di fuori delle famose Colonne d'Ercole, \u00e8 evidente che esso rappresentava la pi\u00f9 occidentale tra tutte le citt\u00e0 conosciute dagli Ebrei, e quindi il messaggio dell'autore biblico \u00e8 evidente: Dio ordina a Giona di andare verso oriente, a Ninive, ed invece lui fugge all'estremo occidente!\nIl pesce.\nQuando il libro di Giona parla di un grande pesce, pi\u00f9 che ad una balena o a uno squalo bianco (come ipotizzato da alcuni), presumibilmente l'autore biblico pensa ad uno dei mostri marini primordiali citati nel libro di Giobbe, simboli del caos. Nel racconto esso rappresenta da un lato l'ineluttibilit\u00e0 della volont\u00e0 divina (il pesce verosimilmente scodella Giona nei pressi del punto di partenza) e dall'altro l'abisso in cui Giona era sprofondato con la sua disobbedienza. Ad ogni modo, quest'immagine ha conosciuto una fortuna incredibile nella letteratura. Tra gli altri viene ripresa:\n\u00ab Tre giorni di cammino \u00bb.\nQuest'espressione indica le dimensioni di Ninive ed \u00e8 una chiara iperbole. Infatti nel libro dell'Esodo il \"cammino di tre giorni\" \u00e8 quello necessario per uscire dall'Egitto e compiere un pellegrinaggio nel deserto ed offrire sacrifici al Signore (Esodo ). Dopo tre giorni di cammino, inoltre, dopo il passaggio del Mar Rosso il popolo eletto raggiunge Mara (Esodo ), luogo dove si manifesta la Misericordia di Dio, a cui evidentemente vuole alludere l'autore del libro di Giona.\nLa destra e la sinistra.\nL'espressione \"non saper distinguere la destra dalla sinistra\" si trova solo nel libro di Giona. \u00c8 abbastanza evidente che essa equivale a non saper distinguere il Bene e il Male, espressione con cui nel Deuteronomio sono caratterizzati i bambini . Nella citt\u00e0, quindi, ci sono oltre centoventimila bambini innocenti e innumerevoli animali, della cui salvezza Iddio si preoccupa. Gli stessi niniviti, inoltre, possono essere considerati come dei bambini che non hanno ancora conosciuto la Parola di Dio.\nLivelli di interpretazione.\nChiaro appare il messaggio del libro di Giona, al di l\u00e0 del linguaggio metaforico usato dall'autore. Esso intende sostenere con entusiasmo l'apertura universalistica che stava avvenendo in alcuni ambienti del giudaismo postesilico, soprattutto nell'ambito della diaspora ebraica nell'intero ecumene. Se, da un lato, non mancavano correnti inclini alla chiusura a riccio dell'Ebraismo contro ogni infiltrazione ideologica dall'esterno, ben testimoniate dai libri di Esdra e Neemia, d'altra parte si avvertiva da pi\u00f9 parti l'esigenza di un impegno missionario verso i Gentili.\nNinive era un chiaro simbolo di oppressione per Israele, avendo distrutto e deportato il Regno del Nord; eppure a Giona, che qui rappresenta il rifiuto di questa nuova politica, \u00e8 chiesto di invitare alla conversione proprio quella citt\u00e0. Dopo che egli ha accettato a malincuore di farlo, il suo rifiuto della decisione divina di risparmiare la citt\u00e0 spiega assai bene i motivi della fuga nella direzione opposta. Giona non si rassegna ad accettare un Dio misericordioso, preferendogli il Dio del giudizio inesorabile, soprattutto contro un impero tanto odioso come quello assiro. Al suo sfogo, che rasenta la bestemmia, Iddio risponde con la parabola del ricino, il cui significato \u00e8 altrettanto chiaro. Noi tutti siamo pronti a preoccuparci per le piccole cose della vita; perch\u00e9 Dio non dovrebbe preoccuparsi altrettanto dell'intera umanit\u00e0, anche quella peccatrice e pagana, affinch\u00e9 possa essere salvata essa pure?\nStoricit\u00e0.\nLa maggioranza dei biblisti, esegeti e storici moderni ritiene che il Libro di Giona sia privo di storicit\u00e0. Sebbene la storia di Giona sia ambientata nel IX secolo a.C., il libro fu scritto secoli dopo, quando la Giudea era sotto il controllo dell'Impero Achemenide. L'ebreo in cui \u00e8 composta l'opera mostra forti influenze aramaiche e le pratiche culturali in esso descritte corrispondono a quelle dei Persiani Achemenidi. La natura di \"parabola\" del Libro di Giona \u00e8 ulteriormente confermata da molti dettagli storicamente poco verosimili. Secondo gli storici, infatti, nel IX secolo a.C. Ninive non era la capitale dell'Assiria e perci\u00f2 non esisteva alcun re di Ninive. Gli assiri, poi, erano caratterizzati da una politica religiosa di imposizione violenta delle proprie credenze e perci\u00f2 si pu\u00f2 escludere che un profeta d'Israele sia stato lasciato libero di predicare per tre giorni in una citt\u00e0 assira nel nome di un dio straniero. Ancor meno verosimile \u00e8, ovviamente, la permanenza per tre giorni nel ventre di un pesce, di cui gi\u00e0 nel Vangelo di Matteo e nel Vangelo di Luca si d\u00e0 un'interpretazione simbolica. Secondo James Bejon il racconto \u00e8 articolato seguendo una descrizione allegorica delle vicende del popolo di Israele, in cui il soggiorno di Giona nella balena corrisponderebbe all'esilio babilonese.\nSebbene il Libro sia considerato privo di storicit\u00e0, Giona potrebbe essere stato un profeta storico, dato che un profeta con tale nome \u00e8 menzionato nel Secondo Libro dei Re."}
{"id": "552255", "revid": "33689", "url": "https://it.wikipedia.org/wiki?curid=552255", "title": "Giona (profeta)", "text": "\u00c8 uno dei dodici profeti minori ed \u00e8 venerato come santo dalla Chiesa cattolica: si commemora il 21 settembre.\nBiografia.\nIl profeta Giona, \"figlio di Amittai\", compare due volte nell'Antico Testamento e non si hanno altre notizie su di lui. Il secondo Libro dei Re, colloca la sua predicazione al tempo di Geroboamo II, quando il re recuper\u00f2 i territori della Transgiordania, ristabilendo \"i confini di Israele dall'ingresso di Amat fino al mare di Araba\". Dal regno di Ieu sino a quello di Ioacaz incluso (841-806 a.C.) i re d'Israele erano stati ripetutamente sconfitti dagli aramei di Damasco. Nei primi decenni del nuovo secolo, per\u00f2, l'Assiria guidata da Adad-Nirari III, persegu\u00ec una politica imperialista, sconfiggendo e indebolendo gli aramei, che gi\u00e0 nell'802 furono costretti a versare un tributo. Il figlio di Ioacaz, Ioas e il nipote Geroboamo II, anch'essi vassalli dell'Assiria, colsero l'occasione e approfittarono della debolezza di Damasco per recuperare i territori perduti (2Re 13,25 e 14, 23-27).\nSecondo il Libro dei Re il profeta Giona avrebbe proclamato che la riconquista dei territori perduti era voluta da Dio, stimolando o favorendo cos\u00ec l'iniziativa bellica di Geroboamo (II Re ).\nSecondo la tradizione rabbinica il profeta Giona sarebbe il figlio della vedova di Zarepta resuscitato da Elia (I Re ).\nGiona, inoltre, compare nel libro a lui intitolato, che secondo la maggioranza degli studiosi fu redatto in epoca persiana, se non ellenistica. Questa datazione tardiva \u00e8 dovuta alle caratteristiche linguistiche, lessicali e sintattiche dell'opera e ancor pi\u00f9 dall'inverosimiglianza storica del Libro di Giona, scritto quando il periodo storico in cui il testo \u00e8 ambientato era ormai un periodo lontano, divenuto leggenda. Secondo gli storici, infatti, nell'VIII secolo Ninive non era la capitale dell'Assiria e non esisteva alcun re di Ninive. Gli assiri, poi, erano caratterizzati da una politica religiosa di imposizione violenta delle proprie credenze e perci\u00f2 si pu\u00f2 escludere che un profeta d'Israele sia stato lasciato libero di predicare per tre giorni in una citt\u00e0 assira nel nome di un dio straniero.\nGli esegeti odierni concordano nel ritenere il Libro di Giona una \"parabola\" o un midrash, se non una novella, ricca di contenuto teologico e profetico. La scelta come personaggio principale di un profeta vissuto subito prima della distruzione d'Israele da parte degli assiri, spiega perch\u00e9 Giona si rifiuti inizialmente di predicare loro e sia rattristato dal perdono divino. Se, infatti, Iddio avesse punito gli assiri distruggendoli, Israele si sarebbe salvato. La scelta del personaggio, cio\u00e8, \u00e8 funzionale a sottolineare l'amore illimitato di Dio per tutti gli uomini, tesi fondamentale del libro.\nNarrazione biblica.\nIl suo libro \u00e8 costituito da soli quattro capitoli. Alcuni particolari della narrazione hanno indotto a sollevare dubbi sulla storicit\u00e0 della narrazione. Giona \u00e8 menzionato in II Re e nel Corano, che sembrano riferirsi al medesimo Giona figlio di Amittai, profeta a Ninive.\nNel capitolo 1, il Signore comanda a Giona, figlio di Amittai, di andare a predicare a Ninive. Giona invece fugge a Tarsis su una nave che \u00e8 investita da un temporale e rischia di colare a picco dalla violenza delle onde. Giona allora ritrova improvvisamente il proprio coraggio e svela ai compagni di viaggio che la colpa dell'ira divina \u00e8 sua, poich\u00e9 ha rifiutato di obbedire al Signore.\nE cos\u00ec, nel capitolo 2, Giona \u00e8 gettato in mare, ma un \"grande pesce\" (da nessuna parte \u00e8 precisato che si tratti di una balena) lo inghiotte. Dal ventre del pesce, dove rimane tre giorni e tre notti, Giona rivolge a Dio un'intensa preghiera, che ricorda uno dei Salmi. Allora, dietro comando divino, il pesce vomita Giona sulla spiaggia.\nNel capitolo 3, Giona ottempera la sua missione e va a predicare ai niniviti. Questi, contro ogni aspettativa, gli credono, proclamano un digiuno, si vestono di sacco e Dio decide di risparmiare la citt\u00e0. Ma qui riemerge l'istinto ribelle di Giona: lui non \u00e8 contento del perdono divino, voleva la punizione della citt\u00e0 di Ninive. Deluso, chiede a Dio di farlo morire.\nCos\u00ec, nel capitolo 4, Giona si siede davanti alla citt\u00e0 e attende gli eventi. Il Signore fa spuntare un ricino sopra la sua testa per apportargli ombra ed egli se ne rallegra moltissimo. Ma all'alba del giorno dopo un verme rode il ricino che muore, cos\u00ec il sole e il vento caldo flagellano nuovamente Giona, che invoca di nuovo la morte. Dio allora gli spiega: se tu ti rattristi a morte per una pianta di ricino, a maggior ragione mi ero rattristato io per la possibile morte di innocenti, tra cui centoventimila persone e tanti animali.\nNel Nuovo Testamento.\nLa permanenza di Giona per tre giorni e tre notti nel ventre del pesce ha conosciuto un'importante lettura cristologica nel Nuovo Testamento. Cos\u00ec recita infatti Matteo ):\nAnzi, alla \"generazione perversa\" che domanda un segno, Ges\u00f9 non promette altro che \"il segno di Giona \"(Lc 11:29-32)\".\" I tre giorni trascorsi da Giona nel ventre del mostro richiamano la resurrezione di Ges\u00f9 \"il terzo giorno\". Infatti, secondo il linguaggio biblico, \"tre giorni\" rappresenta lo spazio di tempo al di l\u00e0 del quale la morte \u00e8 definitiva ed irreversibile. Ed anche la pronta conversione dei niniviti \u00e8 contrapposta da Ges\u00f9 all'incredulit\u00e0 dei suoi contemporanei.\nNel Corano.\nNel Corano la decima s\u016bra porta il titolo \"Y\u00fbnus\", che tradotto significa \"Giona\". Infatti in questa sura il 98\u00b0 versetto (\u0100y\u0101t) cita esplicitamente il profeta Giona ed anche la citt\u00e0 di Ninive in cui esercit\u00f2 il suo ministero profetico. \nNella 37\u00aa sura, \"As Saffat\" o \"I Ranghi\" narra delle prove imposte da Dio ai suoi inviati, e si racconta (\u0100y\u0101t 139-148) anche del pesce di Giona. Si dice che Giona, uno degli Inviati, decise di allontanarsi dalla citt\u00e0 in quanto nessuno voleva seguire i suoi avvertimenti e insegnamenti sal\u00ed su una nave e durante il viaggio vennero investiti da una violenta tempesta che li obblig\u00f2 a disfarsi di molte delle loro merci e bagagli gettandoli in mare e in seguito si tir\u00f2 a sorte per decidere chi sacrificare. Fu sorteggiato proprio lui Yunus AS, che fu gettato in mare e inghiottito da un pesce.\nGiona si rammaric\u00f2 di non aver seguito l'ordine divino e per questo Dio accett\u00f2 di farlo risputare dal pesce. Il corano afferma che\nNon appena Giona fu arrivato sulla riva del mare, Dio gli fece crescere una pianta di zucche, ma a differenza del racconto Biblico la vicenda non viene ulteriormente sviluppata. Anche la sura 37^ afferma che Giona riusc\u00ec a convertire gli abitanti di Ninive. Ulteriore accenno a Giona si troverebbe nella sura 21, Al Anbiy, col nome di \"Dhu al Nun\" o \"Uomo della Balena\", nome attestato dalla tradizione musulmana.\nA Giona viene attribuito la formula del dhikr \u00abNon c'\u00e8 altro dio all'infuori di Te! Gloria a Te! Io sono stato un ingiusto!\u00bb, che riassume il concetto dell'unit\u00e0 di Dio, la glorificazione a Dio e la richiesta di perdono. A seguito di questa preghiera, Dio lo salv\u00f2 dal ventre della balena.\nCulto.\nDal Martirologio Romano alla data del 21 settembre: \"Commemorazione di san Giona, profeta, figlio di Amittai, sotto il cui nome \u00e8 intitolato un libro dell'Antico Testamento; la sua celebre uscita dal ventre di un grosso pesce \u00e8 interpretata nel Vangelo come prefigurazione della Risurrezione del Signore\".\nSecondo un'antica tradizione le spoglie di Giona si troverebbero nella cattedrale di Nocera Inferiore. Il vescovo Simone Lunadoro descrive il ritrovamento del corpo del profeta venuto alla luce"}
{"id": "552256", "revid": "2224036", "url": "https://it.wikipedia.org/wiki?curid=552256", "title": "Eliza Taylor", "text": "\u00c8 nota principalmente per aver interpretato Rosie Cartwright nella serie tv \"The Sleepover Club\" e per il ruolo di Clarke Griffin nella serie post apocalittica e fantastica \"The 100\".\nBiografia.\nNata a Melbourne, debutta in televisione nel 2003 ne \"Le isole dei pirati\". Nello stesso anno ottiene la parte di Rosie Cartwright nella serie per ragazzi \"The Sleepover Club\" e appare in \"Neighbours\" e \"Blue Heelers - Poliziotti con il cuore\". \nNel 2005 entra a far parte del cast fisso di \"Neighbours\" nel ruolo di Janae Timmins, che ricopre fino al 2008. Compare inoltre in diversi telefilm australiani come \"Blue Water High\", \"Rush\", \"Packed to the Rafters\" e \"All Saints\". \nNel 2012 recita nel film horror \"6 Plots\" e, nel 2013, nell'horror \"\". Nel 2014 appare nel thriller \"The November Man\" con Pierce Brosnan e Luke Bracey. A partire dallo stesso anno, \u00e8 la protagonista della serie TV statunitense \"The 100\".\nNel 2017 recita accanto a Pablo Schreiber e Lena Headey nel thriller \"Thumper\", proiettato in anteprima alla 16\u00aa edizione del Tribeca Film Festival nella sezione \"Spotlight\", ed \u00e8 protagonista del film a tema natalizio targato Netflix \"Un'eredit\u00e0 per Natale\". Nel 2019 sposa Bob Morley.\nVita privata.\nIl 6 giugno 2019 ha rivelato di essersi sposata in gran segreto, il 5 maggio precedente, alle Hawaii, con Bob Morley, con il quale recita nella serie televisiva \"The 100\".\nIl 7 febbraio 2022 Eliza e Bob annunciano sui loro profili instagram di aspettare il loro primo figlio. \nDoppiatrici italiane.\nNelle versioni in italiano dei suoi film, Eliza Taylor \u00e8 stata doppiata da:"}
{"id": "552258", "revid": "106908", "url": "https://it.wikipedia.org/wiki?curid=552258", "title": "Gaio Nauzio Rutilo", "text": "Biografia.\nPrimo consolato.\nIl suo primo consolato, nel 475 a.C. lo vide collega di Publio Valerio Publicola..\nIl consolato inizi\u00f2 con l'accusa rivolta dai tribuni della plebe Lucio Cedico e Tito Stazio, rivolta a Spurio Servilio Prisco, di aver mal condotto l'esercito romano nella battaglia del Gianicolo dell'anno prima. Ma Servilio riusc\u00ec a confutare l'accusa dei tribuni, anche grazie alla testimonianza favorevole del collega console Aulo Verginio Tricosto Rutilo.\nMentre Publio Valerio guidava le forze romane contro una coalizione di forze Sabine ed Etrusche, accampate sotto la citt\u00e0 di Veio, Gaio Nauzio guid\u00f2 le forze romane nei territori dei Latini, che si erano difesi dalle incursioni dei Volsci ed Equi, senza aver preventivamente informato i romani.\nSecondo Tito Livio, fu pi\u00f9 per ribadire la propria predominanza in seno alla lega, che per reale pericolo per i Latini, che i romani mossero le armi contro i Volsci.. La campagna contro i Volsci si risolse per\u00f2 in una serie di razzie e devastazioni, perch\u00e9 i Volsci rifiutarono il combattimento in campo aperto.\nPer Dionigi invece, Gaio Naunzio, che aveva atteso l'esito dello scontro con i Veienti, prima di muoversi troppo distante da Roma, torn\u00f2 a devastare il territorio di Veio, dopo che i Latini e gli Equi ebbero avuto la meglio dei Volsci e degli Equi, senza che fosse stato necessario l'intervento dell'alleato romano.\nSecondo consolato.\nFu console una seconda volta nel 458 a.C. con Lucio Minucio Esquilino Augurino. Questi due consoli si ritrovarono con due questioni in sospeso: il processo a Volscio, contestato dalla plebe, e l'ormai annosa presentazione della \"lex Terentilia\", contestata dal patriziato. La battaglia politica infuriava con l'entrata in scena anche di Tito Quinzio Capitolino, questore, che perseguiva Volscio, l'accusatore del nipote, con grande decisione.\nSul versante opposto il tribuno della plebe Virginio si distingueva come il pi\u00f9 accanito difensore della lex Terentilia.\nA Gaio Nautilo Rutilo fu affidata la guerra contro i Sabini che port\u00f2 avanti con successo, ricacciandoli nei loro territori, devastandoli pi\u00f9 di quanto avessero fatto loro.\nNautio Rutilo ritorn\u00f2 a Roma mentre il collega console era assediato dagli Equi, ma contrariamente a quanto accaduto in situazione analoghe, in quanto secondo console, non gli fu affidato il comando dell'esercito approntato per prestare soccorso a Minucio, che fu invece affidato a Cincinnato nominato dittatore. Cincinnato riusc\u00ec a sconfiggere gli Equi nella battaglia del Monte Algido, accordando loro la pace, solo dopo che questi consegnarono il proprio comandante e passarono sotto il giogo dei romani. Gli Equi dovettero cedere ai Romani anche la citt\u00e0 di Corbione."}
{"id": "552259", "revid": "80960", "url": "https://it.wikipedia.org/wiki?curid=552259", "title": "Ralph Vaughan-Williams", "text": ""}
{"id": "552260", "revid": "767487", "url": "https://it.wikipedia.org/wiki?curid=552260", "title": "Maurice Rostand", "text": "Figlio del poeta ed autore Edmond Rostand e della poetessa Rosemonde G\u00e9rard e fratello del biologo Jean Rostand, ha scritto numerose opere che ricalcano lo stile romantico del padre.\nScrittore omosessuale noto per il suo eclettismo, si impegn\u00f2 soprattutto nella stesura di opere teatrali in versi che, pur ottenendo un discreto successo di pubblico, furono snobbate dalla critica. Esord\u00ec nel 1920 con il romanzo \"Cercueil de cristal\" (\"La bara di cristallo\") per proseguire instancabilmente la sua carriera, fino a diventare uno dei pi\u00f9 celebri autori francesi tra le due guerre mondiali. Nel 1935 diede vita a \"Le proc\u00e8s d'Oscar Wilde\" (\"Il processo di Oscar Wilde\"), che testimonia il suo impegno in favore della causa omosessuale.\nDopo il secondo conflitto mondiale ridusse notevolmente la sua attivit\u00e0 artistica. Diede comunque alla stampe un'opera autobiografica (\"Confession d'un demi-si\u00e8cle\", ovvero \"Confessioni di mezzo secolo\") nel 1948 ma anche poesie in melodiosi versi alessandrini, raccolte in \"Po\u00e9sies compl\u00e8tes\" (1950)."}
{"id": "552261", "revid": "921573", "url": "https://it.wikipedia.org/wiki?curid=552261", "title": "Lalaine", "text": "Biografia.\nVita privata.\nNata da genitori filippini originari di Batangas e Pampanga a Burbank in California e attualmente vive a Los Angeles.\nCarriera.\nLa carriera di Lalaine \u00e8 iniziata quando ha preso parte al telefilm della Disney \"Lizzie McGuire\" nel quale interpretava la migliore amica di Lizzie, \"Miranda Isabella Sanchez\". Avrebbe dovuto ricoprire questo ruolo anche nello spin-off della serie, \"What's Stevie Thinking\", sulla sorella minore di Miranda, ma quando \u00e8 stata mandata in onda nel 2005 non ha avuto il successo sperato ed \u00e8 stata quindi cancellata.\nLa vita da star di Lalaine comincia quando incontra Nikki Alberto che le trova lavoro al teatro di Broadway nel musical \"Les Miserbles\". In esso Lalaine interpreta le giovani Cosette ed Eponine.\nQuando Lalaine torna in Canada gira molte pubblicit\u00e0, tra le quali alcune per Microsoft e Burger King. Nello stesso periodo partecipa ad un lavoro teatrale, \"Brundibar\".\nLalaine doppia anche molti film tra i quali \"Ispettore Gadget\" e \"Lolita\". Interpreta poi il ruolo dell'orfana \"Kate\" nella versione per Disney Channel del film \"Annie\". In seguito ricopre il ruolo di \"Abby\" in \"You Wish! - Attenzione ai desideri\". Nel 2003 prende parte a due episodi di \"Buffy l'ammazzavampiri\" nei quali interpreta una giovane prescelta che rimane uccisa e della quale Il Primo si impossessa.\nLalaine prende spesso parte a eventi di beneficenza come il concerto contro l'AIDS.\nNel 2003 Lalaine ha inciso un album, \"Lalaine: Inside Story\". Lalaine ha scritto sei delle canzoni dell'album tra cui \"Life is good\", \"Can't Stop\" e \"Save Myself\". Ha inoltre collaborato con Radio Disney, esibendosi in tutto il sud della California e alle Hawaii. Per 6 mesi la canzone \"You Wish\", scritta per il film dall'omonimo titolo, \u00e8 rimasta nella Top 30 di Radio Disney. Ha inoltre firmato un contratto con la \"Warner Brother's Record\". Il suo nuovo singolo \u00e8 \"I'm Not Your Girl\". \u00e8 possibile vedere il video su AOL Music o Yahoo! Launch.\nNel 2004 Lalaine ha girato SOP Gigsters per il canale filippino GMA Network. Ha inoltre girato un programma nel quale viaggia per tutta l'isola e ne mostra le meraviglie. Nel 2005 ha promosso il GMA Pinoy TV a San frcv, California\nAttualmente Lalaine sta incidendo il nuovo album che conta artisti come \"Glen Ballardi\", \"Oliver Leiber\", \"Danielle Brisebois\", \"Timberland\" e molti altri."}
{"id": "552267", "revid": "339392", "url": "https://it.wikipedia.org/wiki?curid=552267", "title": "D.i.", "text": ""}
{"id": "552269", "revid": "2175", "url": "https://it.wikipedia.org/wiki?curid=552269", "title": "Acqua borica", "text": ""}
{"id": "552271", "revid": "124637842", "url": "https://it.wikipedia.org/wiki?curid=552271", "title": "Gustav Holst", "text": "Biografia.\nI primi anni.\nHolst nacque nel 1874 a Cheltenham, nel Gloucestershire. La sua famiglia, di origine svedese, si era trasferita in Inghilterra nel 1807 dopo aver soggiornato in Russia, dove un suo antenato aveva avuto incarichi di compositore di corte, e in Germania. Suo padre era un pianista e insegnante di musica (la madre era una delle sue allieve) e lavorava come organista presso la Chiesa di Ognissanti a Pittville. Holst perse la madre a otto anni e suo padre si rispos\u00f2 con un'altra allieva. L'ambiente culturale della casa era vivace; si leggevano Oscar Wilde e Arthur Conan Doyle, si apprezzava l'arte, la pittura e la musica di Wagner, \u010cajkovskij e Puccini. Di salute assai cagionevole e asmatico, Holst fu educato alla musica sin dalla pi\u00f9 tenera et\u00e0; detestava il violino ma suonava con piacere il pianoforte, cui dovette per\u00f2 rinunciare a causa dell'aggravarsi di un disturbo neurologico alle mani (soprattutto la destra), che gli impediva l'esercizio prolungato.\nA sedici anni compose un'operetta in due atti che convinse il padre a compiere uno sforzo economico e mandarlo a studiare presso il Royal College of Music di Londra, che era stato fondato proprio in quegli anni. Studi\u00f2 con il compositore irlandese Charles V. Stanford e strinse una solida amicizia con il compagno di studi Ralph Vaughan Williams, anche lui destinato ad un'importante carriera di compositore. In quel periodo si profess\u00f2 wagneriano convinto (fu molto colpito dall'ascolto di alcuni capolavori wagneriani) e fu impressionato dall'ascolto della Messa in Si minore di Bach. Non riuscendo a sostenere il necessario esercizio tecnico per lo studio del pianoforte a causa della malattia, studi\u00f2 il trombone, che gli consent\u00ec sia di lavorare come orchestrale (esperienza che in seguito giudic\u00f2 importante per la composizione), che di rinforzare le sue capacit\u00e0 respiratorie, indebolite dall'asma.\nLe influenze culturali.\nSotto la guida di Stanford, nel 1895 compose un'opera, \"The Revoke\", che inaugur\u00f2 il suo catalogo come op.1. In questo periodo si avvicin\u00f2 alla poesia di Walt Whitman e alle dottrine socialiste; segu\u00ec le conferenze di George Bernard Shaw e di William Morris, con cui condivideva la scelta del vegetarianismo. La sua salute, gi\u00e0 cagionevole, risent\u00ec ulteriormente della sottonutrizione determinata dalla difficolt\u00e0 pratica nel seguire una tale filosofia alimentare. Pat\u00ec anche di un sensibile calo della vista e di problemi digestivi, che l'avrebbero accompagnato per tutta la vita.\nIl cosiddetto \"Sanskrit Period\".\nL'arco di tempo compreso tra il 1895 e il 1914 viene definito \"Sanskrit Period\" in quanto Gustav Holst manifest\u00f2 forte interesse verso l'Oriente e in particolare verso l'India, la produzione letteraria in sanscrito e il misticismo indiano. Secondo Imogen Holst (figlia del compositore e sua principale biografa), il musicista inizi\u00f2 a interessarsi alle traduzioni delle opere sanscrite a partire dal 1899, attratto dal misticismo del \u1e5agveda, dal fascino del poema epico R\u0101m\u0101ya\u1e47a e dalla filosofia della Bhagavadg\u012bt\u0101. In un primo momento, sempre seguendo la narrazione di Imogen, egli inizi\u00f2 a raccogliere e collezionare tutte le traduzioni che riusciva a trovare, cambiando qualche parola o semplificando le frasi secondo la sua sensibilit\u00e0, ma il sistema non gli pareva soddisfacente.\nSi colloca a questo punto della narrazione l'aneddoto\u00a0\u2013 spesso riferito dai biografi successivi\u00a0\u2013 secondo cui Holst, approdato nella sala di lettura delle Oriental Languages del British Museum, chiese di consultare una cospicua serie di testi ma, quando gli portarono la pila di volumi, si rese conto che erano scritti in lingua sanscrita e quindi erano per lui inintelligibili. Dopo un iniziale momento di smarrimento egli avrebbe pensato di dedicarsi allo studio della lingua sanscrita e, pur avendo poca facilit\u00e0 nell'apprendere le lingue straniere, si sarebbe iscritto alla School of Oriental Languages, frequentando le lezioni di Miss Mabel Bode (di cui fu il primo allievo) e stringendo ben presto amicizia con lei. L'ipotesi che appare pi\u00f9 verosimile \u00e8 che\u00a0\u2013 come suggerito anche dalla figlia\u00a0\u2013 Holst abbia lavorato soprattutto sulle traduzioni, apportando ad esse le varianti stilistiche che gli parevano pi\u00f9 utili.\nGli esordi nella professione.\nNel 1897 lasci\u00f2 a malincuore il Royal College perch\u00e9 per potersi mantenere aveva accettato un posto da trombonista nella \"Carl Rosa Opera Company\". In seguito dichiar\u00f2 che tale esperienza fu importante per la sua comprensione pratica dei meccanismi orchestrali e gli fu utile nella composizione. Nel 1899 inizi\u00f2 un'opera, \"Sita\", in tre atti, basata sul poema epico indiano R\u0101m\u0101ya\u1e47a. La complet\u00f2 nel 1906. Nel 1900, scrisse la \"Cotswold Symphony\", elegia scritta in memoria di William Morris, e complet\u00f2 il suo primo lavoro dato alle stampe, l\"'Ave Maria\".\nNel 1901 spos\u00f2 Isobel Harrison, un soprano che aveva conosciuto alcuni anni prima nei circoli socialisti, e decise di dedicarsi completamente alla composizione. Nel 1903 scrisse \"Indra\", un poema sinfonico basato sulla figura dell'omonimo dio hindu. Fu un periodo duro, gli editori rifiutavano sistematicamente le brevi composizioni che Holst proponeva loro e le ristrettezze in cui versava alla fine lo convinsero a dedicarsi all'insegnamento. Nel 1905 assunse l'incarico di Direttore Musicale nella scuola femminile \"St.Paul's Girls' School\" di Hammersmith, Londra. Poco dopo, compose \"The Mystic Trumpeter\", un pezzo per soprano e orchestra basato su testo di Walt Whitman, dalle forti influenze wagneriane. Music\u00f2 anche liriche di Thomas Hardy e Robert Bridges.\nIl primo viaggio.\nNel 1906 la sua opera appena finita, la gi\u00e0 menzionata \"Sita\", fu sconfitta nel concorso di composizione indetto dall'editore Ricordi. Tale battuta d'arresto amareggi\u00f2 molto Holst poich\u00e9 \u00e8 probabile che la sconfitta fosse da attribuirsi al suo vecchio professore di composizione, Stanford. Holst dovette trascorrere un periodo di riposo, per risollevarsi dallo stato di depressione in cui era caduto; viaggi\u00f2 in Algeria, visitando tra l'altro una zona del deserto del Sahara in bicicletta e venendo a contatto con popolazioni locali. Fece rivivere le sensazioni e i colori dei luoghi visitati nella suite orchestrale \"Beni Mora\", composta al suo ritorno, che ricevette considerazione dalla critica solo negli anni successivi, dopo che Holst aveva gi\u00e0 raggiunto la fama.\nNuove opere e nuovi incarichi d'insegnamento.\nNel 1907 compose la \"Somerset Rhapsody\" e inizi\u00f2 una nuova opera d'ispirazione indiana, Savitri, che complet\u00f2 l'anno dopo, iniziando nel contempo a comporre la prima serie dei summenzionati \"Choral Hymns from Rig-Veda\", per voce e pianoforte, basati su passi del Rig Veda tradotti dal compositore stesso. Accett\u00f2 inoltre il posto di direttore musicale in un'altra scuola, il Morley College, tenendo l'incarico (assieme a quello della St.Paul's) per tutta la vita.\nIl viaggio in Spagna.\nNel 1912 dovette affrontare il parziale insuccesso della prima esecuzione dell'opera corale \"The Cloud Messenger\", alla cui composizione si era dedicato negli anni precedenti. Per ritemprare le forze e il morale, gi\u00e0 provato, part\u00ec alla volta della Spagna in compagnia dei musicisti Balfour Gardiner (padre del direttore John Eliot Gardiner) e Arnold Bax e il librettista e studioso di astrologia Clifford Bax, in un viaggio finanziato con i fondi di una donazione anonima. Nonostante la sua timidezza, Holst era affascinato dalla gente e dalla societ\u00e0 e aveva sempre pensato che il miglior modo per conoscere bene una citt\u00e0 era perdersi al suo interno. A Gerona, in Catalogna, spariva spesso, e soltanto diverse ore dopo i suoi amici lo ritrovavano a intrattenere discussioni astratte con i musicisti locali. Fu proprio in Spagna che Clifford Bax avvicin\u00f2 Holst all'astrologia, un hobby che in seguito avrebbe ispirato la famosa suite I pianeti.\nLa riscoperta della tradizione popolare britannica e le influenze delle avanguardie.\nNel 1913 la sua scuola inaugur\u00f2 una nuova ala destinata alla musica e Holst scrisse per l'occasione un'opera orchestrale di successo, che viene eseguita ancora oggi: la St. Paul's Suite. A causa della sua attivit\u00e0 didattica, in questi anni era venuto in contatto con il movimento di riscoperta (che in quel periodo coinvolgeva molti compositori inglesi, tra cui l'amico Vaughan Williams) di molta musica popolare inglese medievale, dei madrigalisti del primo Seicento William Byrd e Thomas Weelkes e di Purcell. Lo studio di tale materiale e della musica del folklore inglese lo influenz\u00f2 sensibilmente in tutte le composizioni successive.\nAltre forti influenze di questo periodo furono Igor' F\u00ebdorovi\u010d Stravinskij (era ancora vivo lo scandalo causato dalla prima de La sagra della primavera, nel 1913) e Arnold Sch\u00f6nberg, di cui Holst pot\u00e9 sentire, nel 1914, i 5 pezzi per orchestra, modernissima opera espressionista. Nonostante in passato avesse commentato satiricamente gli aspetti pi\u00f9 stravaganti della cosiddetta \"musica moderna\", Stravinskij e Schoenberg influenzarono la sua produzione successiva.\n\"I pianeti\": il trionfo mondiale.\nLa suite \"I pianeti\" (\"The Planets\") fu e rimane ancora oggi l'opera pi\u00f9 amata e ammirata di Holst. Fu concepita a partire dal 1914 sulla scia del grande interesse per l'astrologia e la teosofia che Holst aveva sviluppato a partire dal viaggio in Spagna e dalla conoscenza con C. Bax, e delle letture (soprattutto dell'opera dell'astrologo Alan Leo). Holst e la moglie risiedevano spesso nella casa di campagna di Thaxted, nell'Essex, immersi in un ambiente ricco di suggestioni del passato, a cominciare dall'architettura medievale e dal paesaggio.\n\u00c8 una serie di bozzetti musicali ispirati da 'umori' legati ai pianeti, piuttosto che qualcosa di concretamente collegato all'astrologia. Holst aveva comunque certamente tratto ispirazione dal libro \"The Art of Synthesis\" di Alan Leo, che \u00e8 diviso in capitoli ognuno dei quali \u00e8 dedicato ad un pianeta e ne descrive le caratteristiche della personalit\u00e0 e i valori ad esso associati, cos\u00ec che per esempio, nel libro di Leo\nHolst fu inoltre influenzato da un astrologo del XIX secolo chiamato Raphael, il cui libro verte sul ruolo che giocano i pianeti nei destini del mondo. L'opera venne completata in due fasi: dapprima Marte, Venere e Giove, quindi Saturno, Urano, Nettuno e Mercurio dopo una pausa dedicata ad altre composizioni. L'ultima nota fu scritta nel 1916. L'influenza di Stravinskij fu colta da un critico, che defin\u00ec la suite \"la Sagra della Primavera inglese\". \u00c8 possibile scorgervi anche influenze di Debussy e Richard Strauss, oltre che dell'amico Vaughan Williams.\n\u00c8 inoltre interessante notare che \"The Planets\" \u00e8 stato fonte d'ispirazione per varie colonne sonore cinematografiche. \u00c8 noto che John Williams us\u00f2 \"Marte\", assieme ad altri brani di musica classica, come musica provvisoria non originale durante la lavorazione di Guerre stellari e in seguito ne cit\u00f2 palesemente alcuni temi nella sua colonna sonora originale definitiva. Si notano anche somiglianze tra la colonna sonora (di Alan Silvestri) di The Abyss e \"Nettuno\", tra la colonna sonora (di Bernard Herrmann) di La donna che visse due volte e Viaggio al centro della Terra e \"Saturno\", tra quella (opera di James Horner) di Titanic e \"Nettuno\" o Braveheart - Cuore impavido con \"Giove\" e infine tra quella de La Bibbia (1966) e - ancora una volta - \"Saturno\".\nLa prima parte della suite fu di ispirazione ai musicisti Butler e Yommi per l'intro del brano Black Sabbath che diede il nome all'omonimo album e al gruppo musicale britannico\nBrani della suite sono stati scelti da due pattinatrici giapponesi di livello mondiale: Mao Asada scelse di utilizzare Jupiter come musica di accompagnamento per le esibizioni da gal\u00e0 che si svolsero al termine delle gare ISU per l'annata 2011 - 2012 nella versione rivista dallo stesso Holst nella quale l'inciso centrale fa da accompagnamento all'inno popolare inglese \"I vow to thee, my country\". Successivamente, nella stagione 2016-2017 Satoko Miyahara utilizz\u00f2 parti di Venus, Mars e Jupiter per il proprio free skating, inframmezzati dal Princess Leia's Theme di John Williams.\nLa Prima guerra mondiale e il viaggio in Grecia e in Turchia.\nAppena scoppi\u00f2 la Prima guerra mondiale Holst tent\u00f2 di arruolarsi ma fu rifiutato a causa degli annosi problemi alla vista, alla respirazione e allo stomaco. Spinto dal patriottismo e dai sentimenti antitedeschi allora diffusi, rimosse la particella nobiliare d'origine tedesca \"von\" dal suo cognome (che era propriamente \"von Holst\"), definendo ufficialmente questo cambiamento in un documento legale del 1918. La sua musica veniva considerata dal pubblico come inglese e patriottica e conobbe una buona diffusione, anche grazie alla contemporanea avversione per la musica tedesca imperante in quel difficile periodo.\nVerso la fine della guerra, l'associazione pacifista YMCA (\"Young Men's Christian Association\") gli propose un ruolo di responsabile organizzativo di un suo nuovo programma educativo musicale, che aveva come scopo il sostegno del morale delle truppe nei remoti fronti orientali. Si trasfer\u00ec quindi a Salonicco (ora in Grecia) e dopo a Costantinopoli, trascorrendo un periodo non facile a causa delle rudi condizioni di vita militare. Poco prima della partenza, aveva assistito all'esecuzione privata di The Planets, diretta da Gardiner.\nIl ritorno in patria, grandi successi e qualche fallimento.\nPoco dopo il suo ritorno, alla fine della guerra, Holst fece eseguire pubblicamente The Planets, nel 1919 in versione parziale (senza \"Venus\" e \"Neptune\") e il 15 novembre 1920 in versione completa. Il successo fu senza precedenti e diede fama mondiale a Holst. Compose quindi \"Ode to Death\" (Ode alla Morte) per coro e orchestra, basata su un poema di Walt Whitman e nel 1920 fece eseguire anche \"The Hymn of Jesus\" (basato sui vangeli apocrifi e composto nel 1917), ugualmente un grande successo. Nel 1922 pubblic\u00f2 l'opera \"The Perfect Fool\", che fu eseguita mentre egli era negli Stati Uniti, dove era stato chiamato a dirigere un festival musicale. L'opera fu un insuccesso, probabilmente a causa dell'enigmaticit\u00e0 della storia. Durante il viaggio, compose il \"Fugal Concerto\" per flauto, oboe e archi.\nNonostante perdurasse il grande successo di \"The Planet\", al suo ritorno in Inghilterra Holst affront\u00f2 un periodo di cattiva salute, con frequenti crolli nervosi, dovuti anche al superlavoro cui si sottoponeva (insegnamento, conferenze, direzioni d'orchestra, composizione) e alle conseguenze di una caduta, occorsagli durante una prova con l'orchestra, durante la quale era scivolato dal podio e aveva battuto violentemente la testa per terra.\nSi ritir\u00f2 nella sua casa di campagna di Thaxted, dove pass\u00f2 un anno nel tentativo di risollevare le proprie condizioni psicofisiche. In questo periodo, lavor\u00f2 alla \"Choral Symphony\" e ad una nuova opera dal titolo \"At the Boar's Head\". Quest'ultima, rappresentata nel 1925, fu un totale insuccesso a causa della sua audacia e complessit\u00e0, che sconcertava gli spettatori. Stessa accoglienza disastrosa ebbe la Choral Symphony, fatta a pezzi dalla critica e apprezzata poco (cosa che colp\u00ec molto Holst) anche dall'amico Vaughan Williams. Il periodo successivo fu caratterizzato da poche composizioni, tranne il balletto leggero \"The Golden Goose\" e il pi\u00f9 impegnativo \"The Morning of the Year\".\nNuovi viaggi e onorificenze.\nGrande camminatore e appassionato viaggiatore, visit\u00f2 a fondo molti paesi esteri. Odiava le conseguenze della notoriet\u00e0; spesso rifiut\u00f2 di rispondere alle domande della stampa e quando qualcuno gli chiedeva un autografo, porgeva bigliettini preparati in anticipo che recavano la scritta \"io non do autografi\". Sebbene non gradisse la notoriet\u00e0 pubblica, fu contento di disporre ormai di abbastanza danaro per poter vivere senza ristrettezze economiche e obblighi.\nNei tardi anni venti, aveva cominciato a sfruttare i vantaggi della nuova tecnologia e diffuse le sue opere attraverso registrazioni e trasmissioni radiofoniche della BBC. Nel 1927 ricevette dalla Cattedrale di Canterbury l'incarico di scrivere la musica per una produzione drammatica dal titolo \"The Coming of Christ\", e dalla New York Symphony Orchestra la richiesta di una sinfonia. Quest'ultima divent\u00f2 \"Egdon Heath\", poema sinfonico ispirato all'opera e alla figura del poeta [Thomas Hardy], ambientata nell'omonima localit\u00e0 (fittizia) del Regno del Wessex (antico nome delle localit\u00e0 meridionali dell'Inghilterra). Fu eseguito poco dopo la morte di Hardy. Ebbe scarso successo, ma Holst la consider\u00f2 come la sua migliore creazione, il suo capolavoro, e recentemente \u00e8 stata rivalutata, anche in virt\u00f9 di varie incisioni discografiche.\nNel 1928 scrisse \"The Moorside Suite\", per banda d'ottoni. Nel 1929, al ritorno di un lungo viaggio in Italia, si rec\u00f2 di nuovo negli Stati Uniti come ospite d'onore (in rappresentanza dell'arte inglese) al ventunesimo anniversario della fondazione dell'American Academy of Arts and Sciences. Tenne inoltre una conferenza all'Universit\u00e0 di Yale sull'insegnamento dell'arte.\nTornato in patria, music\u00f2 \"The Dream City\", la prima di dodici liriche del poeta inglese Humbert Wolfe, che fu cantata dal soprano Doroty Silk presso la Wigmore Hall. Nel 1930, il suo \"Double Concerto for Two Violins\", lavoro d'ispirazione contrappuntistica e politonale, suscit\u00f2 pareri contrastanti tra la critica, divisa tra chi ne rilevava l'eccessivo intellettualismo e chi ne apprezzava molti passaggi di rara bellezza. Per questa composizione, vinse la Medaglia d'oro della Royal Philharmonic Society. Sempre nel 1930, Holst scrisse la sua tredicesima e ultima opera, \"The Tale of The Wandering Scholar\" e, su commissione della BBC, un pezzo per banda militare, \"Hammersmith\", un omaggio al luogo in cui aveva passato la maggior parte della sua vita, una descrizione musicale del borgo, che comincia con la rappresentazione sonora dello scorrere lento del fiume Tamigi. Nel 1931 la \"Choral Fantasia\" ottenne una clamorosa stroncatura dalla stampa, ma fu apprezzata da Vaughan Williams.\nL'ultimo periodo.\nDurante una serie di conferenze negli Stati Uniti (presso l'Universit\u00e0 di Harvard e la Biblioteca del Congresso a Washington), nel 1932, dovette essere ricoverato per un'ulcera duodenale emorragica. Tornato in Inghilterra, pass\u00f2 un lungo periodo di convalescenza. L'anno dopo, scrisse il \"Lyric Movement for Viola and Orchestra\" e la \"Brook Green Suite\" (che trae il nome dalla zona in cui sorge la St.Paul'School). Alla fine del 1933, dovette scegliere se affrontare un'operazione chirurgica d'entit\u00e0 minore ma non risolutiva, oppure un'operazione pi\u00f9 impegnativa ma che lo avrebbe liberato definitivamente dai problemi allo stomaco. Scelse quest'ultima, che ebbe successo, ma il suo fisico gi\u00e0 provato e il cuore non ressero allo sforzo. Mor\u00ec due giorni dopo l'operazione, il 25 maggio 1934, in un ospedale di Londra.\nLe sue ceneri furono sepolte nella cattedrale di Chichester, nel Sussex, poco lontano da un monumento in memoria dell'amato compositore Thomas Weelkes, organista in quella cattedrale tre secoli prima. Lasci\u00f2 un'unica figlia, la compositrice e direttore d'orchestra Imogen Holst (1907-1984). La sua casa natale \u00e8 oggi un museo sia sulla sua figura di compositore sia sulla vita quotidiana della fine del XIX secolo."}
{"id": "552276", "revid": "62748", "url": "https://it.wikipedia.org/wiki?curid=552276", "title": "Giulio Bizzozero", "text": "\u00c8 ritenuto il padre dell'istologia italiana, nonch\u00e9 uno dei pi\u00f9 significativi precursori della medicina preventiva. Fu promotore del Positivismo in Italia.\nLa vita.\nFiglio di Carolina Veratti (1812 - 1884) e Felice Bizzozero (1799 - 1877), importante fonditore di campane di Varese, si dedic\u00f2 molto presto agli studi di medicina. Laureato in Medicina all'Universit\u00e0 degli Studi di Pavia nel 1866 (all'et\u00e0 di 20 anni), nel 1867 gi\u00e0 insegnava Patologia generale a Pavia ed era direttore del laboratorio di patologia sperimentale, appositamente creato per lui da Paolo Mantegazza.\nNel 1872 vinse il concorso per la cattedra di genio fra gli insegnanti all'Universit\u00e0 degli Studi di Torino che, sotto la successiva direzione da parte dello stesso Bizzozero, divenne uno dei centri europei pi\u00f9 importanti per la medicina. \nDopo aver superato il concorso per la cattedra di patologia generale presso la Facolt\u00e0 Medico-Chirurgica di Torino, dal 1873 incominci\u00f2 ad insegnare presso questa sede. Il suo metodo poneva alla base della ricerca l'osservazione e la sperimentazione. \nIn seguito egli fu direttore dell'Accademia militare (1898-1899), quindi membro del Consiglio superiore di sanit\u00e0 e di quello della Pubblica Istruzione. Nominato senatore, si batt\u00e9 in parlamento per la questione sociale e la sanit\u00e0 pubblica.\nL'attivit\u00e0 scientifica e l'impegno politico e sociale.\nDal punto di vista scientifico, Bizzozero \u00e8 ricordato per i suoi importanti studi di ematologia. L'anno prima di laurearsi aveva gi\u00e0 dimostrato la funzione ematopoietica del midollo osseo e, nel 1881, comunicava all'Accademia di Medicina alcune fondamentali scoperte sulle piastrine come terzo componente morfologico del sangue e sulla loro importanza nel processo della trombosi. Bizzozero \u00e8 inoltre famoso per i suoi studi sulle capacit\u00e0 rigenerative dei tessuti, sulla struttura del tessuto connettivo, sull'origine infettiva della tubercolosi, sulla flogosi e per la sua descrizione del processo della fagocitosi.\nPer quanto riguarda il suo impegno in campo politico e sociale, egli sostenne con forza e convinzione l'importanza della sperimentazione nelle discipline scientifiche e promosse attivamente la costruzione di nuovi laboratori presso l'ateneo torinese. In questo contesto, Insieme ad altri scienziati, contribu\u00ec alla nascita degli Istituti biologici nelle sedi di corso Raffaello e corso Massimo D'Azeglio.\nQuando, a causa di una grave malattia agli occhi, Bizzozero non fu pi\u00f9 in grado di dedicarsi agli studi al microscopio, intensific\u00f2 la sua attivit\u00e0 in difesa della salute pubblica. Tra i risultati di questo vigoroso impegno si possono contare, nella sola Torino, numerosi esempi di iniziative da lui promosse e realizzate: il laboratorio di igiene, la rete idrica e fognaria, l'ospedale Amedeo di Savoia per le malattie infettive, i bagni municipali. Intraprese inoltre numerose azioni di prevenzione, in particolare contro la malaria e la tubercolosi.\nIn sua memoria la citt\u00e0 di Varese, oltre ad ospitare la sua tomba presso il Cimitero monumentale di Giubiano, gli ha dedicato una via nei pressi dell'Universit\u00e0 degli Studi dell'Insubria.\nLe opere.\nLe opere pi\u00f9 importanti prodotte da Bizzozero sono senz'altro il \"Corso di istologia normale\" ed il rivoluzionario \"Lezioni di patologia generale\", in cui basa tale scienza su ricerche sperimentali e sull'osservazione al microscopio dei processi patologici. Suo inoltre, il \"Manuale di microscopia clinica\", con aggiunte riguardanti l'uso del microscopio nella medicina legale, che fu stampato in cinque edizioni e tradotto in diverse lingue.\n\u00c8 da ricordare anche l\"'Archivio per le scienze mediche\", una delle prime riviste di ricerca biomedica, cui Bizzozero diede vita nel 1876."}
{"id": "552282", "revid": "33689", "url": "https://it.wikipedia.org/wiki?curid=552282", "title": "Quinto Fabio Vibulano", "text": "Secondo Tito Livio fu il solo maschio della \"Gens\" Fabia sfuggito alla morte conseguente alla sfortunata campagna dei Fabii contro Veio e culminata con la battaglia del Cremera nel 477 a.C..\nPrimo consolato.\nQuinto Fabio Vibulano fu eletto console per la prima volta nel 467 a.C., con Tiberio Emilio Mamercino al secondo consolato, che appoggi\u00f2 nuovamente la legge agraria.\nNuovamente sorsero forti contrasti con i senatori ed i proprietari terrieri, timorosi di perdere parte delle loro propriet\u00e0; Quinto Fabio propose allora di distribuire alla plebe la porzione di terre sottratte ai Volsci l'anno precedente dal console Tito Quinzio Capitolino Barbato, fondando una colonia nei pressi di Anzio. Tale soluzione riusc\u00ec a mantenere la pace sociale, ma scontent\u00f2 comunque la plebe, che si sentiva allontanata dalla patria, tanto che in pochi aderirono e una parte delle terre venne distribuita agli alleati Latini ed Ernici, e, visto che ne rimase ancora, alla fine parte torn\u00f2 agli Anziati\nQuindi a Quinto Fabio fu dato il comando della campagna contro gli Equi, che preferirono evitare il confronto e chiedere la pace ai Romani. Quinto Fabio, delegato dai Senatori, concluse la pace con gli Equi, ai quali fu imposto l'unico obbligo, di partecipare, quando richiesto dai Romani, alle campagne militari a proprie spese. Tito Livio invece riporta invece che i trattati di pace tra Romani ed Equi fallirono.\nSecondo consolato.\nQuinto Fabio fu eletto console per la seconda volta nel 465 a.C., con Tito Quinzio Capitolino Barbato, che era al suo terzo consolato.\nInsieme al collega console port\u00f2 due eserciti romani nel territorio degli Equi, colpevoli di non aver mantenuto la pace con i vicini romani, colpendoli con frequenti razzie. La battaglia che si svolse sul monte Algido fu favorevole ai romani, che posero l'assedio al campo nemico.\nIn quel frangente si registrarono ancora numerose razzie degli Equi nei territori romani, con grande paura tra i contadini. A questo stato di confusione pose rimedio il console Tito Quinzio, che messosi sulla tracce dei razziatori, li fece finire nella trappola predisposta da Quinto Fabio che li sconfisse definitivamente..\nDurante l'anno a Roma si tenne il censimento il cui esito finale fu celebrato dal collega Tito Quinzio.\nTerzo consolato.\nQuinto Fabio fu quindi eletto console per la terza volta nel 459 a.C., con Lucio Cornelio Maluginense Uritino, al suo primo consolato.\nDurante il terzo consolato guid\u00f2 l'attacco contro i Volsci, trinceratesi davanti alla colonia di Anzio, mentre il collega console garantiva la sicurezza dei territori romani da possibili attacchi degli Equi. Dionigi invece racconta che l'assedio di Anzio, e la vittoria dei romani sui Volsci ed i coloni romani ribellatesi alla madrepatria, fu condotta da Lucio Cornelio.\nAveva appena messo in rotta i Volsci, quando fu raggiunto dalla notizia che gli Equi avevano preso la rocca di Tusculum. Memore dell'aiuto prestato dai Tuscolani l'anno prima, per riprendere il Campidoglio, preso da Appio Erdonio con i suoi rivoltosi, prest\u00f2 immediatamente soccorso agli alleati. Alla fine gli Equi non furono sconfitti con le armi, ma dal lungo assedio. Fatti uscire dalla citt\u00e0 sotto il giogo dei nemici, nudi e senz'armi, furono massacrati da Fabio nei pressi del Monte Algido. A quel punto agli Equi non rest\u00f2 che firmare un trattato di pace con i romani.\nSe nel racconto di Livio la riconquista di Tusculum fu lunga e difficoltosa, in quello di Dionigi, gli Equi abbandonarono la citt\u00e0, non appena videro giungere gli armati romani.\nQuinto Fabio infine volse le forze romane contro gli Eccetrani, che per\u00f2 rifiutarono lo scontro in campo aperto.\nI due consoli, tornati a Roma, dove ottennero il trionfo, riuscirono ad impedire che si giungesse alla votazione della Lex Terentilia, perpetrando in tal modo la politica ostruzionistica del Senato, iniziata 4 anni prima.\nNel decimo censimento che fu consacrato alla fine del suo consolato, si contarono 117.319 cittadini romani..\nDecemvirato.\nNel 450 a.C. fu eletto tra i decemviri per il secondo decemvirato, che sebbene arriv\u00f2 a produrre quello per cui era stato istituito, ovvero la riforma dell'ordinamento romano attraverso la stesura delle Leggi delle XII tavole, si caratterizz\u00f2 per una forte impronta anti popolare ed autoritaria, tanto che i dieci magistrati andarono oltre il mandato conferitogli.\nAllo scoppio delle ostilit\u00e0 contro Sabini ed Equi, a Fabio, coadiuvato da altri colleghi decemviri Manio Rabuleio e Quinto Petelio Libone Visolo, fu affidata la conduzione delle operazioni contro i Sabini. Tra i propri soldati militavano Lucio Icilio, fidanzato di Verginia, e Publio Numitorio, zio materno della ragazza, futuri tribuni della plebe.\nNel 449 a.C., ristabilite le prerogative dei Tribuni della plebe dai consoli Lucio Valerio Potito e Marco Orazio Barbato, fu accusato dai tribuni per le azioni illegali adottate durante il decemvirato, e per questo fu inviato all'esilio, dopo che gli furono confiscati i propri beni..\nCritica storica.\nLivio asserisce che Quinto Fabio era stato lasciato a Roma in quanto troppo giovane. Il motivo della mancata partecipazione di Quinto Fabio Vibulano alla battaglia dovrebbe essere differente; se dieci anni dopo era abbastanza anziano per poter essere nominato console, all'epoca del Cremera sarebbe stato in et\u00e0 adatta a combattere."}
{"id": "552286", "revid": "767487", "url": "https://it.wikipedia.org/wiki?curid=552286", "title": "Promotore finanziario", "text": "In Italia, ai sensi dell'art. 31 del Testo unico delle disposizioni in materia di intermediazione finanziaria, viene indicato come promotore finanziario la persona fisica che, in qualit\u00e0 di dipendente, agente o mandatario, esercita professionalmente l'offerta fuori sede di strumenti finanziari e di servizi di investimento esclusivamente per conto di un unico intermediario finanziario (Banca, SIM, SGR). Con legge n. 208 del 28 dicembre 2015, art.1, comma 39, il promotore finanziario cessa di esistere, sostituito con il consulente finanziario abilitato all'offerta fuori sede.\nRequisiti necessari per svolgere l'attivit\u00e0 di promotore.\nPer poter esercitare la professione, il promotore finanziario deve essere iscritto all'Albo unico nazionale dei promotori finanziari che dal 1\u00ba gennaio 2009 non \u00e8 pi\u00f9 tenuto dalla Consob, bens\u00ec dall'Organismo per la tenuta dell'Albo dei Promotori Finanziari. La struttura decentrata dell'Organismo per la tenuta dell'Albo dei Promotori Finanziari dal 1\u00ba gennaio 2011 si compone di due sezioni. La Sezione I, con sede a Roma, \u00e8 l'ufficio competente per i promotori finanziari con residenza nelle Regioni Toscana, Umbria, Lazio, Sardegna, Campania, Molise, Basilicata, Puglia, Sicilia, Calabria, Abruzzo e Marche. La Sezione II, con sede a Milano, \u00e8 l'ufficio competente per i promotori finanziari con residenza nelle Regioni Piemonte, Liguria, Valle d'Aosta, Lombardia, Veneto, Friuli Venezia Giulia, Emilia-Romagna e Trentino-Alto Adige.\nL'accesso all'Albo \u00e8 regolato dal decreto del Ministero del Tesoro n. 472/98, che definisce i requisiti di onorabilit\u00e0 e di professionalit\u00e0 necessari ai fini dell'iscrizione.\nRequisiti di professionalit\u00e0.\nIl requisito di professionalit\u00e0, salvo per i casi indicati dalla Consob, si ottiene superando un apposito esame di abilitazione organizzato dall'Organismo, il cui programma prevede la conoscenza di diritto civile e commerciale, diritto dei mercati finanziari ed economia finanziaria, diritto tributario, diritto previdenziale. Possono ottenere di essere iscritti di diritto all'Albo coloro che risultino essere in possesso di specifici requisiti di professionalit\u00e0 (disciplinati dall'art. 4 del Decreto sopra citato) ed in particolare:\nLa complessit\u00e0 tecnica dell'esame di Stato e la difficolt\u00e0 connesse all'esercizio della professione di promotore finanziario richiede dunque una formazione specifica in ambito giuridico-economico-finanziario. Gran parte dei promotori sono laureati in Giurisprudenza, Economia, Finanza o Matematica a indirizzo finanziario, ove esistono anche piani di studio appositamente pensati."}
{"id": "552289", "revid": "15756", "url": "https://it.wikipedia.org/wiki?curid=552289", "title": "Cammino libero medio", "text": "In fisica, il cammino libero medio \u00e8 la distanza media percorsa da una particella (ad esempio un atomo, una molecola o un fotone) fra due urti successivi.\nQuesto parametro \u00e8 descritto dalla formula generale formula_1, dove vm \u00e8 la velocit\u00e0 media e Z la frequenza di collisione. L'interpretazione rigorosa \u00e8 pertinenza della meccanica statistica.\nSpesso il cammino libero medio viene indicato con la lettera greca \u03bb.\nIl cammino libero medio \u00e8 un parametro di fondamentale importanza in ambiti quali la meccanica e dinamica dei fluidi, la cinetica chimica e l'elettronica a stato solido.\nBersaglio fisso.\nImmaginiamo di avere un fascio di particelle di dimensioni trascurabili che attraversano un insieme di atomi (bersaglio). Si ipotizza a priori che la velocit\u00e0 degli atomi del bersaglio sia trascurabile rispetto a quella del fascio di particelle. Consideriamo una lamina infinitesima del bersaglio (come indicato in figura).\nGli atomi sono rappresentati in rosso. Definiamo con formula_2 il numero di atomi per unit\u00e0 di volume contenuti nel bersaglio.\nL'area della lamina infinitesima \u00e8 pari formula_3 ed il suo volume \u00e8 formula_4. Il numero di atomi che possono fermare il fascio nella lamina \u00e8 dato dal prodotto di tale volume per la densit\u00e0 numerica del bersaglio formula_5. Dal punto di vista delle particelle del fascio gli atomi del bersaglio sono dei dischi di area formula_6. La probabilit\u00e0 che il fascio sia fermato nella lamina infinitesima \u00e8 dato dal rapporto tra superficie netta degli atomi formula_7 nella lamina diviso l'area totale della lamina:\navendo definito con:\nSe le dimensioni delle particelle del fascio non sono trascurabili alla area della sezione degli atomi va sostituita la sezione d'urto, che ha sempre le dimensioni di una superficie e si indica con la stessa notazione.\nLa diminuzione di intensit\u00e0 del fascio dopo avere attraversato la lamina \u00e8 eguale alla intensit\u00e0 iniziale per la probabilit\u00e0 di essere fermato:\nIn realt\u00e0 questa \u00e8 un'equazione differenziale ordinaria a variabili separabili:\nche integrata sulla distanza formula_12 percorsa dal fascio a partire dal punto di impatto, ha come soluzione:\navendo indicato formula_14 e formula_15 rispettivamente l'intensit\u00e0 del fascio nel punto formula_16 e prima del punto di impatto.\nla probabilit\u00e0 che una particella sia assorbita tra\nformula_16 e formula_18 data da:\nLa distanza media percorsa da una particella del fascio \u00e8 :\nQuindi formula_21 \u00e8 chiamato cammino libero medio poich\u00e9 \u00e8 eguale alla distanza media\npercorsa dal fascio prima di essere fermato.\nNella teoria cinetica dei gas.\nConsideriamo il modello di un gas con comportamento ideale, costituito da un unico insieme di particelle omogenee con distribuzione maxwelliana delle velocit\u00e0 con velocit\u00e0 media formula_22.\nIn tal caso, invece di avere un bersaglio fisico, il fascio di particelle fa parte dell'equilibrio che si stabilisce tra particelle identiche, il quadrato della velocit\u00e0 relativa (considerando due molecole generiche che si scontrano) \u00e8 pari a:\nIn condizioni di equilibrio formula_24 e formula_25 sono casuali e senza correlazione\nquindi si ha che formula_26, e quindi la velocit\u00e0 relativa \u00e8:\nIn poche parole, il numero di collisioni \u00e8 formula_28 maggiore del caso di un bersaglio fisso.\nQuindi:\nL'equazione di stato dei gas perfetti si pu\u00f2 scrivere come:\ndove P \u00e8 la pressione, kB \u00e8 la costante di Boltzmann, T la temperatura assoluta, N \u00e8 il numero di molecole. Quindi essendo formula_31 di conseguenza si ha che:\nNel caso delle molecole di un gas perfetto si ha che formula_33 \u00e8 la effettiva sezione di particelle sferiche di diametro formula_34:\nIn pratica il diametro delle molecole non \u00e8 ben definito. Poich\u00e9 il cammino libero medio determina la viscosit\u00e0 dei gas in pratica dalla misura di viscosit\u00e0 si determina il cammino libero e da questo il diametro effettivo delle molecole.\nLa tabella seguente fa un elenco dei valori tipici del cammino libero nell'aria a differenti pressioni a temperatura ambiente.\nPer miscele di pi\u00f9 gas \u00e8 possibile calcolare il cammino libero medio di ogni singola molecola (atomo o ione) utilizzando opportunamente l'equazione generale di \u03bb. L'equazione \u00e8 anche applicabile al modello di liquido ideale.\nIn fisica delle particelle.\nNella fisica delle particelle, il concetto di cammino libero medio non \u00e8 comunemente usato. Al suo posto \u00e8 invece adottato il concetto di lunghezza di attenuazione (indicato anch'esso con la lettera formula_21, dato che si equivalgono).\nUn altro concetto usato \u00e8 quello del cammino libero medio anaelastico (abbreviato in IMFP, dall'inglese \"inelastic mean free path\"), che \u00e8 un indice di quanto un elettrone pu\u00f2 viaggiare dentro un solido prima di perdere la sua energia."}
{"id": "552290", "revid": "371529", "url": "https://it.wikipedia.org/wiki?curid=552290", "title": "Beck (cantante)", "text": "Grazie alla sua forte personalit\u00e0 e alla sua estrema versatilit\u00e0 stilistica, Beck \u00e8 riuscito a ricevere al contempo il plauso unanime della critica e un largo consenso di pubblico, mettendo d'accordo almeno due generazioni di ascoltatori.\nBiografia.\nInizi.\n\u00c8 nato a Los Angeles, in California, l'8 luglio del 1970, figlio di David Richard Campbell, un musicista canadese di origini scozzesi, e di Bibbe Hansen, un'artista statunitense (era una delle cosiddette \"superstar\" di Andy Warhol) di origini norvegesi, svedesi ed ebraico-tedesche. Quando i suoi genitori si separano, Beck resta con la madre e il fratello a Los Angeles, dove viene influenzato dalle diverse proposte musicali della citt\u00e0 - dall'hip hop alla musica latina - e dall'arte scenica della madre, tutti temi trattati nelle sue opere e nei suoi lavori.\nDopo essersi ritirato dal liceo alla met\u00e0 degli anni ottanta, studia da autodidatta ed inizia a viaggiare molto spesso. Durante questo periodo, sviluppa il suo talento di artista e di intrattenitore. Trascorre del tempo anche in Germania con il nonno materno, l'artista Al Hansen. Alla fine degli anni ottanta a New York partecipa al movimento musicale anti-folk, e viene influenzato soprattutto dalla cultura punk.\nDopo alcuni anni, nel 1990 torna a Los Angeles, con un'esperienza frammentaria, ma ben motivato. Accetta lavori a salario minimo e senza prospettive, vivendo anche in un capannone mentre continua a sviluppare il suo talento. Durante quel periodo, cerca di esibirsi in tutti i locali della citt\u00e0, dai club punk alle caffetterie. Pubblica da autoprodotto i suoi primi EP, tra cui \"A Western Harvest Field By Moonlight\", ed anche due album: \"Golden Feelings\" e \"Golden Leftovers\".\nInizia cos\u00ec a farsi conoscere nel circuito underground, grazie anche ai testi provocatori ed ironici (un esempio su tutti quello di \"MTV Makes Me Want to Smoke Crack\", ossia \"MTV mi fa venir voglia di fumare il crack\"). Successivamente incontra Chris Ballew (fondatore del gruppo musicale \"The Presidents of the United States of America\") col quale mette in scena in coppia alcuni spettacoli come buskers.\nI loro spettacoli hanno successo grazie al mix di humour, eccentricit\u00e0 e provocazione.\nIl successo immediato.\nIn questo periodo di intensa creativit\u00e0, la Bong Load Custom Records \"scopre\" Beck. Il singolo \"Loser\", diffuso inizialmente in 500 copie (marzo 1993), esplode nel circuito delle radio alternative causando una furiosa asta tra case discografiche per mettere l'artista sotto contratto.\nBeck sceglie la Geffen Records, etichetta che gli d\u00e0 la possibilit\u00e0 di pubblicare album indipendenti anche sotto contratto, tra cui \"Mellow Gold\" del 1994, che fanno di lui una delle icone rappresentative della scena del rock alternativo. Allo stesso tempo fa uscire \"Stereopathetic Soulmanure\" su Flipside Records, \"One Foot in the Grave\", per l'etichetta indipendente K Records, e partecipa al tour Lollapalooza, nel 1995. Il pubblico, tuttavia, si riconosce specialmente in \"Loser\", e questo non fece altro che rafforzare la sua immagine di artista conosciuto solo per un singolo in testa alle classifiche.\nNel 1996 piazza un altro colpo: si tratta di \"Odelay\", album in cui collaborano i Dust Brothers sia alla produzione che al lato artistico.\nCon questo album Beck si aggiudica una nomination ai Grammy Award 1997 nella categoria \"album dell'anno\", mentre invece vince nelle categorie \"best alternative music album\" e \"best male rock vocal performance\" (per \"Where It's At\"). Nel 1997 Beck compone tre tracce per il film \"Una vita esagerata\", tra cui l'omonima canzone gi\u00e0 presente in \"Odelay\".\nIn \"Mutations\" (1998), Beck si avvale della collaborazione del produttore Nigel Godrich (che l'anno precedente aveva prodotto \"OK Computer\" dei Radiohead).\nNel 1999 Beck d\u00e0 vita ad un'ennesima mutazione del suo suono: in \"Midnite Vultures\" il cantautore si approccia ad uno stile pi\u00f9 \"danzareccio\". In questo disco si fa accompagnare da una sezione di fiati e da ospiti illustri, tra cui Dust Brothers, Joey Waronker, Beth Orton, il padre di Beck David Richard Campbell, il tastierista Roger Joseph Manning Jr., il bassista Justin Meldal-Johnsen e il chitarrista Johnny Marr.\n\"Midnite Vultures\" \u00e8 stato nominato ai 43i Grammy nella categoria \"album dell'anno\".\nAnni 2000.\nNel 2000 si lascia con la fidanzata e intraprende un periodo difficile, che per\u00f2 culmina nel 2002 con la pubblicazione di \"Sea Change\", prodotto da Goldrich e registrato con un'orchestra diretta dal padre di Beck, David Campbell.\nTre anni dopo viene pubblicato \"Guero\", lanciato dal singolo \"E-Pro\" ed entrato direttamente al secondo posto nella Billboard 200. A meno di un anno di distanza, nel 2006 viene dato alle stampe l'album \"Guerolito\", che \u00e8 un album di remix dei brani del precedente disco. Partecipano a questa registrazione alcuni tra i pi\u00f9 acclamati artisti della scena elettronica, come Boards of Canada, R\u00f6yksopp e AIR.\nSempre nel 2006 esce \"The Information\", nono album in studio per Beck, che vede il ritorno di Nigel Godrich alla produzione.\nNel 2007 pubblica il singolo \"Timebomb\". Per il suo successivo album Beck contatta Danger Mouse, con i quali inizia a lavorare nel dicembre 2007.\nNel 2008 pubblica \"Modern Guilt\".\nNel giugno 2009 fonda il progetto sperimentale chiamato Record Club, un progetto di cover a cui partecipano anche MGMT, Devendra Banhart, Andrew Stockdale (Wolfmother) e Binki Shapiro (Little Joy). Al contempo si dedica all'attivit\u00e0 di produttore discografico, lavorando con Charlotte Gainsbourg, Thurston Moore e Stephen Malkmus.\nAnni 2010.\nNel 2010 produce quattro tracce per il film \"Scott Pilgrim vs. the World\". Inoltre collabora con Philip Glass, Jack White, Seu Jorge, Childish Gambino e The Lonely Island. Nel dicembre 2012 lancia un progetto chiamato \"Song Reader\", che consiste in 20 canzoni presentate in un libro solo come spartiti. Nell'ottobre 2013 viene comunicato il suo approdo alla Capitol Records, che pubblica l'album \"Morning Phase\" nel febbraio 2014 con il quale vince il Grammy come album dell'anno nella categoria \"Miglior album dell'anno\" nel 2015.\nNel giugno 2015 pubblica il nuovo singolo intitolato \"Dreams\". Il sound presente nella canzone uscita su Beats 1, radio gestita dalla Apple Music, presenta una miscela tra l'Indie pop, il Funk rock e il Dance Rock. La canzone \u00e8 presente su FIFA 16.\nInoltre ha collaborato con Nate Ruess, cantante dei Fun., nella canzone \"What This World Is Coming To\" presente nell'album Grand Romantic e per la canzone \"Wide Open\" con il duo elettronico The Chemical Brothers dal loro ultimo album Born in the Echoes.\nA Giugno 2016 esce il suo nuovo singolo \"Wow\" che anticiper\u00e0 il suo nuovo album a Novembre, mentre il suo singolo \"Up All Night\" \u00e8 presente su FIFA 17.\nAnticipato proprio da tali singoli, nell'ottobre 2017 pubblica l'album \"Colors\", coprodotto da Greg Kurstin.\nCollaborazioni.\nNel 1992 ha prodotto l'EP \"Parerga Y Paralipomena\" dei Black Fag. Nel 1994 ha collaborato con i Jon Spencer Blues Explosion nell'album \"Orange\" e con The Geraldine Fibbers per \"Get Thee Gone\".\nL'anno seguente ha cantato in \"Caspare and Moll\u00fcsk\", album dell'omonimo duo, ed ha prodotto \"11 Harrow House\" dei Black Fag.\nNel 1997 ha cantato e suonato nel \"self-titled\" album dei Forest for the Trees. L'anno seguente ha collaborato con Kahimi Karie (per l'album omonimo), con vari artisti per la colonna sonora di \"The Rugrats Movie\", nonch\u00e9 con Amnesia (Brad Laner) per \"Lingus\".\nNel 1999 Beck ha partecipato ad un album tributo a Bruce Haack ed Esther Nelson chiamato \"Dimension Mix\" (pubblicato nel 2005). Inoltre ha lavorato nuovamente con i Forest for the Trees per \"The Sound of Wet Paint\".\nNel 2001 ha collaborato con gli AIR in \"10 000 Hz Legend\". Nel 2002 ha registrato diverse tracce dell'album \"Kissin' Time\" di Marianne Faithfull ed inoltre ha lavorato con i Pearl Jam per il singolo \"Don't Believe in Christmas\". Nel 2003 ha preso parte all'album di Macy Gray \"The Trouble With Being Myself\" e a quello di Pink (cantante) (con William Orbit) \"Charlie's Angels: Full Throttle\". Nel 2004 \u00e8 coautore di un brano di Sia inserito nell'album \"Colour the Small One\". Nel 2005, con vari artisti, ha preso parte al singolo \"Do They Know It's Hallowe'en\". Nel 2007 ha partecipato al singolo \"Conquest\" dei White Stripes.\nNel 2008 ha lavorato nuovamente con Sia al suo album \"Some People Have Real Problems\", mentre l'anno seguente ha collaborato con Charlotte Gainsbourg per l'album \"IRM\" (pubblicato nel gennaio 2010) come autore, compositore, produttore, musicista e cantante (duetto in \"Heaven Can Wait\").\nNel febbraio 2010 collabora con Tobacco (Black Mouth Super Rainbow) in due canzoni inserite nell'album \"Maniac Meat\".\nNel marzo 2010 produce l'album di Jamie Lidell \"Compass\".\nNell'estate 2010 ha contribuito alla colonna sonora di \"\" duettando con Bat for Lashes nel brano \"Let's Get Lost\", nonch\u00e9 alla colonna sonora del serial televisivo \"True Blood\" e a quella del gi\u00e0 citato film \"Scott Pilgrim vs. the World\".\nNel 2011 collabora con Seu Jorge in un brano chiamato \"Tropicalia\" a scopo benefico (Red Hot Organization). Contribuisce alla canzone \"Attracted to Us\" per l'album dei The Lonely Island \"Turtleneck &amp; Chain\".\nSempre nel 2011 produce l'album di Thurston Moore (Sonic Youth) \"Demolished Thoughts\" e quello di Stephen Malkmus &amp; the Jicks chiamato \"Mirror Traffic\".\nNell'ottobre 2011 lavora con Philip Glass ed altri musicisti all'album di remix \"Rework Philip Glass Remixed\" (pubblicato nell'ottobre 2012).\nNel 2012 collabora con Childish Gambino per \"Royalty\" e con Jack White per \"I Just Started Hating Some People Today\".\nNel 2016 collabora con Lady Gaga alla stesura e scrittura del brano \"Dancing In Circles\", presente nell'album \"Joanne\", brano super acclamato dalla critica, che tratta il tema della masturbazione.\nNel 2021 collabora con Paul McCartney alla versione remix della canzone \"Find My Way\", che viene pubblicata come secondo singolo estratto dall'album \"McCartney III Imagined\", accompagnato da un videoclip dove McCartney viene ringiovanito digitalmente.\nStile.\nConsiderato uno dei principali artisti indie rock e lo-fi, Beck ha proposto un rock alternativo dalle fondamenta noise rock e anti-folk. Cita le melodie del pop, i ritmi della musica latina e fonde ecletticamente generi quali l'hip-hop, il country, il blues, il soul e il lounge: quest'ultimo uno stile di cui \u00e8 citato fra i revivalisti degli anni novanta. Alcuni lo considerano un artista di \"slacker pop\" mentre altrove viene inserito fra gli artisti del dance rock, del rock sperimentale e della dance alternativa.\nVita privata.\nBeck ha avuto una relazione sentimentale con la designer Leigh Limone chiusa nel 2000. Nell'aprile 2004 ha sposato l'attrice Marissa Ribisi (sorella gemella di Giovanni Ribisi) poco prima della nascita del loro primo figlio Cosimo Henri. Nel 2007 nasce Tuesday, la loro seconda figlia. Il loro matrimonio si conclude ufficialmente, dopo quasi 15 anni, il 15 febbraio 2019 con il completamento del divorzio.\nBeck \u00e8 da tempo un praticante di Scientology, ma solo nel 2005 lo ha ammesso pubblicamente. Anche la moglie Marissa Ribisi, il padre di Beck David Richard Campbell ed il cognato Giovanni Ribisi sono praticanti di Scientology. Beck riconobbe pubblicamente l'affiliazione con la Chiesa di Scientology per la prima volta in un'intervista pubblicata sul \"New York Times\" il 6 marzo 2005; ulteriori informazioni vennero confermate da altre interviste, come quella sul giornale irlandese \"Sunday Tribune\"."}
{"id": "552291", "revid": "466539", "url": "https://it.wikipedia.org/wiki?curid=552291", "title": "Parola riservata", "text": "In un linguaggio di programmazione sono dette parole riservate (in inglese \"reserved words\") le parole che non possono essere usate come identificatori.\nConcetto.\nIl concetto di parola riservata (che \u00e8 meramente sintattico) \u00e8 collegato al concetto semantico di parola chiave (keyword), che indica una parola la quale individua un costrutto nella sintassi del linguaggio.\nNei linguaggi di programmazione.\nNei vari linguaggi di programmazione l'insieme delle parole chiave e quello delle parole riservate hanno spesso molti termini in comune, ma non sono necessariamente sovrapposti. Ad esempio, in Fortran le parole chiave non sono riservate, viceversa in Java le parole codice_1 e codice_2 sono riservate ma non sono keyword, in quanto non hanno nessun significato nel linguaggio."}
{"id": "552294", "revid": "599013", "url": "https://it.wikipedia.org/wiki?curid=552294", "title": "Juarez de Souza Teixeira", "text": "Carriera.\nClub.\nInizia la carriera nella Portuguesa, in Brasile, nel 1992. In seguito veste le maglie di Yverdon e (Svizzera), prima di trasferirsi al Lecce nell'agosto 1999. In giallorosso gioca per tre stagioni, dal 1999 al 2002, collezionando 78 presenze in Serie A e 6 presenze in Coppa Italia. Nel 2002-2003 gioca in Serie A con il , mentre nella stagione 2003-2004 \u00e8 sempre in A, prima al e poi al . Nel 2004-2005 \u00e8 ancora titolare nel e il 22 luglio 2005 firma un contratto annuale con l'Udinese, con cui disputa una stagione collezionando 4 presenze.\nCon la nazionale brasiliana Under-20 ha vinto il mondiale di categoria del 1993."}
{"id": "552297", "revid": "1123714", "url": "https://it.wikipedia.org/wiki?curid=552297", "title": "Divisione Garibaldi &quot;Mingo&quot;", "text": "La Divisione Mingo \u00e8 stata una formazione partigiana garibaldina che ha combattuto sulle alture di Genova durante la Resistenza, dal novembre 1944 fino alla Liberazione.\nPrende il nome dal Comandante \"Mingo\", ossia Domenico Lanza.\nLa Divisione Mingo agiva nel settore a ponente della \"Camionale\", oggi Autostrada A7, sull'Appennino ligure-piemontese \nLe origini.\nLe prime formazioni partigiane nella zona risalgono al settembre 1943: si tratta del Gruppo Fillak, nato a Pian Castagna, e della Banda Merlo, attiva nella zona del Monte Porale. Un paio di mesi dopo nella zona dei Laghi della Lavagnina si stabil\u00ec la Banda Ettore. Nel mese successivo le prime due formazioni confluirono con la terza, formando nel gennaio successivo la 3\u00aa Brigata Garibaldi Liguria. La formazione era composta da circa 500 uomini ed aveva il comando alle Capanne di Marcarolo. Da segnalare che proprio in seno alla Brigata venne scritto uno dei pi\u00f9 celebri canti partigiani, \"Siamo i ribelli\" (con testo di Emilio Casalini \"Cini\" e musica di Angelo Rossi \"Lanfranco\"). Nelle intenzioni degli antifascisti genovesi, la brigata doveva diventare il fiore all'occhiello dello schieramento partigiano genovese (inizialmente definito III Zona) ma, anche perch\u00e9 troppo stanziale per le caratteristiche della guerra partigiana, fu facile preda del rastrellamento nazi-fascista dell'aprile 1944, tristemente noto come Eccidio della Benedicta. \nLa ripresa del partigianato nella zona fu immediata, ma non certo facile. Un nucleo di 100 uomini si radun\u00f2 a Garrone; altri 50, in prevalenza ex prigionieri di guerra sovietici, formarono a Capriata d'Orba la Banda Italo-Russa di Sabotaggio (\"BIRS\"); infine altri partigiani agivano nel gruppo di Merlo ed in quello di Luciano. Nell'agosto 1944 una brigata di circa 150 elementi spost\u00f2 il proprio raggio d'azione verso il savonese (II Zona): si trattava della futura Brigata Garibaldi \"Giacomo Buranello\". Si intensificarono i rapporti con la Divisione Cichero, formazione principale del levante genovese, ormai noto come VI Zona. \nNel settembre 1944 la coagulazione dei gruppi partigiani della zona prosegue, portando alla nascita della Divisione Doria, nella zona di Palazzo. Ne fanno parte, tra gli altri, la Brigata Buranello, la 79\u00aa Brigata Garibaldi \"Mazzarello\", nata sulla struttura dalla \"BIRS\" cui si erano aggiunti nel frattempo altri uomini originari della zona del Monte Tobbio, e la 43\u00aa Brigata Matteotti Alta Val Bormida di Molare. Vengono stretti rapporti di collaborazione, non facilitati dalle divergenze politiche, anche col gruppo di Pian Castagna (prima noto come Volante Rossa, poi Gruppo Celere Autonomo ed infine Brigata di Manovra Michele Bonaria), con la formazione GL di Luciano e con la Brigata Odino. A fine mese si tenta la fusione tra l'elemento garibaldino e le altre bande locali: nasce cos\u00ec la II Divisione Unificata Ligure\u2013Alessandrina, formazione formalmente apartitica. Si tent\u00f2, senza fortuna, anche l'inserimento nella Divisione della Brigata GL Cristoforo Astengo, proveniente dal versante savonese. Il comando \u00e8 di nuovo stabilito alle Capanne di Marcarolo, ma in seguito si sposta verso Olbicella, dove subisce un altro pesantissimo rastrellamento ai primi di ottobre.\nLa nascita della Divisione.\nA seguito del rastrellamento di Olbicella, i comandi regionali prendono in mano la situazione ed optano per riorganizzare lo schieramento partigiano. In data 16 novembre 1944 viene istituita la \"Divisione Mingo\", cui viene attribuita la zona a sud della linea immaginaria passante per Sassello, Olbicella, Molare, Cremolino, Carpeneto, Montaldo, Predosa e Basaluzzo, a seguito della spartizione delle zone con la Divisione Matteotti\u2013Marengo e la 10\u00aa Divisione Alessandria. Anche in questo caso per\u00f2 la formazione, pur essendo la pi\u00f9 direttamente controllata dai quadri antifascisti cittadini, non sembrava cos\u00ec efficiente ed organizzata come si stava dimostrando la Divisione Cichero. \nLa formazione contava su circa 350 uomini, divisi tra comando, Brigata Buranello, ed i battaglioni Villa, Pio e Canepa. \nDal dicembre 1944, la Divisione si dota anche di un proprio organo di stampa, \"Il Ribelle\". La pubblicazione, che dal secondo numero prese il nome \"Il Patriota\", era curata da Don Bartolomeo Ferrari, cappellano e storico della Divisione. Quattordici le uscite, fino alla Liberazione. \nL'evoluzione.\nNel febbraio 1945 su direttiva del Comando Zona si tenta di inquadrare in maniera pi\u00f9 efficiente le numerose bande locali. Nascono la Brigata Oliveri, formata da giovani delle vallate, e la Brigata Patria Emilio Vecchia, formata da ex partigiani della disciolta Brigata GL Cristoforo Astengo; il battaglione Pio ottiene il rango di Brigata. \nL'esperimento pi\u00f9 originale \u00e8 la creazione della Brigata Martiri della Benedicta, una brigata mista di poco meno di 300 uomini, divisi nei battaglioni Odino, Bottazzi, Martinetti e Gonella. La formazione non ebbe vita facile e dopo poco arriv\u00f2 la scissione. La componente garibaldina form\u00f2 la Brigata Macchi, il Battaglione Odino divent\u00f2 una brigata GL, un altro gruppo si stacc\u00f2 per formare la Brigata autonoma Val Lemme. Il nome Brigata Martiri della Benedicta rest\u00f2 al solo gruppo di Merlo. \nL'organigramma alla vigilia della Liberazione.\nLa Divisione arriv\u00f2 alla liberazione forte di 1270 uomini. "}
{"id": "552299", "revid": "228587", "url": "https://it.wikipedia.org/wiki?curid=552299", "title": "Ju\u00e1rez", "text": ""}
{"id": "552300", "revid": "287204", "url": "https://it.wikipedia.org/wiki?curid=552300", "title": "Juarez", "text": ""}
{"id": "552302", "revid": "1684799", "url": "https://it.wikipedia.org/wiki?curid=552302", "title": "Yima", "text": "Yima \u00e8 il primo re-sacerdote della cosmogonia zoroastriana, vissuto all'inizio della leggendaria Et\u00e0 dell'oro. \n\u00c8 considerato il primo uomo, l'equivalente di Adamo che perse la sua immortalit\u00e0 a causa del peccato. Egli infatti cominci\u00f2 a mentire e per questa ragione rese infelici le future generazioni di uomini."}
{"id": "552304", "revid": "287204", "url": "https://it.wikipedia.org/wiki?curid=552304", "title": "Lucio Minucio Esquilino Augurino", "text": "Consolato.\nFu console della Repubblica romana avendo come collega Gaio Nauzio Rutilo nel 458 a.C..\nAppena nominati, i consoli si ritrovarono con due questioni in sospeso: il processo a Volscio, contestato dalla plebe e l'ormai annosa presentazione della lex Terentilia contestata dal patriziato. La battaglia politica infuriava con l'entrata in scena anche di Tito Quinzio Capitolino, questore, che perseguiva Volscio, l'accusatore del nipote con grande decisione.\nSul versante opposto il tribuno della plebe Virginio si distingueva come il pi\u00f9 accanito difensore della lex Terentilia.\nPer studiare la legge furono dati ai consoli due mesi di tempo ma scoppiarono due guerre con i Sabini e gli Equi.\nMentre a Gaio Naunzio veniva dato il comando delle operazioni contro i Sabini, a Minucio fu ordinato di attaccare gli Equi che erano accampati presso Tusculum mentre il collega fu inviato a combattere i Sabini.\nMinucio, portatosi nei pressi del nemico non prese iniziative e fin\u00ec assediato dagli Equi. Le legioni di Minucio furono salvate dal rapidissimo intervento di Lucio Quinzio Cincinnato che, nominato dittatore il giorno successivo a quello dell'assedio, condusse un secondo esercito contro gli Equi.\nDurante la notte Cincinnato a sua volta circond\u00f2 gli Equi, che assediavano l'esercito di Minuncio, con un vallo e li costrinse a battersi fra i due eserciti. Fu la battaglia del Monte Algido che vide una sconfitta romana trasformarsi in una vittoria.\nGli Equi, nonostante avessero rotto il trattato di pace dell'anno precedente, furono risparmiati, non prima di aver passato il giogo, mentre i loro comandanti furono messi in catene e condotti a Roma per il trionfo di Cincinnato, che dal canto suo divise il ricco bottino ottenuto dalla battaglia solo tra i soldati dell'esercito soccorritore, e destitu\u00ec Minucio dalla carica di console, facendolo suo semplice legato..\nDecemvirato.\nNel 450 a.C. fu eletto tra i decemviri per il secondo decemvirato, che sebbene arriv\u00f2 a produrre quello per cui era stato istituito, ovvero la riforma dell'ordinamento romano attraverso la stesura delle Leggi delle XII tavole, si caratterizz\u00f2 per una forte impronta anti popolare ed autoritaria, tanto che i dieci magistrati andarono oltre il mandato conferitogli.\nAllo scoppio delle ostilit\u00e0 contro Sabini ed Equi, Lucio Minucio, con i colleghi decemviri Marco Cornelio Maluginense, Tito Antonio Merenda, Cesone Duilio Longo e Marco Sergio Esquilino, fu mandato a condurre le operazioni contro gli Equi, che, come al solito, si svolsero sul monte Algido. Tra i propri soldati militava Lucio Verginio, padre ed assassino della figlia Verginia, futuro tribuno della plebe.\nNel 449 a.C., ristabilite le prerogative dei Tribuni della plebe dai consoli Lucio Valerio Potito e Marco Orazio Barbato, fu accusato dai tribuni per le azioni illegali adottate durante il decemvirato, e per questo fu inviato all'esilio, dopo che gli furono confiscati i propri beni.."}
{"id": "552308", "revid": "1318658", "url": "https://it.wikipedia.org/wiki?curid=552308", "title": "Arrondissement di Reims", "text": "L\"arrondissement\" di Reims \u00e8 una suddivisione amministrativa francese, situata nel dipartimento della Marna e nella regione del Grand Est.\nComposizione.\nL\"arrondissement\" di Reims raggruppa 175 comuni in 17 cantoni:"}
{"id": "552315", "revid": "599013", "url": "https://it.wikipedia.org/wiki?curid=552315", "title": "Mariano Bogliacino", "text": "Biografia.\n\u00c8 sposato con Florencia, dalla quale ha avuto tre figli: Celeste, Francesco e Tomas.\nCaratteristiche tecniche.\nCentrale di centrocampo, mancino, pu\u00f2 giocare come interno sinistro, come trequartista o come esterno di centrocampo a sinistra.\nCarriera.\nUruguay, Spagna e l'arrivo in Italia.\nIncomincia la carriera nel Plaza Colonia, la squadra della sua citt\u00e0 natale in cui milita nella stagione 1997-98. Nel 1999 gioca nel Villa Espa\u00f1ola. Nel 2000 torna al Plaza Colonia e vi resta fino al 2002. Nel 2003 passa al Pe\u00f1arol, ma nell'estate dello stesso anno va a giocare in Spagna nel Las Palmas. In Spagna colleziona 25 presenze e due gol nella Segunda Divisi\u00f3n 2003-2004.\nNel luglio 2004 arriva in Italia alla . Insieme a lui sbarca in Italia anche Nicol\u00e1s Amodio, che sar\u00e0 suo compagno di club per molte stagioni. Segna il primo gol in Italia il 19 settembre 2004 nella partita di campionato contro il . Col club marchigiano disputa un ottimo campionato in serie C1 aiutando la compagine marchigiana a raggiungere i play off, persi poi col Napoli.\nNapoli.\nViene notato proprio dai dirigenti del Napoli grazie alle 2 reti realizzate contro la squadra partenopea (una durante il campionato, l'altra nella gara d'andata dei play-off). Nella stagione 2005-2006 passa quindi alla societ\u00e0 partenopea per 600.000 euro. Esordisce con la maglia azzurra il 28 agosto 2005 nella partita Acireale-Napoli (0-2). Il primo gol con la maglia del Napoli arriva il 18 dicembre seguente nella trasferta contro il Frosinone. Alla prima stagione in Campania vince subito il campionato di Serie C1, ottenendo la promozione in serie B.\nL'anno successivo con la squadra azzurra arriva in seconda posizione nel campionato di Serie B alle spalle della , approdando cos\u00ec nella massima serie. Esordisce in serie A il 26 agosto 2007 nella partita Napoli-Cagliari (0-2). Segna il primo gol in A il 10 novembre seguente in trasferta contro il (vittoria 2-1 dei siciliani). Il 14 aprile 2007 sigla il gol che consente al Napoli di superare 1-0, seppur soffrendo, il Pescara di De Rosa.Rinnova poi il contratto con il Napoli fino al 2012 ed disputa una buona stagione d'esordio in Serie A corredata anche da tre reti tutte realizzate in trasferta (oltre a quella col Palermo, segna anche al e al Parma).\nNella stagione 2008-2009 fa il suo esordio in una manifestazione europea, la Coppa Intertoto, realizzando la rete che permette al Napoli di vincere sul campo del Panionios. Al ritorno, il 26 luglio 2008, si procura una frattura al quinto metatarso del piede sinistro che lo tiene lontano dal rettangolo verde per quattro mesi.\nIl 22 marzo 2009 durante la partita Napoli-Milan, subentrando a Marcelo Zalayeta nei minuti finali, batte il record appartenuto precedentemente a Roberto Carlos Sosa per quanto riguarda le presenze con il Napoli di Aurelio De Laurentiis arrivando a quota 132.\nNella stagione 2009-2010 colleziona 20 presenze (18 in campionato, 2 in Coppa Italia) e realizza due gol, il primo in Cagliari-Napoli, in cui mette la firma al gol del definitivo 3-3, l'altro in Coppa Italia contro il Cittadella (1-0 per gli azzurri il risultato finale).\nChievo e Bari.\nDopo 158 partite e 20 gol in maglia azzurra tra campionato e coppe, il 22 luglio 2010 viene ceduto in prestito con diritto di riscatto al Chievo Verona. Esordisce col club gialloblu il 29 agosto 2010 nella partita Chievo- (2-1). Segna la prima rete con la maglia del Chievo il 12 dicembre seguente nella partita persa per 3-2 in casa del . Colleziona 34 presenze in campionato, al termine del quale i clivensi decidono di non riscattarlo.\nIl 31 agosto 2011 viene ceduto a titolo definitivo al Bari, in Serie B, con cui firma un contratto annuale con opzione di rinnovo per tre anni in caso di promozione. In campionato colleziona 28 presenze e una rete (segnata il 3 dicembre 2011 contro il ). A seguito della mancata promozione dei pugliesi, a fine stagione rimane svincolato.\nLecce.\nIl 28 luglio 2012 viene ingaggiato a parametro zero dal , club retrocesso in Lega Pro Prima Divisione, insieme a Pi\u00e1, gi\u00e0 suo compagno di squadra ai tempi del . Esordisce con i giallorossi il 12 agosto 2012 nella partita Lecce-Chieti (3-1), valida per il secondo turno di Coppa Italia. Sigla il primo gol con la maglia dei salentini il 2 settembre seguente nella prima partita di campionato Lecce-Cremonese (3-2). Durante la sua prima ottima stagione, gioca dapprima come trequartista nel 4-2-3-1 di Lerda, poi come seconda punta nel 4-2-4 di Toma, di nuovo come trequartista nel rombo di Gustinetti. Alla fine del campionato 2012-2013 \u00e8 il capocannoniere e miglior giocatore della squadra con 11 gol, di cui l'ultimo realizzato nella finale di ritorno dei play-off finita 1-1 contro il .\nNella stagione seguente esordisce il 4 agosto 2013 in Coppa Italia nella gara contro il Santhi\u00e0, trovando la rete del definitivo 3-0. Dopo un inizio negativo con il tecnico Moriero, ritrova continuit\u00e0 di rendimento con Lerda, gi\u00e0 allenatore la scorsa stagione. Trova la prima rete in campionato il 18 dicembre, su rigore nella gara contro la . Conclude la stagione con 7 reti, in 30 partite.\nIl 10 agosto 2014, inizia la sua terza stagione in giallorosso con l'esordio in Coppa Italia contro il Foligno. Dopo tre mesi di assenza per infortunio, ritorna in campo il 29 novembre nella gara casalinga contro il Melfi, dove trova il gol del definitivo 4-1. A fine stagione, in seguito al mancato rinnovo, rimane svincolato.\nStatistiche.\nPresenze e reti nei club.\n\"Statistiche aggiornate al 16 gennaio 2016.\""}
{"id": "552320", "revid": "767487", "url": "https://it.wikipedia.org/wiki?curid=552320", "title": "Graham Bartram", "text": "\u00c8 inoltre direttore del Flag Institute e gestisce il World Flag Database. Tra i vessillologhi, Bartram \u00e8 uno dei pi\u00f9 stimati per la ricerca e progettazione di bandiere e la qualit\u00e0 delle sue opere d'arte, anche in quelle online.\nGraham Bartram \u00e8 nato nella regione dell'Angus in Scozia e cresciuto in molte parti del mondo: Dundee, Belfast, Accra (Ghana), Lagos (Nigeria), Montrose e Chesterfield (Derbyshire). Fu mentre viveva ad Accra che svilupp\u00f2 il proprio interesse e amore per le bandiere.\n\u00c8 stato fatto membro del Flag Institute nel 2005 per i servizi resi all'associazione.\nBartram \u00e8 l'autore del libro \"British Flags and Emblems\" ed \u00e8 stato consulente del Governo Britannico per revisionare il libro sulle bandiere militari britanniche \"BR20 Flags of All Nations\". Prendendo parte al lavoro sul BR20 \u00e8 stato l'addetto alla riprogettazione di molte bandiere dei Territori Britannici d'Oltremare nel 1999.\nSebbene pi\u00f9 conosciuto per la sua esperienza nel campo della vessillologia, Bartram \u00e8 un ingegnere del software ed \u00e8 stato responsabile di molti importanti programmi per il BBC Micro e, recentemente, ha lavorato assiduamente nel campo dei media interattivi. Il sito web da lui curato ne \u00e8 un chiaro esempio."}
{"id": "552321", "revid": "633110", "url": "https://it.wikipedia.org/wiki?curid=552321", "title": "Carabina", "text": "Una carabina \u00e8 un'arma da fuoco simile ad un fucile o ad un moschetto, ma relativamente pi\u00f9 corta e, talora, meno potente di un fucile, ad esempio adottando munizioni da pistola. Il termine carabina deriva dalla parola araba \"karab\", arma da fuoco pi\u00f9 il diminutivo \"ina\", nel senso di piccolo. Questo tipo di arma venne ideato sul finire del XVI secolo per venire incontro ai bisogni dei soldati a cavallo: dragoni e carabinieri.\nStoria.\nLa diffusione delle armi da fuoco e i primi esemplari.\nNel corso del XVI secolo, mentre si diffondeva capillarmente tra le forze di fanteria l'uso dell'archibugio (v. lanzichenecchi e \"tercios\"), anche la cavalleria approcciava all'uso delle armi da fuoco. L'invenzione del meccanismo di accensione basato sull'acciarino a ruota, invece che miccia, garant\u00ec al soldato a cavallo un sistema di caricamento pi\u00f9 rapido e la concreta possibilit\u00e0 di utilizzare un'arma da fuoco. Il sistema a miccia infatti richiedeva di tenere la miccia sempre accesa (infastidendo spesso il cavallo), non permettendo il fuoco improvviso e richiedendo che la miccia non giungesse mai per sbaglio in contatto con la polvere. Il sistema a ruota (e poi con una normale pietra focaia su un cane) permetteva invece il fuoco immediato premendo il grilletto (quindi era pratico anche in imboscate, dove il fumo degli archibugi era spesso traditore), o anche in condizioni di grande umidit\u00e0. Ma soprattutto non avendo la miccia non rischiava di spegnerla durante una cavalcata ad alta velocit\u00e0 o durante il guado di un corso d'acqua. Era per\u00f2 notevolmente pi\u00f9 costoso, adatto ad un corpo d'\u00e9lite e di pregio come la cavalleria.\nLe prime forme di pistola (v. pistola a ruota e petrinale) vennero appunto sviluppate per le nuove forze di cavalleria pesante (pistolieri, o \"Swarze Reiter\", e corazzieri), cui poi si affiancarono, nel XVII secolo, corpi di archibugieri a cavallo (v. \"harquebusier\"). L'abbondante utilizzo di fucilieri montati da parte di strateghi di successo come Oliver Cromwell e Gustavo II Adolfo di Svezia impose, nel Seicento, lo sviluppo di una nuova arma da fuoco, meno ingombrante dell'archibugio e del moschetto ma pi\u00f9 pratica del petrinale. Fu in questo contesto che venne sviluppata la carabina.\nI primi modelli di carabina erano meno potenti e meno precisi dei pi\u00f9 lunghi archibugi e moschetti, questo a causa degli inadatti organi di mira e della canna pi\u00f9 corta. Le dimensioni totali della carabina non avrebbero dovuto idealmente superare, in lunghezza, quelle della sciabola inguainata. Entrambe le armi venivano assicurate alla sella con l'impugnatura rivolta verso l'alto.\nL'evoluzione tecnologica.\nNel corso del XIX secolo le carabine venivano sviluppate indipendentemente rispetto ai fucili destinati alla fanteria. Questa netta distinzione aveva come immediato difetto un problema di munizionamento. L'avanzamento tecnologico imposto dai continui conflitti tra potenze europee nel corso dell'Ottocento, spinse ben presto verso un superamento di questi limiti. Molto interessante in questo senso la Spencer, sviluppata negli Stati Uniti d'America durante la Guerra di Secessione: un'arma \"a leva\" con caricatore a sette colpi inserito nel calcio, espressamente disegnata per le forze di cavalleria. Nel tardo XIX secolo divenne comune per gli armaioli intensificare la produzione di armi lunghe sia in formato fucile che in formato carabina. Il passo successivo fu la geniale trovata dei progettisti Winchester di realizzare armi a canna lunga capaci di ospitare le medesime cartucce utilizzate dai revolver prodotti dalla compagnia: la celebre carabina Winchester, sviluppata pare dal modello della \"Volcanic\" di Horace Smith, si rivel\u00f2 arma affidabile e versatile per i cowboys e gli esploratori impegnati nella colonizzazione del \"Far West\", finendo con il venire prodotta in diverse varianti.\nL'invenzione della polvere infume, nel 1884, permise di compiere il passo definitivo per colmare il divario di prestazioni tra la carabina ed il fucile. Ormai un'arma affidabile e potente ma pi\u00f9 leggera e maneggevole rispetto ad un fucile, la carabina inizi\u00f2 ad essere utilizzata non solo dalle forze di cavalleria.\nIl XX secolo e le guerre mondiali.\nConcomitantemente con la crisi della cavalleria durante la prima guerra mondiale, il drastico riscontro delle dure condizioni di lotta nelle trincee convinse i fabbricanti d'armi di un po' tutto il mondo a rivedere il loro approccio alla progettazione dei fucili. Gi\u00e0 durante il primo conflitto mondiale, alcuni dei belligeranti ordinarono la riduzione di alcuni fucili d'ordinanza, armando le loro truppe di fanteria, normalmente dei reparti speciali, con carabine. L'Esercito italiano ordin\u00f2 la modifica del fucile Carcano Mod. 91, ottenendo una carabina per le forze speciali.\nNei decenni del primo dopoguerra gli eserciti di tutto il mondo modificarono il loro approccio alle dimensioni dei fucili, optando per armi dalle dimensioni pi\u00f9 contenute. La carabina, sino a quel momento arma destinata alla cavalleria, si vide riconfigurata come arma di fanteria proprio in virt\u00f9 della sua maggior maneggevolezza e praticit\u00e0.\nL'Unione Sovietica ridusse il Mosin-Nagant (\u043f\u0435\u0445\u043e\u0442\u043d\u0430\u044f \u0432\u0438\u043d\u0442\u043e\u0432\u043a\u0430 \u043e\u0431\u0440\u0430\u0437\u0446\u0430 1891-\u0433\u043e \u0433\u043e\u0434\u0430 in lingua russa), \"storico\" fucile dell'Impero russo, passando da una canna lunga 80 cm ad una di 73 cm prima (1930) e 51 poi (1938) per la Carabina M1938 (\"Karabin obrazets 1938-ogo goda\"). La Germania ridusse la lunghezza della canna del fucile d'ordinanza prussiano, il Mauser Model 98, da 74 cm a 61 cm, realizzando la \"Mauser Karabiner 98k\" (K98k o \" Karabiner Kurz\") nel 1935.\nNegli Stati Uniti d'America il vecchio Springfield M1903 aveva la medesima canna del M1 Garand utilizzato durante la seconda guerra mondiale, 61 cm, ma si trattava di un'arma che agli inizi del XX secolo aveva destato scalpore proprio per le sue ridotte dimensioni. Rispetto al Garand, la Carabina M1 era significativamente pi\u00f9 piccola e leggera, con una canna di 457 mm, e dotata di munizionamento differente. Si trattava cio\u00e8 di due armi ben distinte.\nIl Regno Unito svilupp\u00f2 una \"Jungle Carbine\" partendo dal fucile d'ordinanza Lee-Enfield, con una canna pi\u00f9 corta, spegnifiamma flash e modifiche di produzione progettate per ridurre il peso del fucile. Chiamato ufficialmente \"Fucile No. 5 Mk I\", apparve nei mesi finali del secondo conflitto mondiale ma non venne di fatto utilizzato prima della Guerra di Corea, della Rivolta Mau Mau e dell'Emergenza del Malayan.\nDescrizione.\nMolte delle carabine derivano da fucili accorciati, dotati della stessa munizione, sebbene di solito con una velocit\u00e0 di uscita del proiettile pi\u00f9 bassa. In altri casi, , con una meccanica interna o con una munizione dissimile (malgrado per carabina si intenda sempre, in comparazione, un'arma pi\u00f9 corta o meno potente del fucile). Bisogna notare per\u00f2 che l'accezione moderna del termine indica una qualsiasi arma lunga a canna rigata, senza tenere in considerazione la lunghezza della canna stessa.\nDiffusione ed utilizzo.\nEsistono tipi di carabine utilizzate per il \"Soft Air\": queste armi sono ad aria compressa e, per regolamento, i pallini (di plastica) non devono superare 1 Joule di energia all'uscita della canna (ci\u00f2 corrisponde ad una velocit\u00e0 di circa 82 m/s) e sono di libera vendita.\nIn commercio si trovano anche le carabine, sempre ad aria compressa, con energia limitata a 7,5 Joule e velocit\u00e0 di 170 m/s sul vivo di volata. Queste ultime sparano proiettili in piombo di circa 0,50 g che possono provocare seri danni a qualsiasi essere vivente.\nQueste armi definite di \"modesta capacit\u00e0 offensiva\", sono esclusivamente per uso ludico/sportivo e l'acquisto \u00e8 consentito solo a maggiorenni ma senza la necessit\u00e0 di una licenza di porto di armi: \u00e8 sufficiente la registrazione della vendita da parte del commerciante sul registro di carico e scarico del negozio. "}
{"id": "552323", "revid": "339392", "url": "https://it.wikipedia.org/wiki?curid=552323", "title": "GTA - Liberty City Stories", "text": ""}
{"id": "552327", "revid": "45891", "url": "https://it.wikipedia.org/wiki?curid=552327", "title": "Grand Theft Auto 4", "text": ""}
{"id": "552330", "revid": "45891", "url": "https://it.wikipedia.org/wiki?curid=552330", "title": "GTA III", "text": ""}
{"id": "552332", "revid": "45891", "url": "https://it.wikipedia.org/wiki?curid=552332", "title": "GTA 3", "text": ""}
{"id": "552333", "revid": "223378", "url": "https://it.wikipedia.org/wiki?curid=552333", "title": "Fibrinolisi", "text": "La fibrinolisi \u00e8 un processo atto a controbilanciare il sistema della coagulazione del sangue, con la quale si trova in equilibrio dinamico.\nLe funzioni della fibrinolisi sono essenzialmente:\nProcesso.\nI meccanismi attraverso i quali il sistema della fibrinolisi si esplica sono i seguenti:\nLa plasmina \u00e8 l'enzima proteolitico che d\u00e0 luogo alla formazione di prodotti di degradazione del fibrinogeno e della fibrina (FDP) tra cui molto importante \u00e8 il d-dimero, routinariamente dosato nelle analisi della coagulazione: la reazione catalizzata da questo enzima \u00e8 appunto la trasformazione della fibrina insolubile, propria del coagulo, in prodotti di degradazione della fibrina (frammenti X, Y, D, E).\nNelle patologie dove si assiste a uno stato emorragico legato a un'attivazione scoordinata e massiccia del sistema della fibrinolisi (coagulazione intravasale disseminata, o CID) \u00e8 fondamentale il dosaggio nel sangue del FDP, che risulteranno congruamente aumentati (pi\u00f9 fibrinolisi porta a pi\u00f9 degradazione di fibrina e conseguentemente a pi\u00f9 prodotti di degradazione di fibrinogeno e fibrina).\nConcorrono ad arricchire il quadro fisiologico del meccanismo plasmatico sostanze favorenti la fibrinolisi e fattori inibitori della fibrinolisi.\nGli attivatori del plasminogeno favoriscono la fibrinolisi e, quindi, hanno effetto anti-coagulativo. Possono avere origine intrinseca, esogena ed estrinseca.\nAttivazione intrinseca: avviene per opera di precursori inattivi circolanti, a loro volta attivati in presenza di chininogeno ad alto peso molecolare, fattore XII e precallicreina.\nVia esogena: mediata dall'urochinasi (UK, una serin proteasi contenuta nelle urine normali) e dalla streptokinasi (SK, un peptide isolato dallo streptococco beta-emolitico gruppo C).\nAttivazione estrinseca: \u00c8 la pi\u00f9 importante ed \u00e8 mediata dal principale attivatore endogeno del plasminogeno l'attivatore tissutale t-PA (tissue Plasminogen Activator), sintetizzato dalle cellule endoteliali che lo riversano continuamente in circolo, ove si trova libero o complessato con gli inibitori.\nIl \"t-Pa\":\n- ha un'affinit\u00e0 elevata per la fibrina;\n- risulta essere un efficiente attivatore del plasminogeno solo a livello della fibrina;\n- ha una concentrazione plasmatica piuttosto bassa che aumenta dopo stasi venosa, esercizio fisico, ipossia tissutale, somministrazione di farmaci vasoattivi (Vasopressina, e derivati sintetici).\nInibitori della fibrinolisi.\nPer quanto riguarda gli inibitori della fibrinolisi si annoverano diversi meccanismi che spostano l'equilibrio a favore della coagulazione. Il primo gruppo comprende gli inibitori dell'attivatore tissutale del plasminogeno t-Pa. Ne esistono di tre tipi:\nSecondo gruppo di inibitori: antiproteasi plasmatiche interferenti con l'azione proteolitica della plasmina:\nDa tali interazioni ne deriva una fibrinolisi estremamente efficace in quanto diretta preferenzialmente sulle formazioni trombotiche potenzialmente nocive e normalmente mai accessoria: in carenza di fibrina la plasmina non \u00e8 legata a questa e quindi pu\u00f2 essere subito inattivata dall'alfa2-antiplasmina.\nSe \u00e8 presente fibrina, invece, il plasminogeno lega il trombo e la plasmina esplica la sua azione fibrinolitica.\nLa fibrina gioca, quindi, un importante effetto mediatore e non rappresenta solo un substrato passivo."}
{"id": "552334", "revid": "196390", "url": "https://it.wikipedia.org/wiki?curid=552334", "title": "GTA - London 1969", "text": ""}
{"id": "552337", "revid": "1652635", "url": "https://it.wikipedia.org/wiki?curid=552337", "title": "Honor\u00e9 Daumier", "text": "\u00c8 noto soprattutto per le sue vignette di satira politica realizzate con la tecnica litografica e per i suoi quadri.\nBiografia.\nI primi anni.\nHonor\u00e9-Victorin Daumier nacque il 26 febbraio 1808 a Marsiglia da Jean-Baptiste-Louis, vetraio, restauratore e poeta, e da C\u00e9cile-Catherine Philip. Il padre si trasfer\u00ec nel 1814 a Parigi, sperando di ottenere successo con la sua opera poetica: il 25 novembre 1815 present\u00f2 il suo poema \"Un matin de printemps\" al conte d'Artois, che gli favor\u00ec l'ingresso negli ambienti letterari e gli procur\u00f2 la carica di spedizioniere alla Caisse d'Arbitrage, cos\u00ec che, nel 1816, da Marsiglia la famiglia pot\u00e9 raggiungerlo a Parigi.\nTuttavia, e malgrado il discreto successo industriale della tragedia \"Filippo II\", rappresentata nel 1819, le condizioni economiche della famiglia Daumier si mantennero precarie tanto che le continue minacce di sfratto costringevano la famiglia a cambiare frequentemente abitazione, e a dodici anni, nel 1820, Honor\u00e9 deve mettersi a lavorare come apprendista fattorino e, l'anno dopo, come commesso nella libreria Delaunay. Mostrando inclinazione per il disegno, il pittore Alexandre Lenoir, amico del padre, gli impart\u00ec lezioni di pittura e, nel 1823, si iscrisse nella privata Acad\u00e9mie Suisse.\nDal 1825 fu apprendista nella litografia Belliard, e inizi\u00f2 dal 1829 a collaborare con il giornale umoristico \u00abLa Silhouette\u00bb, che usc\u00ec dal 1829 al 1831, impegnandosi subito nella polemica politica anti-monarchica: una delle sue prime litografie fu infatti \"Le vieux drapeau\" (La vecchia bandiera), opponendo alla vecchia ma riesumata bandiera borbonica il glorioso tricolore della Repubblica e di Napoleone.\nLa satira politica.\nNel luglio 1830 partecip\u00f2 alla Rivoluzione che abbatt\u00e9 la monarchia di Carlo X e consegn\u00f2 - dopo vari contrasti - il potere a Luigi Filippo d'Orl\u00e9ans, riportando durante gli scontri con l'esercito una ferita da sciabola alla fronte. Pass\u00f2 a collaborare dalla fine dell'anno al 1835 con il giornale \u00abLa Caricature\u00bb, diretto da Charles Philipon e Gabriel Aubert, dove il 15 dicembre 1831 comparve una caricatura del re Luigi Filippo che, con il nome di \"Gargantua\", divora le risorse del popolo e corrompe i deputati dell'Assemblea Nazionale. Per questo motivo il 23 febbraio 1832 venne processato e condannato a sei mesi di carcere e alla multa di 500 franchi, iniziando a scontare la pena il 31 agosto.\nLiberato il 14 febbraio 1833, and\u00f2 a vivere da solo, e continu\u00f2 a prendere di mira Luigi Filippo - rappresentato costantemente con il volto a forma di pera - e il governo conservatore e corrotto al potere in Francia, collaborando, oltre che con \"La Caricature\", anche con il giornale \u00abLe Charivari\u00bb; cominci\u00f2 ad affrontare la scultura in terra per lo pi\u00f9 non cotta e, poco pi\u00f9 tardi, dipinse le prime tele. Proprio a causa della mancata cottura delle sue sculture, queste si sono per lo pi\u00f9 perdute, mentre molte tele, preparate spesso in modo inadeguato, si deteriorarono molto presto, presentando crepe e alterazioni del pigmento.\nI provvedimenti contro la libert\u00e0 di stampa, emanati dal governo il 29 agosto 1835, che soppressero o sottoposero a pesante censura i giornali satirici, lo costrinsero a mutare i temi delle litografie, indirizzandosi a soggetti di costume. Collabor\u00f2 cos\u00ec all'illustrazione del mensile letterario \u00abLa Chronique de Paris\u00bb, fondato nel 1836 da Balzac, del quale illustr\u00f2 successivamente anche alcuni romanzi.\nA causa dei molti debiti accumulati, nel 1842 gli furono pignorati i mobili di casa. Il 16 aprile 1846 spos\u00f2 la sarta Marie-Alexandrine Dassy dalla quale aveva gi\u00e0 avuto, il 2 febbraio, un figlio vissuto pochi mesi.\nI dipinti.\nCon la caduta della monarchia a seguito della Rivoluzione del febbraio 1848, il governo repubblicano band\u00ec, il 18 marzo, un concorso per un'immagine che rappresentasse la nuova Repubblica. Daumier fu fra i circa settecento partecipanti, presentando un bozzetto che super\u00f2 la prima selezione della commissione incaricata di valutare le opere - della quale facevano parte, tra gli altri, Lamartine, Delacroix, Ingres e Meissonier - ma il concorso fu annullato dal nuovo governo al potere dopo le sanguinose giornate di giugno.\nL'opera, intitolata da Daumier \"La Repubblica nutre i suoi figli e li istruisce\", appare vagamente ispirata alla \"Carit\u00e0\" di Andrea Del Sarto che si trovava a Parigi, e rappresenta infatti una donna forte, con il tricolore e il berretto frigio repubblicano, che allatta due bambini, mentre un terzo \u00e8 intento a istruirsi.\nIn cambio dell\"Allegoria della Repubblica\", il 19 settembre il governo chiese a Daumier un quadro di soggetto religioso, il cui bozzetto fu completato nel 1849 ma rifiutato dall'Acad\u00e9mie des Beaux-Arts incaricata di valutare il tema del dipinto: vi \u00e8 chi sostiene che l'amico Delacroix abbia avuto qualche parte nella realizzazione di questo bozzetto.\nOpere.\nTra il 1830 e il 1835, Daumier realizz\u00f2, per la pubblicazione su una rivista, circa 1.000 incisioni su legno e 4.000 litografie, oltre ad alcune decine di sculture, disegni e dipinti, destinati per lo pi\u00f9 - in quest'ultimo caso - alla fruizione privata.\nTra le sue opere pi\u00f9 note:"}
{"id": "552338", "revid": "45891", "url": "https://it.wikipedia.org/wiki?curid=552338", "title": "Grand Theft Auto 2", "text": ""}
{"id": "552340", "revid": "599013", "url": "https://it.wikipedia.org/wiki?curid=552340", "title": "Gta", "text": ""}
{"id": "552345", "revid": "124562081", "url": "https://it.wikipedia.org/wiki?curid=552345", "title": "Marco Manlio Capitolino", "text": "Biografia.\nConsolato.\nMarco Manlio Capitolino divenne console nel 392 a.C. insieme a Lucio Valerio Potito.\nI Romani sconfissero nuovamente gli Equi sul monte Algido, e per questa vittoria a Valerio fu concesso il trionfo, e a Marco un'ovazione.\nPer la vittoria su Veio, furono celebrati i ludi magni e fu consacrato il tempio a Giunone Regina, voluto da Furio Camillo.\nSi dichiar\u00f2 poi guerra alla citt\u00e0 di Volsinii e ai Sapienati, che per\u00f2 non si pot\u00e9 combattere perch\u00e9 a Roma era scoppiata un'epidemia, che colp\u00ec anche i consoli, che per questo motivo dovettero rimettere le proprie cariche anzitempo nelle mani di un interr\u00e9.\nSacco di Roma.\nSecondo la tradizione, riportata poi da Tito Livio, nel 387 a.C. i Galli guidati da Brenno, presa Roma, assediavano gli ultimi difensori nel Campidoglio. Quando cercarono di scalarne le pendici furono fatti scoprire dallo starnazzare delle oche capitoline sacre a Giunone.\nFu Marco Manlio che guid\u00f2 la riscossa dei difensori e per questo fu chiamato, appunto, Capitolino.\nScontro con i patrizi.\nAmareggiato per non trovare presso la sua classe la considerazione di cui si sentiva degno per aver salvato la rocca del Campidoglio, e per non essere stato eletto tra i tribuni consolari del 385 a.C., Manlio, primo tra i patrizi, si accord\u00f2 con i magistrati plebei per portare avanti le loro istanze.\nPer questo motivo, temendo disordini in citt\u00e0 pi\u00f9 che l'attacco esterno dei Volsci, il Senato nomin\u00f2 Aulo Cornelio Cosso dittatore.\nMentre Aulo conduceva l'esercito alla vittoria contro i Volsci, Manlio portava avanti le istanze dei plebei, non perdendo occasione di aumentare la propria popolarit\u00e0 presso questa classe, come quando, vedendo un centurione portato in tribunale per debiti con il rischio di finire schiavo, lo sollev\u00f2 dai debiti pagando di tasca propria, arrivando a vendere le sue terre per aiutare altri poveri debitori accusando nel contempo i senatori di malversazione.\nLa situazione in citt\u00e0 stava diventando sempre pi\u00f9 difficile per i patrizi, anche per l'accusa loro mossa da Manlio, di aver sottratto all'erario l'oro dei Galli. A questo punto il Senato fece tornare Aulo Cornelio a Roma, interrompendo la campagna contro i Volsci, per sedare gli animi dei Romani.\nAulo tornato a Roma, ancora nel pieno della sua carica, sentito il Senato, convoc\u00f2 Manlio, chiedendogli di dimostrare le proprie accuse contro i Senatori. Manlio, che si present\u00f2 alla seduta insieme ai propri sostenitori, dopo aver nuovamente accusato i Senatori, si rifiut\u00f2 di rispondere all'intimazione del dittatore, e per questo fu incarcerato.\nIn questa circostanza la plebe non fece mancare l'appoggio al proprio rappresentante, sia nelle riunioni, sia presidiando giorno e notte il carcere, tanto che alla fine il Senato, per non provocare altri disordini, diede ordine di liberare Manlio.\nProcesso.\nPer minarne la credibilit\u00e0 presso la Plebe, a Roma fu fatta circolare l'accusa di aspirare al titolo di \"re\" che, nella Roma repubblicana \u00e8 sempre stata capace di spezzare qualsiasi carriera politica.\nLe voci divennero accusa formale, e Manlio fu portato in giudizio davanti ai Comizi, una prima volta nel Campo Marzio, poi, quando i Tribuni si resero conto che il luogo evocava l'impresa di Manlio, l'assemblea fu tenuta nel bosco Petelino, fuori dalla porta Flumentana, da dove non si poteva vedere il Campidoglio, e l\u00ec Manlio fu condannato a morte e per questo fatto precipitare dalla rupe Tarpea.\nLa sua casa sul Campidoglio fu abbattuta e \"alla gente Manlia fu vietato che da allora nessun membro di essa portasse il nome di Marco Manlio\".\nCritica storica.\nSecondo lo storico Theodor Mommsen la storia del suo salvataggio del Campidoglio fu un'invenzione successiva per giustificare il soprannome e il suo tentativo di sollevare le sorti dei debitori un'altra invenzione del tempo di Cinna."}
{"id": "552346", "revid": "2036605", "url": "https://it.wikipedia.org/wiki?curid=552346", "title": "Iutungi", "text": "Gli Iutungi (o \"Jutungi\", tedesco \"Juthungen\", greco \"iouthungi\" e latino \"iuthungi\") appartenevano alla trib\u00f9 germanica degli Alemanni e pi\u00f9 precisamente della stirpe suebica che viveva tra i fiumi Danubio e Altm\u00fchl, nell'odierna Baviera.\nStoria.\nA partire dal III secolo le incursioni dei popoli germani a nord del Danubio, quali Marcomanni, Naristi, Vandali e Iutungi si intensificarono sempre pi\u00f9. La fortezza legionaria di \"Lauriacum\", come tutte le altre citt\u00e0 del Norico e delle vicine Rezia e Pannonia, poste lungo i confini dell'impero romano, si trovarono in prima linea a fronteggiarle. In particolare vi sarebbero evidenti segni di distruzione di parte dell'accampamento legionario di \"Lauriacum\" durante gli anni delle campagne di Massimino il Trace del 235-236.\nGli Iutungi invasero l'Italia nel 259, ma furono sconfitti il 24 o 25 aprile del 260 nei pressi di Augusta da Marcus Simplicius Genialis, \"agens vice praesidis\" di Rezia, l'iscrizione \u00e8 rinvenuta sull'altare di Augusta e ricorda proprio questa vittoria contro le genti germaniche di Semnoni Iutungi e nell'anno in cui Postumo era gi\u00e0 augusto e console insieme ad un certo Onoraziano. In questa occasione furono liberati migliaia di prigionieri italici dalle truppe accorse dalla Rezia e dalla Germania superiore.\nCon l'inizio del 270, quando ancora l'imperatore romano, Claudio il Gotico, era impegnato a fronteggiare la minaccia gotica, una nuova invasione di Iutungi torn\u00f2 a procurare ingenti danni in Rezia e Norico. Claudio, costretto ad intervenire con grande prontezza, affid\u00f2 il comando balcanico ad Aureliano, mentre egli stesso si dirigeva a Sirmio, suo quartier generale, da dove poteva meglio controllare ed operare contro i barbari. Poco dopo tuttavia mor\u00ec, in seguito ad una nuova epidemia di peste scoppiata tra le file del suo esercito (agosto).\nNel gennaio 271 un'importante invasione congiunta di Alemanni, Marcomanni e forse di alcune bande di Iutungi (Dessippo parla esplicitamente di una nuova invasione degli Iutungi, che ancora flagellava il suolo italico). Il nuovo imperatore, Aureliano, fu costretto ad accorrere in Italia, ora che questi popoli avevano gi\u00e0 forzato i passi alpini. Raggiunta la Pianura padana a marce forzate percorrendo la via Postumia, fu inizialmente sconfitto dalla coalizione dei barbari presso Piacenza, a causa di un'imboscata.\nNel prosieguo della campagna, i barbari, per avidit\u00e0 di bottino, si divisero in numerose bande armate, sparpagliate nel territorio circostante. Aureliano, radunate nuovamente le armate dopo la sconfitta subita e deciso a seguirli nella loro marcia verso sud, riusc\u00ec a ribaltare le sorti della guerra. I barbari infatti avevano continuato a saccheggiare le citt\u00e0 della costa adriatica come Pesaro e Fano. Non molto distante da quest'ultima citt\u00e0, lungo la via Flaminia sulle sponde del fiume Metauro, l'imperatore riusc\u00ec a batterli una prima volta e poi una seconda volta, in modo risolutivo, sulla strada del ritorno nei pressi di Pavia. In seguito a quest'ultima invasione, si provvedette (fu forse al tempo di Diocleziano) a sbarrare la strada a possibili e future invasioni, fortificando il corridoio che dalla Pannonia e dalla Dalmazia immette in Italia attraverso le Alpi Giulie: il cosiddetto \"Claustra Alpium Iuliarum\".\nTra il 356 e il 358 Iutungi e Alemanni invasero la provincia romana della Rezia, distruggendone la capitale, Castra Regina, che era uno degli insediamenti militari romani pi\u00f9 grandi in Germania. Una nuova invasione in Rezia (383) fu invece respinta da un esercito di Alani e Unni. Tra il 429 e il 431, anche il generale Ezio combatt\u00e9 conto gli Iutungi in Rezia e i i Nori, questi ultimi probabilmente gli abitanti del Norico rivoltatesi."}
{"id": "552347", "revid": "45891", "url": "https://it.wikipedia.org/wiki?curid=552347", "title": "GTA 2", "text": ""}
{"id": "552349", "revid": "767487", "url": "https://it.wikipedia.org/wiki?curid=552349", "title": "In solidum", "text": "In solidum \u00e8 un'espressione latina usata in seno alla Chiesa cattolica per riferirsi a presbiteri che condividano con le stesse attribuzioni e responsabilit\u00e0 la conduzione di una parrocchia."}
{"id": "552354", "revid": "298229", "url": "https://it.wikipedia.org/wiki?curid=552354", "title": "3000 metri piani", "text": "I metri piani sono una specialit\u00e0 sia maschile che femminile dell'atletica leggera. Sono considerati una gara di mezzofondo e fino al 1992, in campo femminile, sono stati una specialit\u00e0 olimpica e mondiale; in seguito sono stati sostituiti dai 5000 metri piani.\nLa specialit\u00e0 maschile non \u00e8 invece mai stata specialit\u00e0 olimpica e mondiale. Si possono trovare gare sui piani in occasione di alcuni meeting di atletica leggera.\nCaratteristiche.\nDato che un giro di una pista di atletica leggera \u00e8 lungo (misurati a di distanza dal bordo interno), per percorrere gli atleti devono percorrere 7,5 giri di pista (quindi la linea di partenza \u00e8 situata dalla parte opposta rispetto alla linea d'arrivo).\nNelle gare indoor i piani si svolgono percorrendo 15 giri interi di pista (lunga 200 metri).\nRecord.\nI record mondiali di questa specialit\u00e0 sono 7'20\"67 per gli uomini e 8'06\"11 per le donne, stabiliti rispettivamente dal keniota Daniel Komen a Rieti nel 1996 e dalla cinese Wang Junxia a Pechino nel 1993. I primati mondiali indoor appartengono allo stesso Daniel Komen, con il tempo di 7'24\"90 stabilito a Budapest nel 1998, e all'etiope Genzebe Dibaba, che nel 2014 a Stoccolma ha corso in 8'16\"60.\nMaschili.\n\"Statistiche aggiornate al 17 settembre 2020.\"\nFemminili.\n\"Statistiche aggiornate al 27 febbraio 2020.\"\nMaschili indoor.\n\"Statistiche aggiornate al 17 febbraio 2022.\"\nFemminili indoor.\n\"Statistiche aggiornate all'8 febbraio 2022.\"\nLegenda:\nMigliori atleti.\nMaschili outdoor.\n\"Statistiche aggiornate al 1\u00ba luglio 2021.\"\nFemminili outdoor.\n\"Statistiche aggiornate al 28 agosto 2021.\"\nMaschili indoor.\n\"Statistiche aggiornate al 28 gennaio 2022.\"\nFemminili indoor.\n\"Statistiche aggiornate al 17 febbraio 2022.\""}
{"id": "552355", "revid": "2182270", "url": "https://it.wikipedia.org/wiki?curid=552355", "title": "Proteina C", "text": "La proteina C \u00e8 il maggiore anticoagulante fisiologico. La sua sintesi avviene nel fegato ed \u00e8 vitamina K-dipendente. \u00c8 attivata dalla trombina (in questo caso con azione anti-trombotica indotta dal suo legame con Trombomodulina) nella proteina C attiva . La forma attiva della proteina C (grazie alla proteina S come cofattore) inattiva mediante un meccanismo di proteolisi il Fattore V e il Fattore VIII della coagulazione. \nFa parte del gruppo elettroforetico ematico delle alfa-globuline. \u00c8 uno zimogeno, la cui forma attivata svolge un ruolo importante nella regolazione della terapia anticoagulante, dell'infiammazione, della morte cellulare e del mantenimento della permeabilit\u00e0 delle pareti dei vasi sanguigni negli esseri umani e in altri animali. La Proteina C attivata \u00e8 classificata come una serina proteasica poich\u00e9 contiene un residuo di serina nel suo sito attivo\nLa forma zimogenica della proteina C \u00e8 una glicoproteina dipendente dalla vitamina K che circola nel plasma sanguigno. La sua struttura \u00e8 quella di un polipeptide a due catene costituito da una catena leggera e una catena pesante collegata da un legame disolfuro. \nLo zinco della proteina C viene attivato quando si lega alla trombina, un'altra proteina pesantemente coinvolta nella coagulazione e l'attivazione della proteina C \u00e8 notevolmente promossa dalla presenza di trombomodulina e recettori della proteina C endoteliale (EPCR). A causa del ruolo dell'EPCR, la proteina C attivata si trova principalmente vicino alle cellule endoteliali (cio\u00e8 quelle che costituiscono le pareti dei vasi sanguigni), ed \u00e8 proprio queste cellule e leucociti (globuli bianchi) a influenzare la forma attivata della proteina C.\nNome.\nIl ruolo anticoagulante della proteina C nell'uomo \u00e8 stato notato per la prima volta da Saagers nel 1960 che diede alla proteina C il suo nome originario: autoprotrombina II-a. La proteina C fu quindi isolata per la prima volta da Johan Stenflo a partire da plasma bovino nel 1976, e lo stesso Stenflo determin\u00f2 che l'azione era vitamina K-dipendente. Egli la rinomin\u00f2 proteina C in quanto essa era la terza proteina (\"picco C\") eluita da una colonna cromatografica a scambio ionico DEAE-Separosio.\nNonostante l'analogia nel nome non ha alcun collegamento con la proteina C-reattiva n\u00e9 con il C peptide.\nGenetica.\nIl gene della \"Proteina C\" \u00e8 localizzato nel secondo cromosoma (2q13-q14).\nRuolo nelle malattie.\nLa deficienza da proteina C \u00e8 una rara malattia genetica che predispone a trombosi venose profonde e ad aborto naturale. La terapia si avvale di farmaci anticoagulanti.\nSe \u00e8 molto rara una deficienza di proteina C di origine genetica, pi\u00f9 frequente \u00e8 lo sviluppo di una resistenza alla proteina C attivata, associata a tromboembolismo venoso in una percentuale di casi che potrebbe arrivare al 64%."}
{"id": "552357", "revid": "45891", "url": "https://it.wikipedia.org/wiki?curid=552357", "title": "Grand Theft Auto - Vice City Stories", "text": ""}
{"id": "552363", "revid": "21880", "url": "https://it.wikipedia.org/wiki?curid=552363", "title": "Glossopteridales", "text": "Glossopteridales \u00e8 un ordine fossile di gimnosperme del Permiano-Triassico che caratterizzava la flora della provincia australe (continente di Gondwana). Bench\u00e9 affini alle Pteridosperme, verosimilmente derivano direttamente da Progimnosperme del Devoniano.\nAvevano portamento arboreo e foglie linguiformi (oblanceolate) con robusta nervatura centrale e venature pennate e reticolate. Il genere pi\u00f9 conosciuto \u00e8 \"Glossopteris\"."}
{"id": "552364", "revid": "298229", "url": "https://it.wikipedia.org/wiki?curid=552364", "title": "2000 metri piani", "text": "I 2\u00a0000 metri piani sono una specialit\u00e0 sia maschile che femminile dell'atletica leggera. Considerati una gara di mezzofondo, non fanno parte del programma olimpico e vengono corsi solo in alcuni meeting. La gara, la cui linea di partenza coincide con quella d'arrivo, consiste in 5 giri di pista completi.\nRecord.\nI record mondiali di questa specialit\u00e0 sono 4'44\"79 per gli uomini e 5'21\"56 per le donne, stabiliti rispettivamente dal marocchino Hicham El Guerrouj a Berlino nel 1999 e dalla burundese Francine Niyonsaba a Zagabria nel 2021.\nMaschili.\n\"Statistiche aggiornate all'11 giugno 2020.\"\nFemminili.\n\"Statistiche aggiornate al 14 settembre 2021.\"\nLegenda:"}
{"id": "552370", "revid": "599013", "url": "https://it.wikipedia.org/wiki?curid=552370", "title": "Charlie Robertson", "text": " Il 30 aprile 1922 lanci\u00f2 la quinta partita perfetta della storia della Major League Baseball (MLB)\nL'inizio della carriera.\nNato a Dexter e cresciuto a Nocona, in Texas, si diplom\u00f2 alla \"Nocona High School\" nel 1915. Robertson frequent\u00f2 l'Austin College dal 1917 al 1919. Inizi\u00f2 la sua carriera con i Chicago White Sox nel 1919 quando aveva 23 anni. Robertson fu un giocatore nella media per gran parte della sua carriera ottenendo a fine carriera una bilancio di 49 vittorie e 80 sconfitte. Nel suo primo anno gioc\u00f2 una sola gara, lanciando per due inning e perdendo la partita. In ogni singola stagione, non vinse mai pi\u00f9 partite di quante ne perse. Il suo lancio migliore era una palla curva lenta che lanciava spesso al primo tiro ad ogni battitore all'uno o all'altro lato del piatto (destro o mancino). Di solito questo lancio era seguito da un altro: una palla veloce nella parte alta dell'area di strike. Dopo due anni trascorsi nelle squadre minori dei Chicago White Sox, torn\u00f2 in prima squadra nel 1922\nLa partita perfetta.\nIl 30 aprile 1922, presso il Navin Field (che divent\u00f2 poi il \"Tiger Stadium\"), alla sua quarta partenza come titolare in carriera, lanci\u00f2 la quinta partita perfetta della storia della Major League Baseball contro i Detroit Tigers di Ty Cobb, diventando cos\u00ec il primo lanciatore della storia della Major League a lanciare una partita perfetta in trasferta.\nNel secondo inning, una spettacolare presa a tuffo di Johnny Mostil su una battuta tesa sulla sinistra del campo, battuta di Bobby Veach, salv\u00f2 le sue speranze di partita perfetta. Nel corso della gara, Robertson trov\u00f2 il proprio ritmo, e lancio dopo lancio raggiunse la partita perfetta. Cobb, infuriato per essere stato eliminato tre volte, si disse sicuro che Robertson aveva raggiunto la perfezione barando, trattando la palla con grasso e altre sostanze per renderne imprevedibile la traiettoria. A queste, si aggiunsero anche le proteste di un altro futuro Hall of Famer, Harry Heilmann.\nDopo la partita, i Tigers sottoposero varie palle usate durante la partita, al presidente dell'American League, Ban Johnson, per verificare le irregolarit\u00e0, ma Johnson rifiut\u00f2 l'incarico.\nLa carriera successiva.\nAl termine di quella che sarebbe stata la sua stagione migliore, Robertson vinse 14 partite, perdendone per\u00f2 15. Chiusa la carriera con un record in carriera di 49 vittorie e 80 sconfitte, militando per otto stagioni nella MLB. Rimane negli annali il suo giorno perfetto e il fatto che \u00e8 stato il lanciatore di partita perfetta dopo cui pass\u00f2 pi\u00f9 tempo prima della successiva, visto che il perfect game seguente fu lanciato da Don Larsen 34 anni dopo.\nDopo quella vittoria, Robertson soffr\u00ec di vari problemi al braccio per il resto della sua carriera. Lanci\u00f2 per una stagione per i St. Louis Browns e per due anni per i Boston Braves e si ritir\u00f2 nel 1928. Mor\u00ec a Fort Worth in Texas ad 88 anni."}
{"id": "552374", "revid": "78273", "url": "https://it.wikipedia.org/wiki?curid=552374", "title": "3000 m", "text": ""}
{"id": "552376", "revid": "287204", "url": "https://it.wikipedia.org/wiki?curid=552376", "title": "Baccalaureato (teologia)", "text": "Il baccalaureato o baccellierato \u00e8 un titolo accademico ecclesiastico rilasciato dalle universit\u00e0 e facolt\u00e0 pontificie, nonch\u00e9 titolo di studio di primo grado rilasciato da tali istituzioni.\nAi sensi del processo di Bologna, esso corrisponde a una laurea italiana e a un \"bachelor\" britannico.\nI titoli seguenti sono la licenza, corrispondente alla laurea magistrale e al \"master\", e il dottorato."}
{"id": "552380", "revid": "307923", "url": "https://it.wikipedia.org/wiki?curid=552380", "title": "Glucoalcaloidi", "text": "I glucoalcaloidi costituiscono una famiglia non molto diffusa di alcaloidi.\nI glucoalcaloidi per idrolisi danno, oltre alla base organica azotata, una o pi\u00f9 molecole di zucchero (gruppo glucanico). Possono essere considerati anche come glucosidi. Tra essi troviamo: \nl'amigdalina, isolata dalle mandorle amare, cui conferisce il sapore amaro e la velenosit\u00e0. Per idrolisi, infatti, essa libera acido cianidrico;\nla sinalbina e la sinigrina isolate dalla Sinapis Alba (senape). \nSulla funzione dei glucosidi si conoscono ancora poche informazioni. \u00c8 stata avanzata l'ipotesi che possano fungere da deterrenti per l'attacco della pianta che li produce, da parte di specifici insetti."}
{"id": "552382", "revid": "58512", "url": "https://it.wikipedia.org/wiki?curid=552382", "title": "Giochi di Ruolo", "text": ""}
{"id": "552384", "revid": "58512", "url": "https://it.wikipedia.org/wiki?curid=552384", "title": "Gioco di Ruolo", "text": ""}
{"id": "552385", "revid": "77358", "url": "https://it.wikipedia.org/wiki?curid=552385", "title": "Gnatia", "text": ""}
{"id": "552386", "revid": "767487", "url": "https://it.wikipedia.org/wiki?curid=552386", "title": "Pretty on the Inside", "text": "Pretty on the Inside \u00e8 il primo album delle Hole, pubblicato nel 1991 dalla Caroline Records. Troviamo al suo interno una cover di Joni Mitchell (\"Both Sides Now\", che qua viene accreditata come \"Clouds\") e due episodi di puro rumore, \"Sassy\" e \"Starbelly\". Quest'ultima \u00e8 basata sul riff principale di \"Cinnamon Girl\" di Neil Young, e si pu\u00f2 sentire al suo interno anche l'eco di \"Rhiannon\" dei Fleetwood Mac, nonch\u00e9 una delle prime registrazioni del pezzo \"Best Sunday Dress\", delle Sugar Baby Doll, il primo gruppo della Love."}
{"id": "552397", "revid": "767487", "url": "https://it.wikipedia.org/wiki?curid=552397", "title": "Cantone di Auterive", "text": "Il Cantone di Auterive \u00e8 una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 47 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "552400", "revid": "287204", "url": "https://it.wikipedia.org/wiki?curid=552400", "title": "Patrizio Oliva", "text": "Biografia.\nPatrizio Oliva nasce a Napoli nel popolare quartiere di Poggioreale in una numerosa famiglia. Ha quattro fratelli e due sorelle. \u00c8 il fratello Mario, pugile dilettante, ad appassionarlo alla boxe.\nCarriera sportiva.\nNei dilettanti.\nA undici anni, Oliva inizia a praticare il pugilato nella palestra Fulgor di Napoli, nei Quartieri Spagnoli, per rivalsa contro l'emarginazione. Il suo maestro \u00e8 l'ex tramviere Geppino Silvestri. A quattordici anni combatte il suo primo incontro.\nNel 1976, a Torino, Oliva \u00e8 campione d'Italia dilettanti nei pesi piuma. Nel 1977 a Napoli e nel 1978 a Castelfranco Veneto \u00e8 campione d'Italia nei leggeri. Nello stesso anno, a Dublino, vince la medaglia d'oro nei leggeri ai Campionati europei juniores.\nEntra nel Gruppo Sportivo Carabinieri. Nel 1979, a Colonia, uno scandaloso verdetto favorevole al sovietico Serik Konakbayev lo priva del titolo europeo dei superleggeri e deve accontentarsi della medaglia d'argento.\nSi rif\u00e0 \"ad abundantiam\" alle Olimpiadi di Mosca 1980, sempre nei superleggeri. Nei quarti di finale batte di misura (3-2) il micidiale jugoslavo Ace Rusevski, campione del Mediterraneo 1979. Si sbarazza in semifinale dell'inglese Anthony Willis (5-0) e compie il suo capolavoro in finale, dove incontra nuovamente il sovietico Konakbayev con tutto il pubblico contro. In particolare, la terza e ultima ripresa \u00e8 il capolavoro tattico di Oliva che, con una \"danza di guerra\" attorno al suo avversario, ne fa saltare i consolidati schemi pugilistici (4-1 il verdetto dei giudici). Il napoletano vince cos\u00ec una medaglia d'oro olimpica che mancava all'Italia dalle Olimpiadi di Tokyo ed anche la Coppa Val Barker come miglior pugile dei giochi. Succede, nella categoria dei leggeri, al grande Ray Leonard, campione olimpico a Montr\u00e9al 1976.\nTra i professionisti.\nPassa al professionismo immediatamente dopo le olimpiadi. Dopo 13 incontri tutti vinti, Patrizio Oliva conquista il titolo italiano dei superleggeri, a Ischia, battendo Giuseppe Russi per KO alla seconda ripresa. Lo difende vittoriosamente sempre a Ischia contro Antonio Antino (Kot al terzo round), a Napoli contro Bruno Simili (Kot all'8\u00ba round), a Forio, battendo ai punti prima Giuseppe Martinese e poi Luciano Navarra.\nIl 5 gennaio 1983, sempre a Ischia, conquista il titolo europeo dei superleggeri, battendo il francese Robert Gambini, ai punti in dodici riprese. Il successivo 19 marzo, a Napoli, mantiene la cintura continentale, mettendo Kot (getto della spugna) all'undicesima ripresa lo spagnolo Francisco Le\u00f3n. Mette vittoriosamente in palio il titolo a Santa Margherita Ligure contro Jean-Marie Touati (Kot al sesto round) e a Rapallo contro Antonio Guinaldo (ai punti).\nIl 14 ottobre 1983, Oliva affronta al Palasport di San Siro l'argentino naturalizzato italiano Juan Jos\u00e9 Gim\u00e9nez, in quello che \u00e8 definito \"il match della verit\u00e0\". L'italo-argentino, infatti, aveva affrontato l'anno prima a Cleveland, lo statunitense Leroy Haley per il titolo mondiale WBC della categoria, perdendo ai punti.\nOliva inizia prudentemente e l'avversario acquisisce un consistente vantaggio. All'ottava ripresa il campione in carica inizia ad assestare colpi di ottima fattura e ad imporre un ritmo decisamente pi\u00f9 sostenuto Al 9\u00ba round Gim\u00e9nez \u00e8 centrato ripetutamente e inseguito per tutti e tre i minuti. All\u2019ultimo round Oliva accetta lo scambio furioso imposto dall'avversario per recuperare prendendo il sopravvento. Il verdetto ai punti in favore del napoletano \u00e8 unanime.\nOliva difende vittoriosamente ancora quattro volte la cintura europea dei superleggeri. Il 28 aprile 1984, a San Giuseppe Vesuviano, manda KO al 4\u00ba round Jos\u00e9 Ram\u00f3n Gomez Fouz. Sconfigge ai punti ad Acciaroli il franco-congolese Tusikoleta Nkalenkete. A Catanzaro costringe all'abbandono all'ottavo round lo svizzero Michel Giroud e a Nocera Inferiore batte ai punti Alessandro Scapecchi che, nel frattempo, si era impadronito del titolo italiano proprio ai danni di Gim\u00e9nez.\nAncora imbattuto, l'ex campione olimpico ottiene la chance di combattere per il titolo mondiale WBA, il 15 marzo 1986 allo Stadio Louis II di Fontvieille a Monaco, contro l'argentino di origine calabrese Ubaldo Sacco. Il match \u00e8 praticamente a senso unico, con il campione del mondo che attacca e lo sfidante che schiva e risponde con colpi secchi e precisi, spesso doppiati. Le ultime due riprese sono particolarmente intense, per chi attacca e per chi si deve difendere. Il verdetto, con un vantaggio tra i tre e i cinque punti \u00e8 a favore dell'italiano che conquista la cintura di campione del mondo dei superleggeri.\nOliva difende per la prima volta la cintura mondiale il 6 settembre 1986 a Napoli mettendo KO al terzo round lo statunitense Brian Brunette. Si ripete vittoriosamente il 10 gennaio 1987, ad Agrigento, battendo ai punti, con decisione unanime, il messicano Rodolfo Gonz\u00e1lez.\nIl 4 luglio dello stesso anno, accetta la sfida del terribile colpitore argentino Juan Mart\u00edn Coggi. Dopo una prima ripresa lasciata in gestione all\u2019argentino, nella seconda Oliva assume l'iniziativa. Nella terza ripresa un micidiale sinistro dello sfidante centra la mascella del campione del mondo che crolla al tappeto. Rialzatosi, Oliva \u00e8 centrato da altri due sinistri dell'argentino e nella caduta si sublussa anche una spalla. Perde per la prima volta per KO tra i professionisti, cedendo altres\u00ec il titolo mondiale.\nSino al luglio 1989, Oliva rimane inattivo. Torna a salire sul ring nella superiore categoria dei pesi welter. Dopo tre incontri di rodaggio di fronte ai propri tifosi, combatte a Campione d'Italia il 14 novembre 1990 per il titolo di campione d'Europa contro l'esperto detentore britannico Kirkland Laing, gi\u00e0 vittima di Nino La Rocca. Il match \u00e8 assolutamente sotto controllo dell'ex campione del mondo, pur subendo un brutto taglio sullo zigomo sinistro e un taglio sotto l\u2019occhio destro. Il verdetto in favore dell'italiano \u00e8 unanime e Patrizio Oliva pu\u00f2 tornare a indossare la cintura europea.\nOliva difende due volte il titolo europeo, a La Spezia contro Errol McDonald (vittoria per squalifica al dodicesimo round) e a San Pellegrino, contro Antoine Fernandez (vittoria ai punti). Poi tenta la scalata del titolo mondiale WBC dei welter, a Licola, il 25 giugno 1992, a trentatr\u00e9 anni. Il suo avversario \u00e8 l'afroamericano James McGirt che lo batte nettamente ai punti.\nAppende i guantoni al chiodo con un bilancio di 57 vittorie (20 prima del limite) su 59 incontri disputati, con due sole sconfitte.\nDopo il ritiro.\nPatrizio Oliva \u00e8 stato commissario tecnico della Nazionale Olimpica, che ha guidato ai Giochi di Atlanta 1996 e Sydney 2000, nonch\u00e9 organizzatore di numerosi eventi pugilistici di portata internazionale. Attualmente \u00e8 istruttore degli allenatori di pugilato per la federazione mondiale AIBA.\nCaratteristiche tecniche.\nOliva ha sempre basato il suo pugilato sull'agilit\u00e0 e la scherma\u02d0 uno stile caratterizzato da una estrema velocit\u00e0 di spostamento con l'obiettivo di cogliere l\u2019attimo perfetto per sferrare il colpo. La sua regola principale era quella di evitare la rissa, usando il cervello.\nIl napoletano ha comunque gestito egregiamente la sua carriera professionistica, combattendo quasi sempre in Italia (prediligendo la nat\u00eca Campania) e solo tre volte all'estero. Ha saputo cos\u00ec evitare i ring asiatici e sudamericani tradizionalmente ostici ai pugili italiani ed europei. Dopo la sua prima sconfitta \u00e8 rimasto saggiamente inattivo per due anni e, dopo la seconda, ha preferito ritirarsi, rimanendo sostanzialmente integro nel fisico.\nCarriera artistica, cinematografica e televisiva.\nDotato di una buona intonazione vocale, nel febbraio 1988 Oliva pubblica un Lp dal titolo \"Rester\u00f2 qui\" su etichetta Alpharecords LP AR 3128. L'album include 12 brani di cui 2 firmati, tra gli altri, dallo stesso Oliva; anche Sergio Menegale, Luigi Albertelli e Cristiano Malgioglio figurano tra gli autori delle canzoni interpretate. Nel settembre 2013 \u00e8 uscito nei cinema debuttando come attore nel film \"Il flauto\" con la regia di Luciano Capponi che vede Oliva nel ruolo di protagonista.\nSuccessivamente, sempre con la direzione di Luciano Capponi, Oliva ha debuttato come attore di teatro vestendo i panni di Pulcinella nella \"pi\u00e8ce\" \"Due ore all'alba\" oggetto di una tourn\u00e9e nazionale.\nNella primavera 2007 \u00e8 uno dei concorrenti, della seconda edizione di \"Notti sul ghiaccio\", talent show in onda su Rai 1 e con la conduzione di Milly Carlucci; durante la gara viene abbinato alla ballerina professionista Vanessa Giunchi, ma questo tandem non ha avuto particolare fortuna perch\u00e9 si \u00e8 classificato solo al decimo posto su 12 concorrenti.\nNell'inverno 2015 Oliva concorre della decima edizione del reality show \"L'isola dei famosi\", in onda su Canale 5 e con la conduzione di Alessia Marcuzzi. Oliva \u00e8 stato eliminato durante la seconda puntata del 9 febbraio 2015 perch\u00e9 ha perduto prima lo scontro al televoto settimanale contro Valerio Scanu con il 77% dei voti e poi ha perduto lo spareggio per la permanenza su \"Playa Desnuda\" contro Brice Martinet conquistando solo il 34% di preferenze a fronte del 66% di Brice.\nPresta pure il suo commento tecnico per Rai Sport negli incontri di pugilato delle Olimpiadi di Rio 2016.\nNel 2019 recita nello spettacolo teatrale \u00abPatrizio vs Oliva\u00bb di Fabio Rocco Oliva, nipote dell'ex campione, per la regia di Alfonso Postiglione. La \"pi\u00e8ce\" \u00e8 la trasposizione teatrale del libro autobiografico \"Sparviero-La mia storia\" (Edizioni Sperling &amp; Kupfer). Al suo fianco Rossella Pugliese, nel ruolo di sua madre."}
{"id": "552401", "revid": "1573940", "url": "https://it.wikipedia.org/wiki?curid=552401", "title": "Glycymeris", "text": "Glycymeris () \u00e8 un genere di molluschi bivalvi con conchiglia equivalve a cerniera tassodonte, di dimensioni medio-grandi.\n\u00c8 attualmente diffuso su fondali marini stabili, poco profondi e con sedimenti a granulometria eterogenea.\n\u00c8 molto comune allo stato fossile (Cenozoico)."}
{"id": "552403", "revid": "1543377", "url": "https://it.wikipedia.org/wiki?curid=552403", "title": "Cantone di Carbonne", "text": "Il Cantone di Carbonne era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "552409", "revid": "767487", "url": "https://it.wikipedia.org/wiki?curid=552409", "title": "Cantone di Caz\u00e8res", "text": "Il Cantone di Caz\u00e8res \u00e8 una divisione amministrativa dell'Arrondissement di Muret e dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 91 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 91:"}
{"id": "552411", "revid": "767487", "url": "https://it.wikipedia.org/wiki?curid=552411", "title": "Cantone di Cintegabelle", "text": "Il Cantone di Cintegabelle era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "552412", "revid": "124120327", "url": "https://it.wikipedia.org/wiki?curid=552412", "title": "Coppa UEFA 1975-1976", "text": "La Coppa UEFA 1975-1976 \u00e8 stata la 5\u00aa edizione dell'omonima competizione. Venne vinta dal che sconfisse il nella doppia finale.\nFormula.\nPer questa edizione la UEFA revoc\u00f2 il terzo club a Olanda e Austria, concedendolo invece all\u2019Unione Sovietica, oltre alla Svezia per supplire alla rinuncia albanese."}
{"id": "552414", "revid": "767487", "url": "https://it.wikipedia.org/wiki?curid=552414", "title": "Cantone di Le Fousseret", "text": "Il Cantone di Le Fousseret era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "552415", "revid": "767487", "url": "https://it.wikipedia.org/wiki?curid=552415", "title": "Cantone di Montesquieu-Volvestre", "text": "Il Cantone di Montesquieu-Volvestre era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "552417", "revid": "110157", "url": "https://it.wikipedia.org/wiki?curid=552417", "title": "Cantone di Muret", "text": "Il Cantone di Muret \u00e8 una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 9 comuni:"}
{"id": "552420", "revid": "124142200", "url": "https://it.wikipedia.org/wiki?curid=552420", "title": "Hercules Computer Technology", "text": "L'azienda californiana Hercules Computer Technology, costituitasi nel 1982, \u00e8 uno storico produttore di GPU e schede video degli anni '80.\nNel 1984 viene commercializzato il suo modello pi\u00f9 noto: la Hercules Graphics Card, che ha un successo ampio, tale da designare con la sigla HGC uno standard video monocromatico compatibile con MDA nella modalit\u00e0 testo.\n\"Hercules\", successivamente, sviluppa e produce vari chipset grafici compatibili con lo standard CGA, ma con l'arrivo del nuovo standard video VGA nel 1987, inizia un lungo periodo di declino per l'azienda che si ridimensiona a produttore di schede grafiche, abbandonando la progettazione dei chip.\nNel 1998, con un fatturato annuale di soli 20 milioni di dollari, \"Hercules\" viene acquistata con tutti i debiti dalla tedesca ELSA che l'anno seguente va in fallimento.\nNel 1999 il marchio \"Hercules\" viene venduto alla francese Guillemot Corporation, produttrice di schede audio e video, che lo utilizza per tutti i suoi prodotti.\nLe schede video Hercules-Guillemot montano GPU prodotte da Nvidia, ATI e PowerVR (\"Kyro\" I e II). La produzione di schede video prosegue fino al 2004, quando Guillemot liquida la divisione grafica.\nAttualmente, con il marchio \"Hercules\", Guillemot commercializza periferiche audio, speaker, Wi-Fi, webcam."}
{"id": "552421", "revid": "1543377", "url": "https://it.wikipedia.org/wiki?curid=552421", "title": "Cantone di Portet-sur-Garonne", "text": "Il Cantone di Portet-sur-Garonne \u00e8 una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 12 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "552423", "revid": "1543377", "url": "https://it.wikipedia.org/wiki?curid=552423", "title": "Cantone di Rieumes", "text": "Il Cantone di Rieumes era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "552428", "revid": "767487", "url": "https://it.wikipedia.org/wiki?curid=552428", "title": "Cantone di Rieux-Volvestre", "text": "Il Cantone di Rieux-Volvestre era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "552429", "revid": "767487", "url": "https://it.wikipedia.org/wiki?curid=552429", "title": "Cantone di Saint-Lys", "text": "Il Cantone di Saint-Lys era una divisione amministrativa dell'Arrondissement di Muret.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "552430", "revid": "1305772", "url": "https://it.wikipedia.org/wiki?curid=552430", "title": "Arena (scacchi)", "text": "Arena \u00e8 una interfaccia grafica o GUI per programmi scacchistici che non dispongono di questa funzionalit\u00e0. Tali programmi sono definiti motori o \"chess engines\".\nArena \u00e8 stata sviluppata, a partire dal 2002, dal programmatore tedesco Martin Blume. L'interfaccia, \"freeware\", \u00e8 disponibile sul sito indicato nel Collegamenti esterni. La versione attuale, distribuita da dicembre 2015, \u00e8 la 3.5.1.\nArena supporta programmi con protocollo WinBoard ed UCI. Gira su sistemi operativi Microsoft: Windows 95, NT4 e successivi. L'applicazione, inoltre, gira tramite WINE sui sistemi Linux e sugli altri S.O. che supportano WINE. Consente sia di giocare contro un singolo motore sia di eseguire match o tornei fra due o pi\u00f9 motori. I risultati dei tornei permettono l'attribuzione a ciascun motore di un punteggio o \"rating\" Elo proporzionale alla sua forza di gioco.\nIl punteggio Elo dei motori e le relative classifiche vengono pubblicate ed aggiornate periodicamente su vari siti Internet e costituiscono fonte di vivaci discussioni e commenti tra gli appassionati di computer chess.\nArena consente, infine, di visualizzare partite di scacchi trascritte nel formato PGN e posizioni di gioco in formato EPD."}
{"id": "552433", "revid": "110157", "url": "https://it.wikipedia.org/wiki?curid=552433", "title": "Cantone di Aspet", "text": "Il Cantone di Aspet era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 21 comuni:"}
{"id": "552435", "revid": "109815230", "url": "https://it.wikipedia.org/wiki?curid=552435", "title": "Olmechi", "text": "Gli Olmechi erano un'antica civilt\u00e0 precolombiana che viveva nell'area tropicale dell'odierno Messico centro-meridionale, approssimativamente negli stati messicani di Veracruz e Tabasco sull'Istmo di Tehuantepec. La civilt\u00e0 olmeca fior\u00ec durante il periodo formativo (pre-classico) mesoamericano (vedi Cronologie mesoamericane), estendentesi approssimativamente dal 1400 a.C. al 400 a.C. Gli Olmechi costituirono la prima civilt\u00e0 mesoamericana e stabilirono le fondamenta delle culture successive. Esistono prove che gli Olmechi praticassero il sacrificio umano e praticassero un primitivo gioco con la palla (vedi Gioco della palla centroamericano), caratteristiche di tutte le successive culture. L'influenza culturale olmeca fu molto ampia, tanto che opere d'arte di questa civilt\u00e0 sono state trovate anche a El Salvador. Questo popolo ebbe il predominio nella sua area da circa il 1200 a circa il 400 a.C. e da molti \u00e8 considerata la cultura madre di tutte le successive civilt\u00e0 mesoamericane.\nIl cuore del territorio olmeco (la cosiddetta area nucleare olmeca) \u00e8 caratterizzato da pianure alluvionali, costellate da creste di basse colline e da vulcani. Le Montagne Tuxtlas vanno a nord, lungo la baia di Campeche. E fu proprio qui che gli olmechi costruirono complessi templari, fra cui San Lorenzo Tenochtitl\u00e1n, La Venta, Tres Zapotes, Laguna de los Cerros e La Mojarra. La loro influenza si estese dagli altopiani alla costa del Pacifico, vicino all'odierno Guatemala (come dimostrano i ritrovamenti di divinit\u00e0 olmeche).\nQuesta civilt\u00e0 emerse e domin\u00f2 tra il 1200 e il 400 a.C. e sembra che sia stata anche la prima civilt\u00e0 mesoamericana a sviluppare un sistema di scrittura, anche se non ne sono ancora stati trovati esempi. Attualmente si dibatte se i simboli trovati nel 2002 e datati 650 a.C. siano o meno una forma di scrittura olmeca precedente a quella zapoteca, datata intorno al 500 a.C. Ci sono anche altri geroglifici successivi, conosciuti come \"Epi-Olmechi\", cio\u00e8 \"post-olmechi\": e se alcuni ritengono che questo \"epi-olmeco\" potrebbe essere una traslitterazione scritta che si colloca tra un precedente e sconosciuto sistema di scrittura olmeca e la scrittura dei maya, la questione resta comunque irrisolta e aperta. In ogni caso il nome \"epi-olmeco\" \u00e8 da alcuni studiosi definito improprio: la linguista Silvia Ferrara propone il nome di scrittura \"istmiana\", con preciso riferimento alla sua provenienza geografica, l'istmo di Tehuantepec.\nLe caratteristiche e le tematiche della loro religione si svilupparono anche in seguito nelle altre culture dell'area; stessa cosa accadde per la struttura fortemente gerarchica e verticistica delle loro citt\u00e0-stato.\nEtimologia del nome.\nIl termine \"olmechi\" significa \"la gente della gomma\" in nahuatl, lingua con cui gli aztechi indicavano la popolazione di quest'area che cadde sotto il loro controllo. In effetti in quest'area si estraeva il lattice dalla \"Castiglia elastica\", un tipo di albero della gomma presente nella zona e utilizzato in diversi modi. Non si sa se questo popolo si definisse col termine di olmechi, mentre alcune successive fonti mesoamericane sembrano riferirsi a loro col termine di \"Tamoanchan\". Gli studiosi concordano quasi del tutto sul fatto che gli olmechi parlassero una lingua appartenente alla famiglia mixe-zoque, anche se le prove di ci\u00f2 sono comunque limitate; di fatto la lingua olmeca \u00e8 sconosciuta dato che non esistono persone che la parlano.\nStoria.\nLa storia olmeca si suddivide in tre periodi:\nStoria delle ricerche sugli Olmechi.\nLa cultura degli Olmechi era sconosciuta agli storici fino alla seconda met\u00e0 del XIX secolo. Nel 1862, il viaggiatore messicano Mar\u00eda Melgar y Serrano scopre fortuitamente, a Hueyapan (Veracruz), il primo monumento olmeco: una testa colossale.\nNegli anni 1920, Frans Blom dell'universit\u00e0 di Tulane scopre il sito archeologico di La Venta (Tabasco), ma attribuisce erroneamente le rovine ai Maya.\nAlla fine degli anni trenta, l'archeologo nord-americano Matthew Stirling, dell'istituzione Smithsonian di Washington, conduce i primi scavi dettagliati di alcuni fra i pi\u00f9 importanti siti olmechi delle costa del Golfo. Durante gli anni quaranta, Miguel Covarrubias e Alfonso Caso affermano che la civilt\u00e0 olmeca \u00e8 antica e costituisce la cultura madre dei popoli mesoamericani. A partire dagli anni 1950, l'antichit\u00e0 degli Olmechi \u00e8 stata confermata grazie alle datazioni al carbonio-14.\nSe per la maggior parte degli studiosi come Michael D. Coe o Richard Diehl, la cultura olmeca \u00e8 originaria della costa del Golfo, per la scuola francese promossa da Christine Niederberger e sviluppata in particolare da Caterina Magni, la civilt\u00e0 olmeca appare come un insieme multi-etnico e pluri-linguistico che si estende sulla maggior parte della Mesoamerica (dal 1200 a.C. al 500 a.C.). La presenza degli Olmechi \u00e8 attestata in Messico, mentre al di l\u00e0 delle frontiere messicane le prove di una loro presenza sono reperibili in Guatemala, Belize, Salvador, Honduras, Nicaragua e Costa Rica. Fra i centri di maggiore importanza si possono menzionare: San Lorenzo Tenochtitl\u00e1n (Veracruz), La Venta (Tabasco), Chalcatzingo (Morelos), Teopantecuanitl\u00e1n (Guerrero), Takalik Abaj in Guatemala, e Zazacatla.\nCultura olmeca.\nL'arte olmeca consiste sia in sculture statuarie sia in piccole sculture in verde. Gran parte di quest'arte \u00e8 altamente stilizzata e utilizza un'iconografia dai forti significati religiosi. Tuttavia una certa arte \u00e8 sorprendentemente naturalistica, riproducendo con grande esattezza i dettagli dell'anatomia umana come solo quella maya, nel suo periodo pi\u00f9 fulgido, fece nell'ambito delle civilt\u00e0 precolombiane. Oltre ai soggetti umani, sono molto rappresentati anche gli animali. La ceramica olmeca era prodotta in forni capaci di superare i 900\u00a0\u00b0C (altra cultura antica capace di ci\u00f2 era quella egizia).\nForse la forma artistica olmeca meglio nota \u00e8 quella delle grandi teste monumentali, su cui a tutt'oggi si discute molto. Per alcuni rappresenterebbero giocatori di palla o famosi re vestiti e attrezzati per giocare. Le dimensioni e il peso delle teste variano da caso a caso e queste potrebbero, secondo Grove, essere simboli di singoli individui o di interi gruppi. Erano intagliate in singoli blocchi o massi di basalto vulcanico, estratti nelle montagne Tuxtlas e probabilmente trasportate su grandi zattere dalla cava di Llano del Jicaro alle loro destinazioni finali. Si discute se le mutilazioni e le offese varie subite dalle teste dipendano da un qualche rituale o da ribellioni o conflitti. Oggi ne esistono ancora 17: dieci a San Lorenzo, quattro a La Venta, due a Tres Zapotes e una a Rancho la Corbata (che si trova vicino a Tres Zapotes).\nElementi di arte olmeca sono stati trovati anche a centinaia di chilometri dal territorio di questa civilt\u00e0:\nMolte sono le teorie avanzate per spiegare quest'ampia diffusione dello stile olmeco, tra cui quella dell'esistenza di commerci a lunghissimo raggio, quella della colonizzazione olmeca, della dominazione militare, dell'esistenza di maestranze artigiane olmeche itineranti o della consapevole imitazione di quest'arte da parte di altre culture.\nReligione.\nLa mitologia olmeca influenz\u00f2 in maniera significativa lo sviluppo sociale e culturale del mondo mesoamericano. Non esistono testimonianze dirette delle credenze olmeche (come invece ci sono per i guatemaltechi Quich\u00e9, che hanno lasciato il libro noto come \"Popol Vuh\"), ma gli elementi dell'arte di questo popolo, comparati con le meglio note credenze di popoli successivi, possono aiutare a far luce su questo aspetto. La religione olmeca \u00e8 accostata a quella dei maya: un sistema politeistico in cui gli dei pi\u00f9 importanti erano il dio-giaguaro (da cui sarebbe disceso il popolo olmeco), Quetzalcoatl (serpente alato), il Dio della pioggia, il Dio del sole e il Dio del mais, il cui culto era affidato a sacerdoti che praticavano riti propiziatori con sacrifici umani.\nLa fine della civilt\u00e0.\nEnigmatiche restano anche le cause del loro declino e della loro scomparsa: \u00e8 probabile che la civilt\u00e0 fosse stata conquistata e inglobata dalle culture successive, infatti sembra strano che i \"conquistadores\" spagnoli dei secoli successivi non menzionino per nulla questa civilt\u00e0 e neppure le sue citt\u00e0."}
{"id": "552436", "revid": "1543377", "url": "https://it.wikipedia.org/wiki?curid=552436", "title": "Cantone di Aurignac", "text": "Il Cantone di Aurignac era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "552441", "revid": "3115", "url": "https://it.wikipedia.org/wiki?curid=552441", "title": "Cantone di Bagn\u00e8res-de-Luchon", "text": "Il Cantone di Bagn\u00e8res-de-Luchon \u00e8 una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 31 a 132 comuni.\nComposizione.\nI 31 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 132:"}
{"id": "552443", "revid": "1543377", "url": "https://it.wikipedia.org/wiki?curid=552443", "title": "Cantone di Barbazan", "text": "Il Cantone di Barbazan era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 24 comuni:"}
{"id": "552444", "revid": "767487", "url": "https://it.wikipedia.org/wiki?curid=552444", "title": "Cantone di Boulogne-sur-Gesse", "text": "Il Cantone di Boulogne-sur-Gesse era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 24 comuni:"}
{"id": "552447", "revid": "1543377", "url": "https://it.wikipedia.org/wiki?curid=552447", "title": "Cantone di L'Isle-en-Dodon", "text": "Il Cantone di L'Isle-en-Dodon era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 24 comuni:"}
{"id": "552448", "revid": "767487", "url": "https://it.wikipedia.org/wiki?curid=552448", "title": "Cantone di Montr\u00e9jeau", "text": "Il Cantone di Montr\u00e9jeau era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 17 comuni:"}
{"id": "552450", "revid": "125371206", "url": "https://it.wikipedia.org/wiki?curid=552450", "title": "Celebrity Skin (album)", "text": "Celebrity Skin \u00e8 il terzo album in studio del gruppo musicale alternative rock statunitense Hole, pubblicato l'8 settembre 1998 dalla casa discografica Geffen Records.\nIl disco.\nL'album \u00e8 stato registrato in un periodo di nove mesi negli studi di Los Angeles, New York e Londra con il produttore Michael Beinhorn. Il suono differisce notevolmente dai precedenti album \"Pretty on the Inside\" e \"Live Through This\" pi\u00f9 grunge.\nIl titolo deriva dalla rivista statunitense omonima. Per questo la stessa rivista ha minacciato azioni legali nei confronti del gruppo per l'abuso del loro nome.\n\u00c8 il primo album da studio a cui ha partecipato Melissa Auf der Maur nonostante fosse entrata nel gruppo nel 1994.\nI brani sono stati composti oltre che dalla leader Courtney Love e dal chitarrista Eric Erlandson anche dagli altri membri della band, con l'ampio contributo di Billy Corgan degli Smashing Pumpkins e di Jordon Zadorozny ex Tinker ed infine di Charlotte Caffey, chitarrista delle Go-Go's, in un solo brano.\nSebbene sia presente nelle note la batterista Patty Schemel non suona realmente nell'album, ma \u00e8 stata sostituita dal turnista Deen Castronovo, su suggerimento del produttore.\nQuesto ha poi provocato la sua successiva uscita dalla band e il ritiro dal tour.\n\"Celebrity Skin\" \u00e8 stato l'ultimo album della band prima della loro separazione del 2002.\n\"Celebrity Skin\" \u00e8 stato l'album di maggiore successo commerciale delle Hole vendendo fino al 2010 negli Stati Uniti oltre 1.400.000 copie e pi\u00f9 di 124.000 nel Regno Unito, vincendo il disco di platino e raggiungendo il primo posto con il singolo omonimo \"Celebrity Skin\" nella classifica Alternative Airplay.\nL'album ha ricevuto tre nomination al 41\u00b0 Grammy Awards del 1999 come miglior album rock, migliore brano rock e migliore performance vocale rock\n, il video ha avuto una nomination all'MTV Video Music Awards del 1999.\nTracce.\nTutti i testi sono stati scritti da Courtney Love, la musica come specificato."}
{"id": "552451", "revid": "110157", "url": "https://it.wikipedia.org/wiki?curid=552451", "title": "Cantone di Saint-B\u00e9at", "text": "Il Cantone di Saint-B\u00e9at era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 22 comuni:"}
{"id": "552453", "revid": "1543377", "url": "https://it.wikipedia.org/wiki?curid=552453", "title": "Cantone di Saint-Gaudens", "text": "Il Cantone di Saint-Gaudens \u00e8 una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 62 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 62:"}
{"id": "552455", "revid": "1543377", "url": "https://it.wikipedia.org/wiki?curid=552455", "title": "Cantone di Saint-Martory", "text": "Il Cantone di Saint-Martory era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "552456", "revid": "767487", "url": "https://it.wikipedia.org/wiki?curid=552456", "title": "Cantone di Salies-du-Salat", "text": "Il Cantone di Salies-du-Salat era una divisione amministrativa dell'Arrondissement di Saint-Gaudens.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 22 comuni:"}
{"id": "552457", "revid": "767487", "url": "https://it.wikipedia.org/wiki?curid=552457", "title": "Singles 1-12", "text": "Singles 1-12 \u00e8 un album compilation dei Melvins, pubblicato nel 1997 dalla Amphetamine Reptile Records in versione doppio CD. La compilation raccoglie tutti i 7\" pubblicati dai Melvins nel 1996 per la Amphetamine Reptile Records. Durante quell'anno la band pubblic\u00f2 un 7\" al mese, con tiratura di sole 800 copie in tutto il mondo."}
{"id": "552461", "revid": "599013", "url": "https://it.wikipedia.org/wiki?curid=552461", "title": "Giuseppe Giannini", "text": ""}
{"id": "552464", "revid": "2175", "url": "https://it.wikipedia.org/wiki?curid=552464", "title": "Cantoni di Tolosa", "text": ""}
{"id": "552465", "revid": "124120359", "url": "https://it.wikipedia.org/wiki?curid=552465", "title": "Coppa UEFA 1976-1977", "text": "La Coppa UEFA 1976-1977 \u00e8 stata la 6\u00aa edizione dell'omonima competizione continentale di calcio per club. La vinse per la prima volta il trofeo, sconfiggendo l' nella doppia finale.\nFormula.\nPer questa edizione la UEFA revoc\u00f2 il terzo club a Svezia e Unione Sovietica, concedendolo invece all\u2019Ungheria, oltre alla Romania per supplire alla rinuncia albanese.\nAvvenimenti.\nL'edizione vide il primo trionfo confederale per la , che divenne anche la prima squadra dell'Europa meridionale a rompere il dominio dei club del Nord. I bianconeri, giustizieri in successione di , , , e , superarono nella doppia finale l', a sua volta arrivato a giocarsi il trofeo dopo aver eliminato in sequenza , , , e . Vittoriosa 1-0 nella finale di andata a Torino, la Juventus usc\u00ec sconfitta 1-2 dalla sfida di ritorno a Bilbao ma conquist\u00f2 ugualmente la coppa in virt\u00f9 della regola dei gol fuori casa. Rimane questa l'unica affermazione internazionale conseguita da un club italiano, con un organico composto interamente da calciatori nazionali.\nL'inglese Stan Bowles, attaccante del eliminato ai quarti di finale, emerse quale capocannoniere dell'edizione grazie a un bottino di 11 reti.\nRisultati.\nFinale.\nRitorno.\n\"La Juventus vince per la regola dei gol fuori casa.\""}
{"id": "552466", "revid": "767487", "url": "https://it.wikipedia.org/wiki?curid=552466", "title": "Cantone di Blagnac", "text": "Il Cantone di Blagnac \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "552467", "revid": "767487", "url": "https://it.wikipedia.org/wiki?curid=552467", "title": "Borislav Paravac", "text": "Paravac \u00e8 nato il 18 febbraio 1943 a Kostajnica, nella municipalit\u00e0 di Doboj, nel centro-nord della Bosnia allora in Jugoslavia. Si \u00e8 laureato in scienze economiche all'Universit\u00e0 di Zagabria nel 1966. Dal 1990 al 2000 \u00e8 stato sindaco della citt\u00e0 di Doboj, e anche membro del parlamento nella Republika Srpska People's Assembly.\nAlle elezioni del 2002 in Bosnia ed Erzegovina, Paravac fu eletto membro del Parlamento. In seguito alle dimissioni di Mirko \u0160arovi\u0107 dalle sue funzioni di presidenza spinte da Lord Paddy Ashdown, Rappresentante ONU per la Bosnia ed Erzegovina, Paravac divenne presidente l'11 aprile 2003.\n\u00c8 sposato con Dragica Paravac e padre di due figli."}
{"id": "552470", "revid": "287204", "url": "https://it.wikipedia.org/wiki?curid=552470", "title": "Nuovo Pensiero", "text": "Il Nuovo Pensiero (\"New Thought\") \u00e8 un insieme eterogeneo di organizzazioni, chiese, scrittori, filosofi e pensatori che condividono una base comune di idee circa la visione del divino e la guarigione.\nLe tre principali denominazioni sono la Chiesa di scienza divina e la Unity Church (cristiane) e la Scienza religiosa (pi\u00f9 eclettica).\nStoria.\nIl primo personaggio le cui idee sono collegabili a quelle che saranno poi peculiari del Nuovo Pensiero fu Phineas Quimby (1802-66), un guaritore studioso del magnetismo animale e dell'ipnosi, il quale affermava di poter guarire semplicemente tramite suggestione. Quimby svilupp\u00f2 un sistema di credenze che si basava sull'idea che la malattia ha origine nella mente come conseguenza di credenze errate e quindi una mente aperta alla saggezza di Dio pu\u00f2 superare ogni malattia.\nIl Nuovo Pensiero non nasce per\u00f2 da una singola personalit\u00e0, ma piuttosto dal convergere insieme di un gruppo di pensatori e movimenti inizialmente indipendenti ma accomunati da idee simili. Fondamentale per l'organizzazione del movimento vero e proprio fu la figura di Emma Curtis Hopkins, definita la \"maestra dei maestri del Nuovo Pensiero\". La Hopkins influenz\u00f2 la maggior parte dei primi artefici del movimento Nuovo Pensiero: tra i suoi studenti figurano Emmet Fox, Myrtle e Charles Fillmore, Ernest Holmes e Francis Lord.\nTra la fine dell'Ottocento e gli inizi del Novecento iniziano a nascere le prime vere e proprie chiese, che uniscono le credenze del Nuovo Pensiero a una base teologica cristiana. Quelle che costituiscono ancora oggi le tre principali denominazioni sono la Chiesa di scienza divina, la Unity Church e la Scienza religiosa.\nIl Nuovo Pensiero delle origini era un movimento in cui la presenza delle donne era molto importante. Donne erano infatti molte maestre e molte studentesse, alcune delle quali diventarono fondatrici di una chiesa, ad esempio Malinda Cramer e Nona L. Brooks, fondatrici della Chiesa di Scienza Divina.\nNel periodo che va dal 1900 fino agli anni trenta le chiese del Nuovo Pensiero raggiunsero una crescente popolarit\u00e0, fino ad avere sedi in tutte le principali citt\u00e0 degli Stati Uniti e alcune anche all'estero (specialmente nel Regno Unito e in Australia). \u00c8 sempre in questo periodo che vengono pubblicati molti scritti oggi considerati testi classici del movimento.\nNella seconda met\u00e0 del Novecento, per alcune di queste chiese, ad esempio la Chiesa di Scienza Divina, inizi\u00f2 un periodo di declino di popolarit\u00e0 e diffusione territoriale, mentre altre, come Unity Church e Scienza Religiosa, crebbero costantemente. L'avvento di internet ha tuttavia permesso anche alla Chiesa di Scienza Divina di tornare a diffondere il proprio messaggio e di far arrivare i propri insegnamenti anche al di fuori degli Stati Uniti.\nCaratteristiche.\nIl movimento ha avuto origine negli Stati Uniti nella seconda met\u00e0 dell'Ottocento e continua ancora oggi. Le sue idee chiave riguardano la visione di Dio come onnipotente, onnisciente e, soprattutto, onnipresente, la natura al tempo stesso immanente e trascendente della divinit\u00e0, la divinit\u00e0 della natura umana, l'origine mentale delle malattie del corpo e l'uso della preghiera affermativa per raggiungere la guarigione e il miglioramento delle proprie condizioni di vita.\nLa base teologica di molte di queste chiese (od organizzazioni) \u00e8 cristiana. La maggior parte di esse ha la propria sede ed \u00e8 diffusa principalmente negli Stati Uniti, ma esistono cellule anche fuori del continente nordamericano.\nPunti fondamentali.\nI punti chiave che accomunano le chiese che fanno capo al Nuovo Pensiero sono i seguenti:\nI rapporti con le religioni.\nNuovo Pensiero e Chiesa scientista.\nLa Chiesa scientista fondata da Mary Baker Eddy e le chiese del Nuovo Pensiero hanno un'origine in parte comune (la Eddy fu una discepola di Phineas Quimby) e condividono alcuni punti (l'importanza data alla guarigione). Tuttavia la Eddy successivamente si allontan\u00f2 dagli insegnamenti di Quimby, sostenendo che la guarigione arriva direttamente da Dio e non attraverso la mediazione della mente. La chiesa scientista quindi non si considera parte del movimento Nuovo Pensiero.\nNuovo Pensiero e Cristianesimo.\nMolte chiese del Nuovo Pensiero si considerano parte integrante del Cristianesimo (Chiesa di Scienza divina, Unity Church ecc.). La Chiesa di Scienza Religiosa ha un approccio pi\u00f9 eclettico e pratico, e pur basandosi largamente sulla tradizione cristiana (in particolar modo sugli insegnamenti di Ges\u00f9 Cristo) non esclude in linea di principio altre tradizioni e dottrine. Altre chiese infine sono del tutto al di fuori del Cristianesimo (Huna e Seicho-No-Ie).\nLe chiese cristiane del Nuovo Pensiero professano un approccio non dogmatico e personale alla Bibbia, sottolineano l'importanza della figura di Ges\u00f9 Cristo e credono che ogni religione del mondo possieda una parte di verit\u00e0 e quindi sia meritevole di rispetto e di essere oggetto di studio e riflessione.\nSecondo il \"Dictionary of Pentecostal and Charismatic Movements\" (\"Dizionario dei movimenti pentecostali e carismatici\"), \"Confessione \nPositiva\" \u00e8 un titolo alternativo per la teologia della formula della fede, conosciuta anche come \"Movimento della Fede\" (\"Faith Movement\"), o \"dottrina della prosperit\u00e0\", promulgata da telepredicatori contemporanei sotto la guida e ispirazione di Essek William Kenyon (1867-1948), che studia presso l'Emerson College of Oratory di Boston, un centro di diffusione d'idee del Nuovo Pensiero da cui \u00e8 in parte influenzato e, a sua volta ispirato, proprio da concetti ed idee presi a prestito dal New Thought.\nIl termine \"confessione positiva\" pu\u00f2 legittimamente essere interpretato in diversi modi. Il pi\u00f9 significativo di tutti \u00e8 che \nl'espressione \"confessione positiva\" si riferisce letteralmente a portare all'esistenza ci\u00f2 che noi dichiariamo con la nostra bocca, una volta che la fede \u00e8 una confessione.\nNuovo Pensiero e Kriy\u0101 Yoga.\nRoy Eugene Davis insegna una forma di Kriy\u0101 Yoga molto legata alle organizzazioni spirituali statunitense del Nuovo Pensiero. Il \"Center for Spiritual Awareness\" ha gruppi di meditazione sparsi in: Stati Uniti, Canada, Sud Africa, Germania, Inghilterra e Italia.\nTesti.\nIl libro \"Un corso in miracoli\" incapsula insegnamenti tratti dal Cristianesimo scientista, dalla corrente del Nuovo Pensiero fino ad arrivare all'odierna New Age utilizzando ampi richiami allo gnosticismo cristiano, alla teosofia e alla metafisica con evidenti esperienze nel campo della canalizzazione (e in generale delle facolt\u00e0 paranormali) ma rimanendo sempre circoscritto in quell'area che va sotto la denominazione di pensiero positivo e l'ampio uso che viene fatto nelle chiese Nuovo Pensiero (sia cristiane che non) di libri come Un corso in miracoli, fanno s\u00ec che oggi sia spesso considerato come in parte sovrapposto o comunque collegato ad esso.. Il suo unico scopo \u00e8, a detta del Corso, quello di aiutare le persone a risvegliarsi spiritualmente."}
{"id": "552471", "revid": "123048222", "url": "https://it.wikipedia.org/wiki?curid=552471", "title": "Simone Corrente", "text": " \nBiografia.\nInizia la sua carriera con i fotoromanzi e lavorando nella pubblicit\u00e0 come fotomodello, ad esempio come testimonial della David Mayer Naman. In seguito ottiene un ruolo all'interno della fiction televisiva \"Cuori in campo\" del 1998, diretto da Stefano Reali, dove esordisce su un set accanto ad attori come Giancarlo Giannini e Burt Young. Interpreta il personaggio \"Pirata\" nelle fiction \"Ultimo\" e \"Ultimo - La sfida\".\nIl ruolo che l'ha reso celebre nel mondo della fiction televisiva \u00e8 quello del poliziotto \"Luca Benvenuto\" in \"Distretto di Polizia\", la serie poliziesca pi\u00f9 longeva d'Italia. Simone \u00e8 uno dei pochi protagonisti ad aver recitato dalla prima (2000) all'undicesima (2011) serie. Il suo personaggio nacque come Agente, successivamente Agente Scelto, nella settima Ispettore Capo, nell'ottava Coordinatore ad Interim, nella nona Commissario Capo e nella decima ed undicesima \u00e8 stato un Vice Questore Aggiunto.\nNel 2007 recita nel film \"Milano Palermo - Il ritorno\", per la regia di Claudio Fragasso.\nNel 2012 partecipa al programma I men\u00f9 di Benedetta su La7. Dal 6 aprile 2013 \u00e8 nel cast del talent show di Rai 1 Altrimenti ci arrabbiamo.\nNel 2013 recita a uno spettacolo teatrale Lo Sfascio, per la regia di Saverio Di Biagio e Gianni Clementi.\nVita privata.\n\u00c8 stato fidanzato con Giulia Bevilacqua, conosciuta sul set di \"Distretto di Polizia 5\".\nDal 2016 si \u00e8 trasferito in Indonesia dove \u00e8 proprietario di un ristorante giapponese.\nIl 13 ottobre 2018 si \u00e8 sposato con una donna australiana a Byron Bay.\nNel luglio del 2021 \u00e8 diventato pap\u00e0 per la prima volta di un bambino."}
{"id": "552472", "revid": "767487", "url": "https://it.wikipedia.org/wiki?curid=552472", "title": "Cantone di Cadours", "text": "Il Cantone di Cadours era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "552476", "revid": "767487", "url": "https://it.wikipedia.org/wiki?curid=552476", "title": "Cantone di Caraman", "text": "Il Cantone di Caraman era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "552483", "revid": "767487", "url": "https://it.wikipedia.org/wiki?curid=552483", "title": "Honky (Melvins)", "text": "Honky \u00e8 il nono album dei Melvins, pubblicato nel 1997 dalla Amphetamine Reptile Records. Risulta essere sicuramente uno dei lavori pi\u00f9 sperimentali e vicini al noise della band. Tra gli ospiti troviamo la cantante delle Babes in Toyland, Kat Bjelland."}
{"id": "552486", "revid": "125174271", "url": "https://it.wikipedia.org/wiki?curid=552486", "title": "Stadio Carlo Stagno d'Alcontres", "text": "Lo stadio Carlo Stagno d'Alcontres - Barone di Barcellona Pozzo di Gotto (ME) \u00e8 uno stadio di calcio.\n\u00c8 situato nel quartiere \"Petraro\".\nVi gioca la prima squadra della citt\u00e0 l'A.s.d. Igea 1946 (Eccellenza girone b). \nOriginariamente disponeva di 5000 posti a sedere, negli anni con diversi interventi di ampliamento la capienza \u00e8 aumentata progressivamente , oggi dispone di circa 7000 posti a sedere.\n\u00c8 strutturato in 3 settori: Tribuna coperta - Gradinate centrali e laterali - Settore ospiti (curva sud).\n\u00c8 dedicato a Carlo Stagno Villadicani d'Alcontres, presidente del Messina dal 1948 al 1951 e fondatore della squadra di calcio dell'Igea nel 1946 e a Nino Barone storico calciatore e dirigente della squadra"}
{"id": "552487", "revid": "767487", "url": "https://it.wikipedia.org/wiki?curid=552487", "title": "Cantone di Castanet-Tolosan", "text": "Il Cantone di Castanet-Tolosan \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 rimasto immutato.\nComposizione.\nComprende 15 comuni:"}
{"id": "552489", "revid": "767487", "url": "https://it.wikipedia.org/wiki?curid=552489", "title": "Morningwood", "text": "I Morningwood sono una rock band di New York, fondata nel 2001. Il loro leader \u00e8 Chantal Claret. I Morningwood hanno un contratto con la casa discografica Capitol Records.\nStoria.\nI Morningwood hanno ottenuto il loro primo successo nazionale negli Stati Uniti grazie all'arrivo in finale al Yahoo's Who's next. La cooperazione in eventi live con la band newyorkese Mindless Self Indulgence ha inoltre contribuito alla loro ascesa.\nIl loro disco di debutto, l'omonimo Morningwood, \u00e8 stato prodotto da Gil Norton, conosciuto per il suo lavoro con i Pixies, Catherine Wheel e Echo and the Bunnymen. I singoli estratti da questo album includono Nth Degree, Jetsetter e New York Girls.\nNel 2009 esce il secondo lavoro \"Diamonds And Studs\".\nFormazione.\nCuriosit\u00e0.\nLo spirito provocante della band si riflette anche nella scelta del nome, che nello slang si riferisce al fenomeno della tumescenza peniena notturna, pi\u00f9 comunemente noto come erezione mattutina che in inglese si dice eufemisticamente \"morning glory\" o anche \"morning wood\"."}
{"id": "552490", "revid": "767487", "url": "https://it.wikipedia.org/wiki?curid=552490", "title": "Cantone di Fronton", "text": "Il Cantone di Fronton era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "552491", "revid": "729019", "url": "https://it.wikipedia.org/wiki?curid=552491", "title": "Contubernium", "text": "Il contubernium era la pi\u00f9 piccola unit\u00e0 militare dell'esercito romano. Il \"contubernium\" in epoca classica indicava anche un rapporto permanente tra servi o tra \"dominus\" e \"serva\".\nIl \"contubernium\" era composto da otto uomini possibilmente facenti capo ad un decano e in alcuni casi uno o pi\u00f9 servi erano a disposizione dei legionari che ne facevano parte secondo le disponibilit\u00e0 economiche degli stessi soldati. Dieci \"contubernia\" formavano una centuria. I soldati di uno stesso \"contubernium\" condividevano la stessa tenda (per questo erano definiti \"contubernales\") ed erano ricompensati o puniti insieme.\nTale termine ha passato tutta la storia romana divenendo un termine adoperato addirittura dai soldati dell'esercito inglese del 1800 per indicare i compagni di tenda esattamente come accadeva nelle legioni dell'antica Roma."}
{"id": "552494", "revid": "767487", "url": "https://it.wikipedia.org/wiki?curid=552494", "title": "Cantone di Grenade", "text": "Il Cantone di Grenade era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "552495", "revid": "767487", "url": "https://it.wikipedia.org/wiki?curid=552495", "title": "Cantone di Lanta", "text": "Il Cantone di Lanta era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "552499", "revid": "729019", "url": "https://it.wikipedia.org/wiki?curid=552499", "title": "PowerVR", "text": "PowerVR \u00e8 sia il nome della divisione grafica di Imagination Technologies (precedentemente \"Videologic\") che della serie di GPU per personal computer e console, sviluppate da \"PowerVR\" e prodotte su licenza da aziende terze nel periodo 1997-1998 e 2001-2002.\nIl \"PowerVR\", sviluppato nel 1997 per competere con 3dfx nel nascente mercato dei videogiochi 3D, adotta funzioni di \"Tile Based Rendering\" che prevedono il rendering esclusivamente delle porzioni della scena che devono essere visualizzate.\nIl rendering selettivo \u00e8 pi\u00f9 efficiente e veloce, ma richiede, tuttavia, un impegno maggiore nello sviluppo dei software che se ne avvalgono.\nSolo due generazioni (la prima e la terza) del chipset grafico \"PowerVR\" vengono prodotte per essere montate su schede video per personal computer, entrambe con risultati commerciali solo discreti.\nLa seconda generazione viene utilizzata nella console Sega Dreamcast, mentre il vero successo per l'azienda arriva solo in tempi recenti con la produzione della versione MBX per i telefoni cellulari di terza generazione, che viene adottata come standard dai maggiori produttori. Un modello di chip grafico veniva usato nei SoC Apple Silicon, fino al 2017 (oggi definitivamente sostituito dalla GPU proprietaria di Apple).\nPowerVR.\nLe GPU di prima generazione (PCX-1 e PCX-2), prodotte negli stabilimenti NEC Corporation e montate su schede PCI quali la \"M3d\" di Matrox, funzionano solo come estensione per una scheda grafica 2D a cui forniscono le funzionalit\u00e0 3D.\nLa prima generazione del PowerVR viene prodotta tra il 1997 e il 1998 per competere con le schede \"add-on\" che montano chipset \"Voodoo Graphics\" e \"Voodoo Rush\" di 3dfx nel nascente mercato dei videogioco 3D, ma il limitato supporto da parte degli sviluppatori ne decreta uno scarso successo.\nKYRO e KYRO II.\nLa terza generazione del \"PowerVR\" (STG4x00) viene prodotta su licenza, tra il 2001 e la fine del 2002, dalla italo-francese STMicroelectronics con il nome commerciale di \"KYRO\" (STG4000) e \"KYRO II/II SE\" (ST4500, STG4800).\nIl KYRO offre buone prestazioni, ma l'assenza di una unit\u00e0 di accelerazione \"transform &amp; lighting \"(T&amp;L) ne decreta rapidamente l'obsolescenza.\nLa quarta generazione del \"PowerVR\", il \"KYRO 3\" (STG5000), contenente l'unit\u00e0 T&amp;L, raggiunge la fase di pre-produzione, ma non viene commercializzata per la vendita della divisione grafica di STMicroeletronics."}
{"id": "552503", "revid": "2196112", "url": "https://it.wikipedia.org/wiki?curid=552503", "title": "Contrada sovrana La Flora", "text": "La contrada sovrana La Flora \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata nella zona \"oltre stazione\" (cio\u00e8 ad ovest della ferrovia Domodossola-Milano), a nord-ovest della citt\u00e0. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nIl territorio della contrada \u00e8 il luogo dove potrebbero essere avvenuti i primi scontri della battaglia di Legnano: infatti alcuni studiosi ipotizzano che il primo contatto tra le truppe della Lega Lombarda e quelle dell'Imperatore Barbarossa si sia verificato tra Legnano e Borsano.\nQuindi, per quanto riguarda la citt\u00e0 del Carroccio, le prime fasi della battaglia potrebbero essere avvenute sui territori appartenenti alla contrada La Flora e al rione Ponzella, che \u00e8 invece compreso all'interno della contrada San Bernardino: Borsano \u00e8 infatti situato a nord-ovest di Legnano.\nL'ipotesi che va per la maggiore tra gli studiosi sostiene invece che il primo contatto tra gli eserciti sia avvenuto tra Borsano e Busto Arsizio: secondo questa ipotesi, gli scontri si sarebbero spostati a Legnano per la celebre difesa del Carroccio solo in un secondo momento.\nIl nome originario della contrada La Flora era \"contrada dei fieri\". Tra il XVII ed il XVIII secolo la denominazione cambi\u00f2, tramite storpiature, in \"contrada dei fiori\" per poi diventare \"contrada dei floridi\" e infine \"contrada Flora\". La denominazione \"contrada dei floridi\" era collegata alle caratteristiche del luogo e alla bellezza delle dame della contrada. \"Cascina Flora\" \u00e8 anche il nome di un gruppo di corti lombarde che \u00e8 situato nello storico e omonimo rione legnanese.\nLa contrada soppressa della Ponzella e di Mazzafame.\nIl suo territorio include la contrada soppressa della Ponzella e di Mazzafame, che fu inglobata dalla contrada San Bernardino e dalla contrada La Flora nel 1936 perch\u00e9 i quartieri a cui faceva riferimento non erano molto abitati e quindi aveva difficolt\u00e0 a sostenere economicamente la partecipazione al palio.\nLa chiesa di riferimento.\nLa contrada La Flora fa riferimento alla chiesa dei Santi Martiri. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nUltimata nel 1910, la chiesa \u00e8 dedicata ai santi Sisinnio, Martirio ed Alessandro (noti come i \"santi Martiri\"), che sono anche i patroni della contrada. I tre santi sono legati alla battaglia di Legnano: secondo una leggenda raccontata da Galvano Fiamma, dalle sepolture dei santi alla basilica di San Simpliciano di Milano sarebbero uscite tre colombe che si sarebbero posate sul Carroccio causando la fuga di Federico Barbarossa. In seguito, i tre volatili, impauriti dal fragore dello scontro, si sarebbero riparati in una zona boscosa del rione san Bernardino.\nL'intitolazione della chiesa ai santi Martiri avvenne all'inizio del XX secolo, cio\u00e8 in un periodo in cui ci fu la riscoperta, da parte dei legnanesi, dei fatti e delle leggende legate alla celebre battaglia. L'inaugurazione del monumento al Guerriero di Legnano, statua bronzea dedicata ad un combattente dell'omonima battaglia medievale, \u00e8 infatti dell'anno 1900. Per tale motivo anche la chiesa dei Santi Martiri presenta dei richiami alla battaglia di Legnano, essendo stata terminata nello stesso periodo.\nIl nome della contrada.\nIn origine la contrada si chiamava semplicemente \"Flora\": nel 1955, in occasione dell'introduzione dei motti dei rioni e della fondazione del collegio dei capitani e delle contrade, al nome della contrada viene aggiunto l'articolo determinativo \"la\": in questo modo la denominazione del rione storico mut\u00f2 in \"La Flora\".\nIl titolo di \"sovrana\" ha avuto invece origine nel 2002, quando \u00e8 stato concesso ufficialmente da Casa Savoia, ovvero dalla dinastia regnante in Italia dal 1861 al 1946.\nIl maniero.\nNel corso della sua storia la contrada ha cambiato diversi manieri. Negli anni cinquanta la sede della contrada venne ospitata in diversi locali messi a disposizione dai membri della reggenza che si erano succeduti negli anni. Ultimo di questa tipologia di sede fu un locale di una villa appartenente ad una castellana. Negli anni sessanta il maniero fu spostato in via Vespucci in alcuni locali condivisi con la sezione locale di un partito politico. Negli anni settanta la sede della contrada venne trasferita pi\u00f9 volte, tra cui all'interno dell'oratorio dei Santi Martiri e in via Menotti.\nNegli anni ottanta ci fu il trasferimento della sede in un maniero vero e proprio, che era situato in via Novara: in questa sede vennero allestiti la sala d'armi e le vetrine ospitanti i vestiti della sfilata nonch\u00e9 la giubba del fantino che conquist\u00f2 per La Flora il palio del 1997. La mobilia del maniero fu costruita manualmente dai contradaioli. Nel 1999 la contrada si \u00e8 trasferita in un nuovo maniero, questa volta situato in via Menotti 206, all'interno di Cascina Mazzafame, ovvero di una storica corte lombarda che si trova nel rione e che \u00e8 adiacente alla settecentesca chiesa di Santa Teresa d'\u00c1vila.\nI colori ed il gonfalone.\nLa leggenda vuole che la contrada debba il suo nome alla gioiosa esultanza delle donne del quartiere dopo la battaglia di Legnano. Dopo la vittoria, al passaggio della Lega Lombarda, le contradaiole de La Flora avrebbero gettato dei fiori ai piedi dei soldati, da cui il nome del rione.\nSecondo questa tradizione, il colore rosso simboleggia il sangue dei soldati lombardi mentre quello blu la gloria militare. Il significato che oggi \u00e8 associato ai colori della contrada \u00e8 invece il seguente: il rosso indica il coraggio, l'ardore, la forza e la tenacia, mentre il blu la lealt\u00e0 cavalleresca.\nUn'altra leggenda popolare narra che Federico Barbarossa sia stato sconfitto nella battaglia di Legnano a causa di una croce scintillante mostrata dalla dea Flora, che spavent\u00f2 l'imperatore e lo obblig\u00f2 alla fuga. La dea Flora \u00e8 molto presente nelle credenze popolari del luogo: secondo la tradizione questa figura mitologica compariva ogni anno ad inizio primavera per spargere fiori sui campi della contrada. In un'occasione apparve in ritardo e diffuse, sui prati del rione, fiordalisi azzurri e papaveri rossi, i cui fiori sbocciano d'estate. Questi i colori diventarono poi rappresentativi della contrada.\nAlbo d'oro delle reggenze.\nL'albo d'oro delle reggenze della contrada La Flora \u00e8: \nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada Flora ha conquistato 9 vittorie al palio: 1938, 1960, 1997, 2005, 2008, 2009, 2010, 2018 e 2021.\nLa contrada ha anche vinto quattro edizioni della provaccia (1990, 2003, 2004 e 2011) senza mai riuscire a realizzare il \"cappotto\"."}
{"id": "552505", "revid": "1543377", "url": "https://it.wikipedia.org/wiki?curid=552505", "title": "Cantone di L\u00e9guevin", "text": "Il Cantone di L\u00e9guevin \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 36 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "552507", "revid": "615299", "url": "https://it.wikipedia.org/wiki?curid=552507", "title": "Prodotto genico", "text": "Il prodotto genico \u00e8 la proteina ottenuta per sintesi proteica dal filamento di DNA. Il Dna subisce un processo di trascrizione attraverso la ribosuzione mioplatica che contribuisce a ottenere un RNA messaggero e la successiva traduzione porta alla produzione di una proteina.\nPi\u00f9 precisamente, il filamento di DNA \u00e8 rappresentato da un singolo gene (da qui la derivazione della dicitura \"prodotto genico\") che viene trascritto in RNA messaggero, che a sua volta viene tradotto in proteina con la coadiuvazione dei ribosomi."}
{"id": "552509", "revid": "1543377", "url": "https://it.wikipedia.org/wiki?curid=552509", "title": "Cantone di Montastruc-la-Conseill\u00e8re", "text": "Il Cantone di Montastruc-la-Conseill\u00e8re era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:\nNote.\n&lt;reference /&gt;"}
{"id": "552510", "revid": "1543377", "url": "https://it.wikipedia.org/wiki?curid=552510", "title": "Cantone di Montgiscard", "text": "Il Cantone di Montgiscard era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 20 comuni:"}
{"id": "552511", "revid": "767487", "url": "https://it.wikipedia.org/wiki?curid=552511", "title": "Cantone di Nailloux", "text": "Il Cantone di Nailloux era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "552512", "revid": "124748952", "url": "https://it.wikipedia.org/wiki?curid=552512", "title": "Codone di stop", "text": "Il codone di stop, detto anche codone di terminazione o codone non senso, \u00e8 una tripletta di basi che non codifica per nessun amminoacido (DNA non codificante) e che blocca quindi la traduzione del filamento di m-RNA (RNA messaggero) in una catena polipeptidica.\nTre codoni causano la terminazione della sintesi proteica. I nomi usati per indicarli hanno origine storica, a seconda delle circostanze in cui \u00e8 avvenuta la loro scoperta e pi\u00f9 precisamente: UAG o \"codone Ambra\", UAA o \"codone Ocra\", e UGA o \"codone Opale\". Il codone \"Ambra\" \u00e8 stato chiamato cos\u00ec in onore di Harris Bernstein che lo ha scoperto ed il cui cognome significa ambra in tedesco. Gli altri due codoni di terminazione sono stati chiamati in modo da rimanere nel tema dei colori (rispettivamente ocra e opale).\nIn presenza di particolari segmenti di RNA, il codone UGA ed il codone UAG possono codificare rispettivamente la selenocisteina, il ventunesimo amminoacido conosciuto, e la pirrolisina, il ventiduesimo."}
{"id": "552514", "revid": "1543377", "url": "https://it.wikipedia.org/wiki?curid=552514", "title": "Cantone di Revel", "text": "Il Cantone di Revel \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 59 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 59:"}
{"id": "552516", "revid": "767487", "url": "https://it.wikipedia.org/wiki?curid=552516", "title": "Cantone di Tournefeuille", "text": "Il Cantone di Tournefeuille \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 3 comuni:"}
{"id": "552517", "revid": "767487", "url": "https://it.wikipedia.org/wiki?curid=552517", "title": "Cantone di Verfeil", "text": "Il Cantone di Verfeil era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
