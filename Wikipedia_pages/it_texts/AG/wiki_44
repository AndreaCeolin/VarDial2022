{"id": "570815", "revid": "729019", "url": "https://it.wikipedia.org/wiki?curid=570815", "title": "MIM-14 Nike Hercules", "text": "Il MIM-14 Nike Hercules \u00e8 un missile di fabbricazione statunitense per la difesa antiaerea. Prodotto a partire dagli anni cinquanta fu in dotazione a molte forze armate che aderivano alla NATO e fu successivamente sostituito dal Patriot.\nGeneralit\u00e0.\nIl missile Nike Hercules fece il suo ingresso nel 1958. Pesava circa 5 tonnellate, con 4 motori ausiliari (booster) che dopo aver raggiunto 1,5 Mach si sganciavano (dopo circa 4 secondi dall'accensione).\nVenne utilizzato anche tra le schiere dell'Aeronautica Militare Italiana, che equipaggi\u00f2 3 stormi (complessivamente 96 lanciatori) con il suddetto sistema terra-aria.\nIn procinto di essere sostituito dal pi\u00f9 piccolo e moderno Patriot, il Nike venne progressivamente messo in disuso, anche in Italia, nel 2007.\nOrigini.\nNel 1951, 2 anni prima che l'Ajax entrasse in servizio, ci si era resi conto che tale arma richiedeva attrezzature troppo costose e pesanti per quello che offriva, con siti in cemento armato e sistemati parzialmente sotto terra. L'arma non solo era totalmente fissa, ma non aveva testate nucleari per l'impiego contro formazioni di bombardieri, n\u00e9 le prestazioni per ingaggiare aerei e missili supersonici in maniera pratica.\nCos\u00ec nel 1953 si avvi\u00f2 ufficialmente il programma per un rimpiazzo dell'arma. La Western Electric riusc\u00ec a progettare il nuovo missile richiesto per rimpiazzare l'Ajax in modo tale che esso sfruttasse sia le infrastrutture che i calcolatori di questo, troppo costosi per andare rottamati a 5 anni dall'entrata in servizio. I primi lanci ebbero luogo gi\u00e0 nel 1955, ma i componenti usati erano in buona parte quelli dell'Ajax. Tra questi i 4 booster a propellente liquido, che gi\u00e0 da soli erano fonte di complicazioni e problemi, ma arrangiati in un gruppo di 4 erano veramente pessimi e pericolosi. Cos\u00ec vennero cambiati con booster a propellente solido: questo accadde nel 1957, ma l'anno prima era gi\u00e0 avvenuta la prima intercettazione riuscita di un bersaglio aereo.\nOriginariamente il missile venne chiamato SAM-A-25 Nike Hercules, ma poi nelle varie vicissitudini che ebbero le designazioni americane di quel decennio, venne ribattezzato M6, e infine MIM-14. Nel 1958 esso entr\u00f2 in servizio, rimpiazzando l'Ajax per le basi a difesa di New York, Chicago e Washington D.C..\nTecnica.\nIl nuovo sistema missilistico era quindi stato progettato per essere un'arma formidabile. Esso aveva prestazioni per l'epoca eccezionali, soprattutto in termini di gittata e di quota, tanto che i bombardieri pilotati stratosferici, anche se supersonici, vennero messi in dubbio, e dopo l'avvento di questo sistema non avrebbero pi\u00f9 avuto la stessa importanza di prima.\nMissile.\nLa sua struttura, molto caratteristica, era aguzza e possente al tempo stesso, con un insieme di caratteristiche che lo rendevano unico tra i pur numerosi missili antiaerei dell'epoca. Esso era bistadio: il primo aveva ben 4 motori a razzo con propellenti solidi, riuniti in un complesso chiamato M42, studiato per ridurre la lunghezza del missile a valori accettabili, e realizzato con i motori di accelerazione (booster) M5E1. Esso era dotato anche di 4 ali cruciformi per la stabilizzazione. Questo complesso pesava da solo 2345\u00a0kg e dava quasi 80.000\u00a0kg di spinta per 3,4 secondi.\nUna volta finita la spinta, veniva sganciato per non appesantire inutilmente il corpo missile vero e proprio, di diametro minore, e che era dotato di una struttura a 'pallottola allungata', con 4 alette anteriori fisse, 4 grandi alette triangolari posteriori per la stabilit\u00e0 del volo ma anche con elevoni per il controllo della direzione e quota, sistemati nella parte finale.\nQuesto stadio pesava da solo 2500\u00a0kg, che non solo era il doppio dell'Ajax ma anche oltre il peso del principale equivalente sovietico, il SA-2 Guideline, calcolato con tanto di booster di accelerazione. Questo illustra come mai l'Hercules avesse prestazioni tanto elevate (basti pensare che l'equivalenza sarebbe stato un SA-2 tristadio). Anche questo stadio aveva un motore a razzo solido, un sostainer Thiokol M30 da 5000kgs, sufficienti per un rapporto potenza peso di 2:1, e una velocit\u00e0 che arrivava a oltre mach 3. Questo motore funzionava per 29 secondi, dopo di che il missile continuava a volare solo per inerzia.\nDal momento che la velocit\u00e0 massima era di circa 1\u00a0km al secondo, gran parte del volo, oltre 110\u00a0km, veniva percorsa senza alcun sistema di propulsione attivo. L'SA-2 aveva un motore di sostentazione funzionante per circa 22 secondi, ma nonostante questa similarit\u00e0 e la velocit\u00e0 massima analoga, la massima gittata arrivava 'solo' a circa 50\u00a0km, sempre calcolata ad alta quota, dove l'attrito ridotto rendeva possibile andare molto pi\u00f9 lontano che alle quote minori. Verosimilmente questo dipendeva da una maggiore efficienza aerodinamica dell'Hercules.\nLa testata era di 2 tipi:\nIn tutti i casi la spoletta esplodeva con comando radio da terra.\nAnche la guida del missile era su comando radio. Non appare infatti che esso avesse nessun sistema di bordo per l'acquisizione semiautonoma o autonoma del bersaglio di tipo radar o IR, ma le alette anteriori erano utilizzate come antenne per ricevere i comandi radio da terra, mentre esisteva un trasponder per dare la posizione del missile alla stazione radar. Nemmeno i modelli aggiornati hanno introdotto tali sistemi e quindi sono risultati pi\u00f9 vulnerabili alle contromisure di disturbo elettronico di quanto accadeva ad altri missili successivi, o aggiornati con tecnologie migliorate (esempio, il missile RIM-2 Terrier).\nSistemi di guida.\nGli apparati a terra vennero presto migliorati rispetto a quelli dell'Ajax, per sfruttare appieno le prestazioni offerte dal nuovo missile: la cosa non \u00e8 sorprendente se si considera che l'incremento di gittata \u00e8 di oltre 3 volte, mentre la quota sub\u00ec un incremento del 50%, per un totale di volume aereo controllato aumentato di almeno 12 volte.\nIl radar di terra aveva in genere una disposizione a 'T', con una serie di cupole e di antenne allineate contenenti le varie apparecchiature di guida ed un computer di elaborazione dati. Nell'insieme queste attrezzature, come illustrato dai manuali di uso, erano un campionario dell'elettrotecnica 'di punta' degli anni '50.\nIl sistema di ingaggio prevedeva quindi che tutti questi radar si integrassero e dopo che uno o pi\u00f9 delle 3 diverse apparecchiature di scoperta (AAR, HIPAR, LOPAR) avesse avvistato il bersaglio, e identificato come nemico tramite l'IFF (\"Identification friend or foe\"), vi guidassero contro un missile Hercules alla volta. I dati venivano fusi anche con quelli dei radar di TTR e TRR, che controllavano la quota e la distanza del bersaglio. Quando il missile veniva portato abbastanza vicino al bersaglio, il computer ordinava l'esplosione della testata, trasmessa dall'MTR. Notare bene come la tecnologia fosse all'epoca tutt'altro che compatta; il missile Hercules aveva una 'intelligenza artificiale' pari allo zero assoluto, potendo solo deviare in base agli ordini ricevuti, e questo pur pesando al lancio quasi 5 tonnellate. L'elettronica di bordo era nella parte anteriore del vettore.\nA partire dal modello B era possibile anche una modalit\u00e0 d'ingaggio per le basse quote, con un miglioramento della gittata e maneggevolezza rispetto al normale. Si trattava di lanciare il missile con una modalit\u00e0 speciale per l'accensione del secondo stadio: anzich\u00e9 essere avviato dopo 3/4 secondi dallo sgancio del booster, veniva ritardato a 9 secondi. Questo consentiva di ridurre la velocit\u00e0 e quindi il raggio di virata dell'Hercules. La gittata minima era comunque di 9\u00a0km, con una quota minima, in prossimit\u00e0 del sito di lancio, di 6\u00a0km. In ogni caso, nonostante l'introduzione del LOPAR le capacit\u00e0 del missile rimasero contro bersagli a bassa quota modeste. Ad alta quota, invece, la distanza stimata a cui era possibile colpire un missile in avvicinamento (di tipo aerolanciato, non balistico) era di 55\u00a0km, mentre un bombardiere a 24.000 metri era ingaggiabile a 92\u00a0km.\nVanno citati poi i vari sistemi di terra basati su postazioni fisse, ma anche centri di controllo e fuoco mobili, sistemati in container trainati da autocarri. Essi operavano con gli elaboratori analogici e un insieme di consolles, quadranti e schermi catodici che davano le informazioni necessarie all'azione di sorveglianza e di fuoco. Il nome del sistema mobile era CMHA, ed esso assicurava al sistema missilistico la funzionalit\u00e0 in caso di operazioni mobili, almeno per le batterie che ne erano dotate.\nI requisiti del sistema Hercules erano anche stabiliti dalle situazioni ambientali difficili in cui doveva essere in grado di funzionare, con la richiesta di mantenere l'operativit\u00e0 23 ore al giorno, 7 giorni su 7, e con umidit\u00e0 atmosferica del 100%, venti di 60\u00a0km/h, temperature da -20 a +50 ecc.\nIl missile Hercules venne presto migliorato, con l'avvento del modello 'B', o M-6B, poi MIN-14B. Questo aveva alcune migliorie, pesava un poco di pi\u00f9, aumentava la velocit\u00e0 di 0,3 mach e di poco anche il peso. Per il resto si trattava, come gi\u00e0 accennato, di miglioramenti soprattutto nel parco elettronico.\nIl ruolo dell'Hercules 'B' era triplice, essendo antiaereo, antimissile e anti-superficie. In quest'ultimo compito, il sistema radar MTR guidava il missile in un percorso pre-programmato, ordinandogli ad un certo punto di picchiare. La testata era in genere nucleare, e il raggio superficie-superficie era di circa 185\u00a0km.\nL'arma dimostr\u00f2 di valere il suo impegnativo nome mitologico nel giugno 1960, con alcuni exploit quali l'abbattimento di un missile balistico Corporal (l'Hercules si dimostr\u00f2 il primo missile antimissile), ma ancora pi\u00f9 impressionante fu il test contro un altro Hercules, con intercettazione a 48\u00a0km dal punto di lancio, a 30.500\u00a0m e con velocit\u00e0 di impatto di mach 7. I primi Hercules 'B' vennero installati nel 1961.\nServizio.\nL'Hercules originale entr\u00f2 in linea nel 1958, quello migliorato 3 anni dopo. Le strutture di lancio erano in genere delle lunghe rampe in acciaio profilato, con depositi sotterranei protetti per i missili di riserva. La maggiore compattezza degli apparati elettronici di nuovo modello consentiva per\u00f2 una certa mobilit\u00e0. Siccome il missile era dato in carico all'US Army invece che all'USAF la cosa venne presa in considerazione e dal 1961 si speriment\u00f2 un lanciamissili trainato per dare una certa mobilit\u00e0 all'arma. La colorazione, invece di uno sgargiante bianco e verde acceso, divenne spesso verde scuro di tipo 'Army'. Le dimensioni erano per\u00f2 davvero eccessive per tale compito, e la versione 'campale' venne lasciata decadere, nonostante esistessero le possibilit\u00e0 tecniche di mobilitare l'intera batteria.\nL'Hercules non era solo l'arma antiaerea di maggiore potenza e peso dell'US Army, ma anche l'unica con testata nucleare (opzionale).\nCon gli anni, il numero delle batterie di Hercules arriv\u00f2, nel solo US Army, a ben 134 ma alcune fonti parlano di 145. Ognuna era dotata di rampe singole, probabilmente 12 per batteria. In teoria, questo schieramento era capace di coprire ad alta quota, circa 8 milioni di km\u00b2, per cui ipotizzando una densit\u00e0 uniforme gli Hercules sarebbero stati sufficienti per coprire tutti gli USA continentali.\nLe comunit\u00e0 delle basi Hercules erano diventate estremamente numerose e la loro storia nei decenni pi\u00f9 importanti della Guerra Fredda meriterebbe non poche parole.\nDispiegamento in Italia.\nNel 1959 si costituisce a Padova la 1\u00aa Brigata Aerea Intercettori Teleguidati (IT), designata per l'impiego in Italia del sistema missilistico Nike. Articolata inizialmente su tre Gruppi IT, nel periodo di massima espansione (1968-1977) la 1\u00aa Aerobrigata arriva ad un organico di 3 stormi IT, ciascun comprendente quattro Gruppi, per un totale di dodici Gruppi schierati a difesa del settore Nord/Nord-Est del Paese, dove verosimilmente sarebbe stato sferrato un ipotetico attacco da parte delle forze del Patto di Varsavia.\nLa capacit\u00e0 del missile Hercules di portare anche una testata nucleare e l\u2019adozione da parte dell\u2019A.M. di tale armamento \"speciale\" nel ruolo superficie-aria, fece s\u00ec che sette Gruppi IT (57\u00b0, 58\u00b0, 67\u00ba Gruppo intercettori teleguidati, 72\u00ba Gruppo I.T., 79\u00ba Gruppo I.T., 80\u00b0 e 81\u00b0) dal marzo 1965 acquisirono la capacit\u00e0 nucleare ospitando, fino agli anni ottanta, nelle proprie strutture i paritetici Detachment/Custodial Team dell\u2019United States Army (USAAD) che facevano capo al 559th Artillery Group del Comando Southern European Task Force (SETAF) di Vicenza.\nPiani militari segreti del Patto di Varsavia, risalenti agli anni sessanta e resi pubblici nel 2005, prevedevano un attacco all'Italia attraverso la neutrale Austria con un bombardamento nucleare preventivo sulle citt\u00e0 di Vienna, Monaco di Baviera, Innsbruck, Venezia, Padova, Vicenza, Verona, Ghedi e Piacenza. Le truppe russe-ungheresi consistenti in 7 divisioni motorizzate, 3 divisioni corazzate, 38 lanciamissili, 214 aerei da combattimento, 121 caccia, 24 aerei da ricognizione e 25 bombardieri con armi atomiche prevedevano di occupare il Nord Italia, attraverso le linee di penetrazione di Tarvisio e della Val Camonica, raggiungendo Brescia e Bologna in 13 giorni di combattimenti attestandosi poi saldamente sull'Appennino tosco-emiliano.\nLo schieramento era cos\u00ec articolato:\n16\u00ba Reparto (poi 16\u00ba stormo) con sede sull'Aeroporto di Treviso con alle sue dipendenze:\n7\u00ba Reparto I.T. con sede sull'Aeroporto di Vicenza con alle sue dipendenze:\n17\u00ba Reparto (poi 17\u00ba stormo) con sede sull'Aeroporto di Padova con alle sue dipendenze:\nLa presenza dei potenti Hercules, tra le prime armi missilistiche \"mature\" e pienamente sviluppate, ebbe un ruolo di primo piano nell'\"et\u00e0 dell'oro\" della missilistica americana (e non solo) tra gli anni '50 e i primi anni '70, ma anche l'immaginario dell'opinione pubblica venne impressionato dalle fantastiche prestazioni delle nuove armi (e vettori spaziali), come si vede dalle opere fantascientifiche dell'epoca, in film, cartoni animati e fumetti. Nelle avventure mirabolanti ideate da Stan Lee, specialmente nei Fantastici quattro, quest'atmosfera era molto presente. Anche in prima persona i missili MIN-14, con la loro sagoma avveniristica, possente e aggressiva, avrebbero potuto far bella figura in una storia di fantascienza. In un episodio del Mitico Thor, per esempio, l'eroe distrugge una batteria di missili praticamente uguali al Nike.\nDa notare, tornando all'arma di per s\u00e9, e ricordando i test contro i missili, specialmente quello contro un altro Hercules, che il MIN-14 era talmente potente, ad alta quota, che poteva ingaggiare i bombardieri anche se ampiamente supersonici. L'ingaggio contro il missile Hercules avvenne infatti ad una quota maggiore e a una velocit\u00e0 comparabile con quella del ricognitore Lockheed SR-71 Blackbird, che diversi anni prima di entrare in servizio era gi\u00e0 teoricamente ingaggiabile dai missili di questo tipo, a patto che fosse attaccato frontalmente (altrimenti la differenza di velocit\u00e0 sarebbe stata assai ridotta). Nominalmente, anche il bombardiere Convair B-58 Hustler del 1960 era ampiamente vulnerabile, pur toccando oltre mach 2 a 18000 metri.\nAd un certo punto, la versione nucleare del missile venne fatta uscire di produzione, non reputando saggio far esplodere armi atomiche sul proprio territorio sia pure per difendersi da un attacco similare. Questo accadde nel 1964.\nNel 1972 infine entr\u00f2 in servizio l'MIM-14\u00a0C, con migliori sistemi elettronici e manovrabilit\u00e0, verosimilmente anche pi\u00f9 efficace a bassa quota.\nMa oramai gli Hercules erano in fase di ritiro. L'ultima batteria americana metropolitana venne disattivate nel 1974, in Alaska le batterie rimasero fino alla fine del decennio. In Europa, invece, gli Hercules vennero radiati nel 1984. Nel frattempo entravano in servizio i primi MIM-104 Patriot, ben pi\u00f9 moderni e mobili, e con un unico radar multimodale, capace di controllare pi\u00f9 ingaggi, anche a bassa quota, simultaneamente.\nMa essi non rimpiazzarono le batterie da difesa aerea metropolitana, che smisero di esistere come tali, e da allora il territorio USA \u00e8 stato difeso solo da aerei intercettori (in contrasto con le oltre 5.000 rampe di lancio per missili SAM a difesa dell'URSS).\nNel resto del mondo il missile ha avuto esportazioni notevoli: Paesi che ebbero dapprima l'Ajax e anche nuovi clienti schierarono gli Hercules, in genere con assegnazione all'Aeronautica. Tra questi il Belgio, Corea del Sud, Danimarca, Germania Occidentale, Giappone, Italia, Norvegia, Paesi Bassi e Turchia. Anche Taiwan ebbe un battaglione da 48 rampe di lancio assegnato all'esercito, mentre il Giappone produceva la versione non nucleare del missile ancora alla fine degli anni '70, malgrado l'arma fosse obsoleta.\nNel corso degli anni il missile venne ulteriormente aggiornato per rimanere ragionevolmente efficace, con l'introduzione anche di calcolatori digitali, ma la sua utilit\u00e0 contro bersagli in volo a bassa quota, capaci di tenere 30\u2013150\u00a0m anche con cattivo tempo, \u00e8 pressoch\u00e9 nulla (la minima quota di ingaggio \u00e8 di circa 300\u2013500\u00a0m).\nL'Italia dall'inizio degli anni '60 ha avuto gli Hercules in linea con 3 Stormi IT (Intercettori teleguidati), che negli anni '90 erano ridotti a 2: il 16\u00ba di Treviso, il 17\u00ba di Padova appartenenti alla 1\u00aa Brigata Aerea. Essi avevano il compito della difesa del Nord-Est e nel tempo ricevettero un totale di 96 rampe di lancio e, si stima, 500-700 missili. Nel 1998 Il 16\u00ba Stormo di Treviso venne sciolto; nel 2005 l'ultimo missile NIKE Hercules italiano venne lanciato dal Poligono Sperimentale Interforze del Salto di Quirra in Sardegna. La 1\u00aa Brigata Aerea \u00e8 stata convertita ad altri compiti. In tutto essi impegnavano migliaia di uomini per difendere un'area di circa 640x280 km.\nQuesti missili avrebbero dovuto essere rimpiazzati gi\u00e0 nei primi anni '90 da 20 batterie di Patriot, con 1280 ordigni, ma i costi elevati, 5500 miliardi di Lire, hanno fatto annullare il programma. Gi\u00e0 allora si trattava di missili ed elettronica da museo, e adesso se sono ancora attivi non hanno alcuna funzione pratica se non quella di far restare viva la specialit\u00e0 della difesa missilistica antiaerea.\nGli ultimi dei 25.000 missili in servizio sono ancora in servizio in Corea e Taiwan. La Germania, i Paesi Bassi, Taiwan e il Giappone li hanno effettivamente sostituiti con i Patriot, ma i costi dei nuovi missili sono risultati proibitivi per la maggior parte degli utenti, e poi il concetto della difesa aerea su missili ha perso peso rispetto all'importanza dei caccia intercettori.\nIn Corea e Taiwan le armi rimaste non svolgono pi\u00f9 ruoli antiaerei, ma a quanto risulta dalle poche notizie disponibili essi sono stati modificati per il ruolo di missile superficie-superficie, come tra l'altro era possibile gi\u00e0 con il MIM-14B, sebbene solo come possibilit\u00e0 secondaria. Pu\u00f2 essere che la gittata sia in questo ruolo di 200\u2013300\u00a0km.\nComparazioni.\nL'Hercules si dimostr\u00f2 assai di successo rispetto ad armi pi\u00f9 ambiziose come il Bomarc, con prestazioni inferiori ma sufficienti per qualunque compito pratico e un'economia tale (pur essendo ancora un sistema molto costoso in termini assoluti) da rendere possibile un largo dispiegamento di batterie, coprendo meglio i settori a bassa quota con numerosi punti di lancio.\nComparato ai sistemi sovietici l'Hercules si trovava, come pesi, in una condizione unica: pesava il doppio dell'SA-2 Guideline e la met\u00e0 dell'SA-5 Gammon, l'arma che in prestazioni e filosofia d'uso gli somigliava e lo superava (200\u2013300\u00a0km di gittata), tanto che questa si potrebbe considerare in realt\u00e0 l'alternativa al Bomarc (entrambi hanno un radar di scoperta a bordo, come un caccia intercettore). Ma considerando la diffusione delle armi, il pi\u00f9 diretto parallelo \u00e8 in genere riferito al Guideline.\nMIN-14 vs. SA-2.\nL'SA-2 \u00e8 un'arma potente, ma molto pi\u00f9 semplice dell'Hercules. Ha una gittata molto inferiore, mentre la tangenza \u00e8 sufficientemente comparabile e comunque adeguata per le minacce tipiche. L'SA-2 ha una portata pari a circa un terzo, ma la massa \u00e8 pure molto minore, pari a quella del solo booster del Nike Hercules, per cui non \u00e8 strano che esso sia limitato in comparazione all'equivalente americano.\nLa velocit\u00e0 di punta, oltre mach 3, \u00e8 simile per entrambi i sistemi, come anche il fatto che hanno due stadi con booster sganciabile. Per il resto, aerodinamicamente sono molto diversi, con l'arma sovietica dal disegno pi\u00f9 convenzionale e meno efficiente in termini aerodinamici. Probabilmente per\u00f2, l'ampia superficie di controllo d\u00e0 al Guideline pi\u00f9 maneggevolezza negli ingaggi aerei.\nInoltre \u00e8 molto pi\u00f9 economico, ha una mobilit\u00e0 tattica ridotta ma molto superiore rispetto al sistema americano (esistono anche versioni su scafo cingolato, e in ogni caso un'intera batteria standard, con 6 lanciatori e i radar, \u00e8 spostabile con autocarri a trazione integrale in poche ore), e le sue qualit\u00e0 complessive, nonostante la ridotta tecnologia che ha, lo hanno reso pressoch\u00e9 ubiquo nel mondo per decenni.\nL'SA-2 \u00e8 stato pi\u00f9 facile ad essere schierato in grandi numeri e anche in zone campali, per cui poteva far fronte alla minore portata con la mobilit\u00e0 e il numero. Inoltre, l'SA-2, specie negli ultimi modelli, \u00e8 molto pi\u00f9 versato nell'ingaggio di bersagli a bassa quota, fino a meno di 100\u00a0m di quota, se necessario.\nIn termini di letalit\u00e0 e precisione, l'SA-2 (che in alcune versioni era forse armato di testata nucleare), ha una testata similmente potente, ma \u00e8 forse meno resistente alle ECM, anche se in ogni caso entrambi sono nati come missili radiocomandati. Peraltro, se esso ha dato solo un PK (Probability of Kill) del 2% in Vietnam, bisogna anche dire che la PK del ben pi\u00f9 costoso Hercules venne trovata, in esercitazioni pi\u00f9 'realistiche', del 5%, nonostante che il costo del missile americano fosse di diverse volte quello dell'arma russa, con un rapporto costo-efficacia probabilmente peggiore. Gli ultimi tipi di SA-2 hanno introdotto sistemi di guida migliorati, come anche le spolette di prossimit\u00e0. Oltre a questo, i missili sovietici di questo tipo hanno un apparato ausiliario ottico, per la guida in condizioni di disturbo o silenzio radar, in teoria utilizzabile anche per attacchi diretti contro obiettivi di superficie (inclusa la difesa costiera).\nNell'insieme, l'SA-2 \u00e8 un missile che ha retto abbastanza bene il confronto costo-efficacia con il potente MIM-14 Hercules, specie se abbinato ai missili strategici SA-5 Gammon a lungo raggio, per le azioni pi\u00f9 impegnative. Inoltre, pur essendo un'arma nata per affrontare i bombardieri in quota, ha saputo evolversi in maniera apprezzabile per affrontare aerei tattici a quote medie e basse, e a tutt'oggi la sua struttura dal volume abbondante ma non eccessivo \u00e8 usata per sviluppare varie nuove versioni, con tecnologie relativamente avanzate (per esempio, l'FT-2000).\nL'Hercules, comunque, non \u00e8 mai stato impiegato in azioni belliche per cui la questione sulla sua superiorit\u00e0 (certamente tecnica, ma non necessariamente operativa) resta accademica. Se un missile statico a lunga gittata sia migliore di uno pi\u00f9 mobile a medio raggio \u00e8 difficile dire, ma le postazioni fisse, specie se prive di difesa ravvicinata, hanno dimostrato di essere molto vulnerabili agli attacchi aerei ben coordinati, specie sfruttando le quote basse o i missili antiradar (esempio: attacco alle basi SA-5 in Libia, 1986).\nQuello che appare certo \u00e8 la sostanziale identit\u00e0 di questi 2 sistemi missilistici con le possibilit\u00e0 economiche e le tecnologie disponibili nei 2 blocchi contrapposti durante la Guerra Fredda, con produzione sufficiente (25.000+ missili Hercules, e forse oltre 100.000 SA-2) per schierare un gran numero di batterie sia per le esigenze nazionali che per la difesa di alleati esteri. Nonostante la complessit\u00e0 e il costo, essi hanno avuto cos\u00ec una grande importanza nella difesa aerea di ogni zona importante dei blocchi e di Paesi terzi. Nonostante che i missili pi\u00f9 moderni siano assai compatti e di semplice gestione, il costo nondimeno \u00e8 stato tale che essi (segnatamente il SA-10/12 e il Patriot) non hanno raggiunto minimamente il successo di export della generazione che erano intesi di dover sostituire, e che \u00e8 stata ammodernata o radiata senza successori."}
{"id": "570820", "revid": "121728672", "url": "https://it.wikipedia.org/wiki?curid=570820", "title": "Cane da pastore catalano", "text": "Il cane da pastore catalano (detto anche \"Catalonian Sheepdog\", \"Gos d'Atura Catal\u00e0\" o \"Perro de pastor catal\u00e1n\") \u00e8 una razza canina di origine catalana riconosciuta dalla FCI (Standard N. 87, Gruppo 1, Sezione 1).\nStoria.\n\u00c8 originario dei Pirenei catalani. Viene anche chiamato \"Gos d'Atura\" (\"Cane da Pastore\" in lingua catalana). La variet\u00e0 diffusa \u00e8 quella a pelo lungo, soprattutto perch\u00e9 la pastorizia in Catalogna trova la sua diffusione principale nelle zone pedemontane, tra i monti iberici, l'Aragona e i Pirenei, dove il clima risulta piuttosto rigido. La razza \u00e8 stata riconosciuta nel 1929. Si disputa fra gli esperti sulla discendenza di questa razza dall'italiano cane da pastore bergamasco.\nDescrizione.\nLa coda \u00e8 inserita piuttosto bassa, pu\u00f2 essere lunga e superare leggermente il garretto, o corta al di sotto dei 10 cm. Pende, a riposo, a uncino nella parte inferiore. In azione si alza allegramente. I colori sono fulvo, sabbia e grigio. Se invece prevale il nero, e si combina solo con peli bianchi, il risultato \u00e8 un nero che sembra coperto di brina. Il mantello \u00e8 a pelo lungo, piatto, ruvido, con abbondante sottopelo su tutto il posteriore. Barba e baffi sul muso, con ciuffo e sopracciglia. Le orecchie sono inserite alte, sottili, triangolari e terminanti a punta. La testa \u00e8 robusta, leggermente convessa e larga alla base, non pesante e ben proporzionata. Stop ben percettibile ma non accentuato. Muso diritto, piuttosto corto, a forma di tronco piramidale.\nCarattere.\nLe sue prerogative sono rimaste integre nei secoli per effetto della selezione fatta dai pastori nella loro pratica quotidiana. In particolare si sono fatti accoppiare gli elementi pi\u00f9 validi ed equilibrati. Il risultato \u00e8 un cane mai litigioso, e, semmai, piuttosto solitario, il pastore Catalano \u00e8 completamente dedito al suo lavoro che consiste non solo nel condurre ai pascoli il bestiame ma anche nel sorvegliarlo per evitare che invada terreni coltivati o si disperda, con tutti i pericoli e le conseguenze che ne possono derivare. \nCure.\nNon richiede particolari cure, n\u00e9 per quanto riguarda l'alimentazione, n\u00e9 per quanto riguarda la cura del mantello. \u00c8 un cane molto rustico e di poche esigenze.\nConsigli.\nNon crea particolari problemi al suo proprietario. Si affeziona infatti a tutti i membri della famiglia e risulta tollerante con i bambini. Gli esperti della razza lo sconsigliano per\u00f2 a chi possiede solo un piccolo appartamento. Infatti il pelo, la taglia e il suo carattere che talvolta risulta essere poco remissivo, potrebbero comportare qualche problema. \u00c8 semmai consigliabile tenerlo in giardino, dove potr\u00e0 svolgere egregiamente le sue funzioni di guardiano dei beni del padrone.\nDiffusione.\nNel 2004 sono stati registrati 2 cuccioli iscritti ai libri genealogici dell'ENCI, ma a parte il boom del 1999, 2000, 2001 (20 cuccioli l'anno), la sua diffusione \u00e8 costante."}
{"id": "570823", "revid": "37401", "url": "https://it.wikipedia.org/wiki?curid=570823", "title": "Paragrafo (simbolo)", "text": ""}
{"id": "570824", "revid": "125706009", "url": "https://it.wikipedia.org/wiki?curid=570824", "title": "Burn My Eyes", "text": "Burn My Eyes \u00e8 il primo album in studio del gruppo musicale statunitense Machine Head, pubblicato il 1\u00ba giugno 1994 dalla Roadrunner Records.\nIl disco \u00e8 stato registrato presso i Fantasy Studios (Berkeley, USA), mixato presso gli Scream Studios (Studio City, USA) e masterizzato presso la Future Disc (USA)."}
{"id": "570828", "revid": "729019", "url": "https://it.wikipedia.org/wiki?curid=570828", "title": "MIM-3 Nike Ajax", "text": "Il Nike Ajax (MIN-3A) fu il primo sistema missilistico superficie-aria teleguidato del mondo ad entrare in servizio. Il progetto prese le mosse nell'immediato dopoguerra quando l'esercito degli Stati Uniti si rese conto che i missili guidati erano la sola risposta praticabile per la futura difesa antiaerea contro i nuovi e veloci bombardieri in grado di volare anche ad alte quote.\nPer i pochi eventuali Tu-4 e Tu-95 arrivati sul territorio americano, i missili Nike Ajax erano disponibili con testata HE ed una gittata di circa 40\u00a0km. Essi pesavano 1110\u00a0kg al lancio ed avevano una forma slanciata, con un sistema di radioguida, simile a quello dei successivi SA-2 Guideline di produzione sovietica.\nAmpiamente esportato, con oltre 16\u00a0000 unit\u00e0 prodotte, era denominato nell'United States Army MIM-3.\nIl suo primo ruolo fu la difesa della capitale Washington, dove fu impiegato a partire dal dicembre del 1953. Molti di questi missili furono forniti a diversi paesi della NATO ancora prima dell'inizio degli anni sessanta.\nIl prototipo non guidato fu lanciato per la prima volta nel 1946, ma problemi con il booster ad 8 motori a stadio solido rese le cose difficili ed il progetti sub\u00ec ritardi. Nel 1948 si decise di sostituire questo gruppo di motori con un solo stadio propulsore allineato in coda al missile (nella prima soluzione il gruppo di 8 motori formava una fascia intorno al missile vero e proprio). Questa soluzione era a combustibile liquido e il volo del missile veniva controllato da quattro piccoli impennaggi sistemati vicino alla punta.\nNel 1951 fu condotto con successo un lancio sperimentale con l'intercettazione di un QB-17, ossia un Boeing B-17 Flying Fortress trasformato in drone.\nIl primo missile di serie fu sperimentato nel 1952 e nel 1954 il sistema d'arma divenne operativo. Denominato dapprima SAM-A-7, poi \u201cNike I\u201d per distinguerlo dal successivo \u201cNike B\u201d, finalmente nel 1956 assunse la denominazione definitiva di Nike Ajax.\nIl sistema d'arma era del tipo a guida \u201ccommand\u201d ed il missile era armato con tre testate esplosive a frammentazione sistemate sulla punta, al centro e nella parte posteriore.\nIl missile (compreso il booster) lungo 10,61 metri, del peso di 1110\u00a0kg, era in grado di raggiungere una velocit\u00e0 massima di 2,3 Mach. Aveva una portata di 48\u00a0km e poteva raggiungere una quota massima di 21.300 metri.\nIl sistema d'arma Nike Ajax entr\u00f2 in servizio anche con l'Aeronautica Militare Italiana equipaggiando i 12 Gruppi Intercettori Teleguidati della 1\u00aa Brigata aerea Intercettori Teleguidati di Padova."}
{"id": "570836", "revid": "712828", "url": "https://it.wikipedia.org/wiki?curid=570836", "title": "Eriadu", "text": ""}
{"id": "570841", "revid": "1305772", "url": "https://it.wikipedia.org/wiki?curid=570841", "title": "A9", "text": ""}
{"id": "570847", "revid": "712828", "url": "https://it.wikipedia.org/wiki?curid=570847", "title": "Evocar", "text": ""}
{"id": "570849", "revid": "712828", "url": "https://it.wikipedia.org/wiki?curid=570849", "title": "Falleen", "text": ""}
{"id": "570850", "revid": "729019", "url": "https://it.wikipedia.org/wiki?curid=570850", "title": "LIM-49 Nike Zeus", "text": "Il Western Electric/McDonnell Douglas LIM-49 Nike Zeus era un missile anti-balistico di fabbricazione statunitense sviluppato a partire dall'inizio degli anni sessanta.\nIl Nike Zeus derivava dal MIM-14 Nike Hercules, a sua volta evoluzione del MIM-3 Nike Ajax. A partire dal 1955, l'U.S. Army richiese un missile per intercettare i missili balistici intercontinentali (ICBM). Il progetto inizialmente venne chiamato \"Improved\" Nike Hercules, e solo in seguito \"Nike Zeus\", sviluppato in una prima versione A, seguita da una B.\nLo Zeus A, con un nuovo booster a propellente solido potenziato rispetto all'Hercules, era capace di una spinta di 1,78 MN. Fu lanciato per la prima volta nell'agosto 1959 e raggiunse una velocit\u00e0 massima di 12\u00a0875\u00a0km/h. La versione A ebbe una breve vita e dopo sei lanci con cinque successi, lasci\u00f2 il posto alla B. La versione A, infatti, aveva un raggio d'azione limitato a 200 miglia, in base alla suddivisione tra sistemi d'arma tra le forze armate statunitensi stabilita dal Segretario alla Difesa Wilson nel novembre 1956. Con questo limite, il missile venne progettato per non uscire dall'atmosfera e per intercettare le testate in arrivo a quote pi\u00f9 basse, grazie anche alla testata nucleare da 20 KT. Dodici mesi dopo il lancio dello Sputnik 1 nel 1957, la limitazione venne abolita e venne quindi avviato lo sviluppo della versione B.\nIl Nike Zeus B era un missile abbastanza diverso e molto pi\u00f9 potente dell'A, con il quale manteneva in comune solo il booster. Diventato un missile a tre stadi, venne progettato per operare fuori dall'atmosfera ed ebbe una evoluzione come missile antisatellite. Con gli Zeus furono condotte prove che portarono all'intercettazione di una dozzina di testate di missili nello spazio. Nel 1963, una versione modificata di Nike Zeus intercett\u00f2 un satellite in orbita. Dal giugno 1963 fino al maggio 1966, un Nike Zeus B con una testata nucleare fu sempre pronto al lancio dal poligono di Kwajalein nell'evenienza di dover intercettare un satellite sovietico.\nDel sistema faceva parte anche lo Zeus Acquisition Radar (ZAR), significativamente pi\u00f9 potente del sistema di guida HIPAR del Nike Hercules. Disegnato a forma di piramide, il sistema di guida ZAR era dotato di una antenna a lente di L\u00fcneburg dal peso di circa 1\u00a0000 tonnellate.\nLa prima intercettazione riuscita di un missile ICBM da parte di uno Zeus si ebbe nel 1962, presso Kwajalein nelle Isole Marshall. Malgrado le innovazioni tecnologiche introdotte, il Department of Defense chiuse il programma dello Zeus nel 1963. Il sistema, il cui costo era stimato in 15 miliardi di dollari, era afflitto da alcuni problemi tecnici la cui soluzione non fu considerata economicamente conveniente.\nL'esercito statunitense, continu\u00f2 comunque a sviluppare un sistema missilistico anti-ICBM chiamandolo \"Nike-X\", largamente basato sulle tecnologie messe a punto con lo Zeus. Il \"Nike-X\" aveva radar con antenne a schiera di fase, computer pi\u00f9 avanzati e strutture esterne del missile in grado di sopportare temperature tre volte superiori a quelle dello Zeus. Nel settembre 1967, il Dipartimento della Difesa annunci\u00f2 lo sviluppo del LIM-49A Spartan, i cui componenti principali erano derivati dal \"Nike-X\".\nNel marzo 1969, l'esercito rese operativo il programma \"Safeguard\" anti missili balistici (ABM) che doveva difendere i siti di lancio dei missili ICBM LGM-30 Minuteman. Anche questo sistema era basato sul \"Nike-X\"."}
{"id": "570852", "revid": "1632387", "url": "https://it.wikipedia.org/wiki?curid=570852", "title": "The More Things Change...", "text": "The More Things Change... \u00e8 il secondo album del gruppo statunitense Machine Head. \u00c8 l'ultimo album con Logan Mader, che in seguito lascer\u00e0 la band per divergenze musicali. Dal singolo \"Ten Ton Hammer\" venne girato un video.\nTracce.\nTracce bonus.\nLe prime copie sono uscite in versione limitata in digipack, contenente tre brani in pi\u00f9: "}
{"id": "570855", "revid": "834", "url": "https://it.wikipedia.org/wiki?curid=570855", "title": "Fef", "text": ""}
{"id": "570856", "revid": "712828", "url": "https://it.wikipedia.org/wiki?curid=570856", "title": "Felucia", "text": ""}
{"id": "570862", "revid": "125686463", "url": "https://it.wikipedia.org/wiki?curid=570862", "title": "Derby di Genova", "text": "Il derby di Genova, conosciuto anche come derby della Lanterna, \u00e8 la partita di calcio tra le due maggiori squadre calcistiche genovesi, il e la .\nSi tratta di uno dei pi\u00f9 antichi derby d'Italia e dal secondo dopoguerra contrappone solo le due citate squadre: tuttavia, prima della nascita della , avvenuta nel 1946, il Genoa affront\u00f2 altre formazioni quali , (negli anni trenta, quando Sampierdarena era gi\u00e0 entrata a far parte del comune di Genova) e , sebbene quest'ultima solo in gare amichevoli perch\u00e9 il regolamento dell'epoca impediva l'inserimento di squadre della stessa citt\u00e0 nel medesimo girone eliminatorio. Da segnalare inoltre, tra il 1919 e il 1923, la partecipazione di altre squadre genovesi ai gironi eliminatori liguri validi per il massimo campionato di calcio, con relativo aumento esponenziale del numero dei derby. Per la cronaca si tratta, in ordine di apparizione, di \"Giovani Calciatori Grifone\" (club scioltosi alla fine della stagione 1919-20), \"Spes Genova\" e \"Giovani Calciatori Genova\" (club scioltosi alla fine della stagione di Prima Categoria FIGC 1921-22).\nIl derby a Genova \u00e8 vissuto con notevole passione dalle tifoserie, che preparano l'evento settimane prima e lo ricordano per settimane dopo. Lo spettacolo di colori e suoni solitamente proposto dalle due gradinate di tifoserie opposte, la Gradinata Nord per il Genoa e la Gradinata Sud per la Sampdoria, regala all'atmosfera della partita un contributo raramente imitabile.\nIl derby tra Genoa e Sampdoria \u00e8 ai primi posti della classifica dei derby pi\u00f9 \"sentiti\" del mondo, inoltre \u00e8 la prima stracittadina italiana che sia stata giocata sia in Serie A sia in Serie B, similmente al Derby di Verona, come anche in Coppa Italia.\nStoria.\nIl derby si disputa dal 1902, anno di fondazione della sezione calcistica dell'Andrea Doria, ma il culmine di visibilit\u00e0 a livello nazionale c'\u00e8 stato tra la fine degli anni ottanta e l'inizio degli anni novanta, quando le due squadre erano ai vertici del calcio italiano grazie ai presidenti Paolo Mantovani e Aldo Spinelli.\nLa stagione 1957-1958, in particolare l'anno solare 1958, \u00e8 stata l'unica annata in cui si disputarono quattro derby, due di campionato e due di Coppa Italia.\nDalla fondazione della Sampdoria, avvenuta nel 1946 dalla fusione della Sampierdarenese con l'Andrea Doria, il derby \u00e8 sempre stato disputato allo Stadio Luigi Ferraris nel quartiere di Marassi. Tuttavia, nella stagione 1994-1995 ci fu un forte rischio di disputare per la prima volta il derby di ritorno in campo neutro, vista la squalifica del campo del Genoa padrone di casa. Era gi\u00e0 stato designato lo Stadio Renato Curi di Perugia come sede dell'incontro, ma la CAF annull\u00f2 la squalifica a seguito del ricorso del Genoa e la sfida pot\u00e9 disputarsi regolarmente al Ferraris.\nIl Genoa disput\u00f2 il suo primo derby nel 1902, vincendolo. La Sampdoria ha disputato tutti i suoi derby contro il Genoa, vincendo anch'essa il primo, nel 1946. Da segnalare che l'Andrea Doria e la Sampierdarenese si sfidarono in quattro derby cittadini nelle stagioni 1926-1927 e 1945-1946, con tre successi dei cerchiati e un pareggio. Le due compagini si incrociarono pure in Serie C nel corso della stagione 1931-1932.\nStatistiche dei derby.\nGenoa-Andrea Doria.\nFu il derby pi\u00f9 antico di Genova.\nAltre: 1 Medaglia del Re, 5 Amichevoli, 2 Coppa Federale, 1 Coppa Goetzloff, 1 Coppa Lombardia.\nGenoa-Sampierdarenese.\nA partire dal 1926, anno in cui il Comune di Sampierdarena viene annesso al comune di Genova, la sfida tra queste due squadre diviene un derby cittadino a tutti gli effetti. A titolo d\u2019informazione, tra parentesi vengono comunque riportati i dati antecedenti il 1926, che non erano per\u00f2 ancora dei derby.\nTra il 1937 e il 1945 la Sampierdarenese assunse la denominazione \"Liguria\" in seguito alla fusione con altre squadre del capoluogo.\nCoppa Alta Italia: 30 giugno 1946, Genoa-Sampierdarenese 5-1; 7 luglio 1946 Sampierdarenese -Genoa 0-4 (ultimo derby disputato prima della fusione tra Sampierdarenese e Andrea Doria).\nAmichevoli: 6 febbraio 1927, Genoa-Sampierdarenese 6-1, 6 gennaio 1932, Genoa-Sampierdarenese 2-1; 22 ottobre 1933, Genoa-Sampierdarenese 2-1; 10 giugno 1935, Sampierdarenese-Genoa 2-2; 30 dicembre 1934, Genoa-Sampierdarenese 3-1. 5 settembre 1937, Liguria-Genova 0-2; 12 e 19 giugno 1938 per la Coppa Federale, Liguria-Genova 1-1 e 1-3; 25 marzo 1945, Genova-Liguria 2-0. Prima del 1926: 23 novembre 1924, Genoa - Sampierdarenese 1-1.\nSampierdarenese-Andrea Doria.\n\u00c8 diventato il primo derby moderno: il 1\u00ba luglio 1926 fu infatti al contempo il giorno dell'effettiva annessione di Sampierdarena al comune di Genova, sia quello dell\u2019introduzione della prima forma di professionismo nel calcio italiano e le due squadre per la stagione 1926-27, vennero inserite nello stesso girone di Divisione Nazionale. Vengono qui conteggiati i derby validi per il massimo campionato e di Prima divisione 1931-1932, antenata della Serie C, disputati dopo l'annessione di Sampierdarena al comune di Genova (+ a fianco partite, vittorie e reti prima del 1926)\nGenoa-La Dominante.\nI derby disputati tra l'allora Genova 1893 circolo calcio e l'associazione calcio La Dominante non ebbero mai luogo in una competizioni ufficiali ma soltanto in gare amichevoli (7 aprile 1929 Genoa - La Dominante 2-0; 24 settembre 1929 La Dominante - Genoa 4-5).\nRisultati e marcatori.\nFino al 1946.\nSono qui riportati tutti i derby disputati in partite ufficiali fra il Genoa e le squadre che hanno dato vita alla Sampdoria: Andrea Doria e Sampierdarenese (Liguria tra il 1937 ed il 1945). Quest'ultima solo a partire dal 1926, anno di annessione del comune di Sampierdarena al comune di Genova.\nDal 1946.\nSono qui riportati tutti i derby disputati in partite ufficiali tra il Genoa e la Sampdoria.\nStatistiche per squadra.\nVengono qui riportati i dati delle gare con fonti ufficiali tra una squadra e l'insieme degli avversari cittadini. Il Liguria e la Sampdoria hanno giocato solo derby contro il Genoa, per cui si rimanda ai relativi paragrafi.\nIl Genoa nei derby.\nQui vengono riportati i dati delle gare con fonti ufficiali tra Genoa e l'insieme degli avversari cittadini (Andrea Doria, Sampierdarenese dal 1926, Dominante, Liguria, Sampdoria e 4 gare di campionato con la Spes Genova).\nL\u2019unione dei dati di Sampierdarenese, Sampdoria e Liguria, squadre con identico titolo sportivo secondo le norme della FIGC, fornisce l\u2019insieme dei dati statistici relativi ai derby professionistici nella citt\u00e0 di Genova.\nL'Andrea Doria nei derby.\nQui vengono riportati i dati delle gare con fonti ufficiali tra l'Andrea Doria e l'insieme degli avversari cittadini (Genoa e Sampierdarenese)\nLa Sampierdarenese nei derby.\nQui vengono riportati i dati delle gare con fonti ufficiali tra la Sampierdarenese e l'insieme degli avversari cittadini (Genoa e Andrea Doria), disputati dopo l'annessione di Sampierdarena al comune di Genova."}
{"id": "570867", "revid": "712828", "url": "https://it.wikipedia.org/wiki?curid=570867", "title": "Fest", "text": ""}
{"id": "570868", "revid": "963244", "url": "https://it.wikipedia.org/wiki?curid=570868", "title": "Benedettine", "text": "Le benedettine sono le religiose che prendono come norma di vita, almeno nella sua dottrina spirituale, la regola di san Benedetto.\nMonache e suore benedettine.\nLe benedettine sono monache o suore: le monache emettono i voti solenni (o, in via eccezionale, semplici) conducono una vita contemplativa in una clausura piuttosto rigida, sono tenute alla recita comunitaria e privata dell'ufficio divino; le suore emettono i voti semplici, tengono un ritmo di vita pi\u00f9 attivo con un contatto abbastanza frequente con il mondo esterno, si attengono alla recita comunitaria di un ufficio divino pi\u00f9 ridotto.\nMentre le monache benedettine hanno un'origine antica, la forma di vita delle suore ebbe inizio nel XIX secolo ed ebbe una particolare fioritura nelle Americhe dove, per corrispondere alle urgenti esigenze delle comunit\u00e0 locali, le benedettine presero a dedicarsi alla cura di ammalati, anziani e bambini, all'insegnamento, al lavoro nelle missioni.\nLe modalit\u00e0 e la misura con cui le congregazioni di suore benedettine si riallacciano alla regola di san Benedetto sono molteplici e dipendono dalla volont\u00e0 dei fondatori, dalle attivit\u00e0 intraprese, dalle circostanze di luogo e di tempo: la dottrina spirituale della regola \u00e8 sempre conservata come strumento di ascesi; per quanto riguarda l'organizzazione esterna della vita, invece la regola \u00e8 spesso abbandonata.\nAggregazione di un istituto di suore.\nIn base alla \"Lex propria\" dell'Ordine, promulgata con il breve \"Pacis vinculum\" del 21 marzo 1952, le congregazioni di suore hanno facolt\u00e0 di aggregarsi alla confederazione benedettina. L'aggregazione ha il fine di aiutare le religiose che seguono la regola di san Benedetto a conservarne lo spirito assieme alle tradizioni dell'Ordine, pur realizzando gli accomodamenti che le necessit\u00e0 esigono.\nIl congresso degli abati celebrato a Roma nel 1973 ha precisato alcuni elementi riguardanti l'aggregazione degli istituti di suore: la domanda di aggregazione pu\u00f2 essere presa in considerazione dalla confederazione solo se presentata per iscritto e appoggiata dal voto di almeno i due terzi dei membri del capitolo generale dell'istituto; la confederazione deve accertarsi che le costituzioni dell'istituto siano conformi alla regola, che le suore conducano vita comune e che l\"Opus Dei\" ne sia parte essenziale.\nCon l'aggregazione dell'istituto, alle suore vengono estesi i privilegi, i beni spirituali e gli indulti concessi alla confederazione. L'abate primate pu\u00f2 rappresentare l'istituto aggregato presso la Santa Sede, trasferire una suora da un istituto aggregato a un altro, convocare le suore al congresso degli abati (esse possono partecipare come osservatrici e prendere la parola su questioni che le riguardano).\nMonache.\nAlcuni monasteri di benedettine sono incorporati o, in qualche modo, uniti alle congregazioni maschili (inglese, brasiliana, solesmense, beuronese, sublacense, dell'Annunciata, olivetana, \"Vita et Pax\", vallombrosana, camaldolese e olandese).\nEsistono inoltre congregazioni monastiche esclusivamente femminili: di Nostra Signora del Calvario, dell'Adorazione perpetua, dell'Immacolata Concezione in Polonia, del Re eucaristico, celestine.\nAltri monasteri sono femminili legati tra loro in federazioni e unioni (del Purissimo Cuore di Maria in Francia, delle monache di Baviera, dell'Italia settentrionale, del Piceno, toscana, di Umbria e Marche, castigliana, catalana, galaico-leonesa, pirenaica).\nInfine, esistono monasteri benedettini femminili senza legame giuridico tra loro.\nIstituti di suore.\nLe congregazioni di suore benedettine aggregate alla confederazione sono (in ordine cronologico della fondazione):"}
{"id": "570872", "revid": "33689", "url": "https://it.wikipedia.org/wiki?curid=570872", "title": "Maturit\u00e0", "text": ""}
{"id": "570875", "revid": "712828", "url": "https://it.wikipedia.org/wiki?curid=570875", "title": "Fondor", "text": ""}
{"id": "570878", "revid": "712828", "url": "https://it.wikipedia.org/wiki?curid=570878", "title": "Gamorr", "text": ""}
{"id": "570882", "revid": "124742721", "url": "https://it.wikipedia.org/wiki?curid=570882", "title": "Thomas Picton", "text": "Combatt\u00e9 un gran numero di campagne nell'esercito britannico sino a raggiungere il rango di tenente generale. Secondo lo storico Alessandro Barbero, Picton era \"rispettato per il suo coraggio e per il suo irascibile temperamento\". Egli \u00e8 soprattutto ricordato per i suoi atti sotto il Duca di Wellington nella Guerra nella penisola iberica e nella battaglia di Waterloo, ove venne mortalmente ferito da un colpo di moschetto che lo prese in testa forandogli il cilindro (non essendogli giunta l'uniforme dal Regno Unito, Picton combatt\u00e9 a Waterloo in redingote). Fu l'ufficiale britannico di grado pi\u00f9 elevato morto a Waterloo.\nBiografia.\nI primi anni.\nThomas Picton era il settimo di dodici figli di Thomas Picton (1723\u20131790) di Poyston, Pembrokeshire, Galles, e di sua moglie, Cecil nata Powell (1728\u20131806). Egli nacque a Haverfordwest, nel Pembrokeshire (probabilmente) il 24 agosto 1758. Nel 1771 egli entr\u00f2 a far parte del British Army ed ottenne la commissione come alfiere del 12th Regiment of Foot, ma egli non vi entr\u00f2 a far parte ufficialmente se non due anni dopo. Il reggimento venne quindi posto di stanza a Gibilterra, ove egli rimase sino a quando non raggiunse il grado di capitano nel gennaio del 1778 quando venne trasferito 75th, facendo cos\u00ec ritorno in patria.\nIl reggimento venne sciolto cinque anni pi\u00f9 tardi e Picton dom\u00f2 un ammutinamento tra gli uomini dell'ex reggimento ottenendo in parola il rango di maggiore come ricompensa. Egli ad ogni modo non ricevette mai questa promozione, e dopo essersi ritirato nella residenza di suo padre per dodici anni, Nel 1794 decise di partire alla volta delle Indie occidentali con Sir John Vaughan, comandante in capo che lo rese suo aiutante di campo e gli diede il comando come capitano del 17th foot. Poco dopo venne promosso maggiore del 58th foot.\nLa carriera nel Nuovo Mondo.\nSotto sir Ralph Abercromby, che succedette a Vaughan nel 1795, egli presenzi\u00f2 alla cattura di Saint Lucia (dopo la quale venne promosso tenente colonnello del 56th Foot) e poi di Saint Vincent.\nDopo la conquista di Trinidad, Abercromby nomin\u00f2 Picton governatore dell'isola. Per i successivi cinque anni egli mantenne l'isola con una guarnigione che egli considerava inadeguata contro i continui tentativi di riconquista operati dagli spagnoli. Dava ordini con azioni vigorose e talvolta con arbitraria brutalit\u00e0. Nell'ottobre del 1801 venne nominato brigadiere generale. Durante i negoziati che portarono alla Pace di Amiens, molti abitanti britannici dell'isola richiesero il ritorno di Trinidad alla Spagna, ma le pressioni di Picton e di Abercromby riuscirono a far mantenere la conquista all'Inghilterra.\nIl motivo di questa scelta era il difficile governatorato che Picton aveva inaugurato e che pi\u00f9 volte gli aveva portato l'odio profondo degli abitanti che avevano chiesto la sua rimozione (Picton era inoltre accusato forse non a torto di speculare nella vendita di terra e schiavi). Successivamente, Trinidad sub\u00ec nuovi cambiamenti dopo la caduta del governo Pitt e l'ascesa del governo Addington, dal momento che quest'ultimo primo ministro non era intenzionato a supportare lo sviluppo di un'economia di piantagione come voluto da Picton. Nel 1802, William Fullarton (1754\u20131808) venne nominato membro anziano di una commissione con lo scopo di governare l'isola, Samuel Hood divenne secondo membro e Picton stesso pass\u00f2 al terzo posto.\nFullarton aveva uno passato diverso da quello di Picton. Egli proveniva da una ricca famiglia di proprietari terrieri scozzesi ed era un parlamentare Whig, membro della Royal Society, un proprietario terriero egli stesso e patrono di Robert Burns. Egli era stato anche diplomatico prima di partecipare alla Guerra d'indipendenza americana raggruppando un reggimento di cui divenne colonnello. Egli concluse la guerra in India comandando un esercito di uomini nelle operazioni contro Tippu Sultan. Il nuovo segretario di stato per le colonie, Lord Hobart era strettamente legato a Fullarton anche per le visioni politiche in comune.\nLa politica di Picton sull'isola era stata basata secondo le sue stesse parole sul \"lasciate che ci odino abbastanza da temerci\", ma decadde presto con Fullarton. Il nuovo governatore inizio una serie di inchieste aperte circa i fatti che coinvolgevano Picton. Picton venne quindi costretto a dare le proprie dimissioni, seguito a breve da Hood (1803).\nPicton segu\u00ec Hood nelle operazioni militari a St Lucia e Tobago, prima di tornare nel Regno Unito per affrontare le conseguenze delle accuse mossegli da Fullarton. Nel dicembre del 1803 egli venne arrestato per ordine del Privy Council e prontamente rilasciato dopo il pagamento di una cauzione di sterline.\nLe principali accuse che avevano portato addirittura il Privy Council ad occuparsi del caso di Picton erano basate sull'eccessiva crudelt\u00e0 nella detenzione e nella punizione di quanti praticassero la obeah, in particolar modo nei confronti degli schiavi, e molte esecuzioni sospette senza processo. Solo quest'ultima accusa in realt\u00e0 pare avesse interessato seriamente il Privy Council, contro la quale Picton si giustific\u00f2 asserendo che le leggi di Trinidad, che ancora ricalcavano quelle spagnole del periodo coloniale precedente, dichiaravano per l'isola lo 'stato d'assedio' il che giustificava l'immediata esecuzione in casi specifici.\nEgli venne comunque costretto al processo a King's Bench presso Lord Ellenborough nel 1806 con una sola accusa; la colpa di avere nel 1801 ordinato la tortura ed avere illegalmente estorto una confessione a Luisa Calderon, una giovane ragazza mulatta libera sospettata di aver assistito il suo amante nell'averlo aiutato a derubare la casa di suo marito, guadagnandone illecitamente circa 500 sterline. La tortura doveva essere in realt\u00e0 richiesta per iscritto da un magistrato locale e poi approvata per iscritto dallo stesso Picton. La tortura applicata (\"picketing\") era una versione della punizione militare inglese e consisteva nel far rimanere il condannato appeso ad un albero per le mani con il solo appoggio a terra di un paletto dalla testa piatta conficcato nel terreno. Luisa venne condannata per due giorni a questo supplizio, la prima di una sessione di 55 minuti, la seconda di 25 il giorno successivo.\nL'avvocato di Picton, oltre a rimarcare come la legge spagnola rendesse legal la tortura, sottoline\u00f2 che la ragazza era sufficientemente adulta da poter sopportare legalmente la tortura. Il verdetto port\u00f2 all'assoluzione di Picton, ma la corte si pronunci\u00f2 duramente contro qualsiasi atto di tortura malgrado le permissioni della legge spagnola. Per il sostegno di cui godeva presso alcuni amici nel mondo militare, le spese legali di Picton vennero sostenute da molti e nel 1809 egli venne promosso maggiore generale e governatore di Flusing nei Paesi Bassi, durante la Spedizione di Walcheren.\nIl servizio in Europa.\nNel 1810, su richiesta di Wellington, egli venne nominato comandante di una divisione in Spagna. Per i restanti anni della Guerra della penisola iberica, Picton fu uno dei principali subordinati di Wellington. Il comandante in capo, \u00e8 vero, non ripose mai in lui la confidenza che dava a Beresford, Hill e Robert Craufurd, ma in maniera risoluta, nell'esecuzione puntuale degli ordini assegnatigli, Picton non aveva eguali nell'esercito. Il suo debutto in Europa, malgrado tutto, non fu felice: presso il fiume C\u00f4a nel luglio del 1810, la divisione di Craufurd venne coinvolta in un'azione e Picton, che era l'ufficiale di comando pi\u00f9 vicino a lui, si rifiut\u00f2 di supportarlo, dal momento che gli ordini personali di Wellington erano quelli di evitare qualsiasi combattimento. Poco dopo, ad ogni modo, a Busaco, Picton trov\u00f2 la sua prima grande opportunit\u00e0 per distinguersi. Qui ebbe il compito di respingere l'attacco francese e port\u00f2 avanti a dovere questo compito.\nDopo l'inverno passato nelle linee di Torres Vedras, prese parte alla Battaglia di Fuentes de O\u00f1oro. Nel settembre di quell'anno egli ottenne il rago di tenente generale, e nello stesso mese ottenne grande onore nella delicatezza del ritiro delle sue truppe dal combattimento a El Bodon. Nell'ottobre successivo, Picton venne nominato colonnello del 77th Regiment of Foot.\nNelle prime operazioni del 1812 Picton e Craufurd, fianco a fianco per l'ultima volta, conquistarono Ciudad Rodrigo, ove persero la vita lo stesso Craufurd ed il secondo in comando di Picton, il maggiore generale Henry Mackinnon. A Badajoz, un mese dopo, egli riusc\u00ec ad occupare la fortezza locale con la sua 3rd Division. Egli venne ferito durante l'assedio ma trov\u00f2 il modo di distinguersi ancora una volta quando, dopo la vittoria, diede ad ogni singolo uomo della sua divisione una ghinea come premio per il valore dimostrato. La ferita ed un improvviso attacco di febbre lo costrinsero presto a tornare in Gran Bretagna per recuperare la sua salute, ma egli riapparse al fronte gi\u00e0 nell'aprile del 1813. In patria ottenne la fascia dell'Ordine del Bagno dal principe reggente Giorgio di Gran Bretagna e venne nominato tenente generale d'esercito nel giugno di quell'anno.\nAlla Battaglia di Vitoria, Picton guid\u00f2 la sua divisione du un ponte chiave sotto pesante fuoco nemico. Secondo Picton, il nemico dava risposta all'assalto della sua 3\u00aa divisione con 40/50 cannoni, il che gli caus\u00f2 la perdita di 1.800 uomini (un terzo di tutte le perdite degli alleati nella battaglia). La condotta della 3\u00aa divisione sotto il suo comando alla Battaglia di Vitoria e gli scontri sui Pirenei gli concessero la reputazione di grande ed abile comandante sul campo. All'inizio del 1814 gli venne offerto il comando delle forze britanniche operanti in Catalogna, ma consultatosi con Wellington, Picton decise di declinare l'offerta. Egli partecip\u00f2 invece alla Campagna di Orthez ed alla vittoria finale a Tolosa.\nAll'inizio del 1815, per la sua grande distinzione nei combattimenti in Spagna e per il rinnovamento dei gradi dell'ordine stesso, egli venne nominato Cavaliere di Gran Croce dell'Ordine del Bagno di cui gi\u00e0 era stato investito in precedenza come compagno cavaliere.\nLa morte a Waterloo.\nQuando Napoleone torn\u00f2 dall'isola d'Elba, Picton, su richiesta di Wellington, accett\u00f2 l'alto comando dell'esercito anglo-olandese. Era stato pesantemente ferito alla Quatre Bras il 16 giugno, ma si era ripreso facilmente ed era tornato al comando delle sue truppe. Il suo nome comparve dunque tra gli invitati al Ballo della duchessa di Richmond che si tenne il 15 giugno, la sera della battaglia di Quatre Bras.\nA Waterloo due giorni dopo, mentre si trovava al comando della 5th Infantry Division, nel tentativo di schiacciare con valore \"uno dei pi\u00f9 pesanti attacchi del nemico alle nostre posizioni\", venne colpito alla tempia da una palla di moschetto, rendendolo la vittima di pi\u00f9 alto grado nella battaglia tra le forze alleate. Dal momento che la sua uniforme non era giunta in tempo, egli aveva dovuto combattere la battaglia in redingotte. Il folklore gallese riporta che prima della sua morte il suo cappello gli fosse stato portato via da una palla di cannone, ma questo particolare non \u00e8 supportato da alcuna fonte storica. Secondo un'altra leggenda, Picton non era in redingotte, bens\u00ec nella sua tenuta da notte e che si era messo in testa il cilindro perch\u00e9 era l'unica copertura che avesse trovato. Un'altra versione ancora vuole che sia stato uno dei suoi uomini a colpirlo per il tanto odio che la truppa aveva verso di lui. Nessuna di queste versioni \u00e8 stata supportata da fonti.\nAnnunciando la morte di Picton nel suo tipico stile laconico, Wellington scrisse al Ministro della Guerra, Lord Bathurst:\nVostra signoria osserver\u00e0 come una tale disperata azione non poteva essere combattuta e che nessun vantaggio ne poteva derivare senza una grande perdita; inoltre sono desolato in aggiunta per la morte del tenente-generale sir Thomas Picton, ufficiale che Sua Maest\u00e0 ha perduto e che in diverse occasioni aveva avuto modo di distinguersi in servizio; ed egli \u00e8 caduto, gloriosamente, guidando la sua divisione in carica con le baionette, in uno dei pi\u00f9 terribili attacchi del nemico alle nostre posizioni.\nIl suo corpo venne riportato a Londra e sepolto nella cappella di famiglia nella Chiesa di St George's, Hanover Square. Gli venne eretto un monumento pubblico alla memoria nella St Paul's Cathedral, per ordine del parlamento, e nel 1823 glie ne venne eretto un altro a Carmarthen con una sottoscrizione, a cui anche il re contribu\u00ec con un centinaio di ghinee."}
{"id": "570885", "revid": "729019", "url": "https://it.wikipedia.org/wiki?curid=570885", "title": "CIM-10 Bomarc", "text": "Il Bomarc \u00e8 un missile terra-aria, che fu sviluppato nel corso degli anni cinquanta, negli Stati Uniti. Si tratta di un imponente sistema d'arma per la difesa aerea a lungo raggio che divenne a causa dei suoi costi esorbitanti uno dei pi\u00f9 controversi e costosi progetti mai sviluppati per il ruolo della difesa aerea. Esso era la dimostrazione dello straordinario potere industriale e tecnologico nordamericano di quel periodo, ma venne ampiamente criticato per vari motivi. Si trattava di un di intercettore supersonico teleguidato, propulso da due statoreattori, un raggio di azione di 370\u00a0km nel primo modello, successivamente raddoppiato. Esso era, assieme al RIM-50 Typhon LR e al LIM-49 Nike Zeus, un sistema d'arma molto evoluto per l'epoca, ma costava quanto un caccia intercettore; costruito in poche centinaia di esemplari, vantava prestazioni eccezionali. Un test in cui la seconda versione intercett\u00f2 un bersaglio supersonico a oltre 700\u00a0km di distanza e 30000 metri di quota ne furono la dimostrazione.\nOrigini.\nUn anno dopo la fine della Seconda guerra mondiale l'aeronautica degli Stati Uniti, all'epoca ancora chiamata USAAF, richiese una serie di nuove armi per la difesa dello spazio aereo, i missili contraerei, in 3 modelli diversi. Queste realizzazioni erano di tipo strategico, e le prestazioni richieste erano ampiamente superiori alle possibilit\u00e0 tecniche dell'epoca.\nUno dei 3 tipi soltanto venne completato, in associazione tra la Boeing e la \"Michigan Aeronautical Research Center\". Il nome, Bomarc, deriv\u00f2 dalle iniziali dei 2 enti che lo crearono. Le specifiche erano eccezionalmente severe, perch\u00e9 si trattava di un missile supersonico con un raggio di 885\u00a0km. Di conseguenza lo sviluppo port\u00f2 via molto tempo e il primo lancio avvenne solo nel 1957, ben 11 anni dopo l'emissione dei requisiti operativi del nuovo sistema d'arma.\nTecnica.\nSviluppato come intercettore senza pilota supersonico, il Bomarc era un missile straordinario, con soluzioni talmente sofisticate e che esso venne considerato a tutti gli effetti un'arma strategica. Originariamente questo sistema d'arma necessitava di un tempo di preallerta di 2 minuti prima del lancio, che fu successivamente ridotti a 30 secondi nelle versioni successive. La portata, che consentiva ad un'unica batteria di coprire un ampio spazio e quindi risultare almeno in teoria pi\u00f9 economica rispetto a sistemi a portata pi\u00f9 ridotta non era una delle principali peculiarit\u00e0.\nIl missile aveva sia le dimensioni che le sembianze di un aeroplano, ed era dotato di estremit\u00e0 alari rotanti che fungevano da alettoni, di una deriva con la cima incernierata che fungeva da timone e infine di piani di coda servocomandati per controllare la quota.\nL'apparato elettronico di bordo era molto sofisticato, dal momento che si trattava del primo missile capace di portare un sistema di autoguida radar internamente alla sua struttura, che assicurava l'autonomia nell'acquisizione del bersaglio nella fase finale.\nI motori e le prestazioni in generale erano oggetto di grande attenzione e investimenti economici. Il missile era alloggiato in un contenitore corazzato semplicemente chiamato \"coffin\" (bara) che si apriva a valva e permetteva alla rampa di elevarlo, per poi decollare verticalmente, sotto la spinta di un motore a razzo Aerojet-General \"LR59-AJ-13\" da 15876 kgs, funzionante ad acido picrico e cherosene JP-4. Dopo pochi secondi, raggiunta la velocit\u00e0 necessaria il missile azionava i due statoreattori Marquardt \"RJ43-MA-3\", che funzionavano con benzina a 80 ottani, sviluppando 4536 kgs ciascuno. Essi erano sistemati sotto il missile e azionavano i comandi aerodinamici fornendo loro energia. Il missile saliva con rotta preprogrammata fino a 19000 metri, poi dalla salita rovesciata piegava e andava orizzontale con una mezza rotazione. Successivamente accelerava fino a una velocit\u00e0 molto alta, mach 3, e la manteneva grazie alla riserva di carburante per circa 5-6 minuti, raggiungendo portate massime di 370\u00a0km.\nIl volo ad alta quota, che dava una ridotta resistenza aerodinamica e la spinta, sufficiente per un rapporto di oltre 1,5 kgs per kg, permetteva di raggiungere velocit\u00e0 molto elevate, che comunque comportavano un forte riscaldamento delle parti pi\u00f9 esposte al flusso d'aria.\nIn tale fase, veniva guidato in volo dai radar del SAGE, il sistema di difesa aerea semi-automatico realizzato dagli americani negli anni '50. A 16\u00a0km dal bersaglio il missile attivava il radar Westinghouse \"DPN-34\" e lo attaccava in maniera autonoma. Va detto anche, che il missile, essendo munito di esoreattori, poteva raggiungere tangenze di - al pi\u00f9 - 30 km.\nNel 1957 con un missile Bomarc fu condotto un lancio contro un bersaglio X-10 a 14630\u00a0m e mach 1,6. Il lancio avvenne dalla base di Patrick, in Florida, ma il controllo venne eseguito dal centro di Kinstone, NY.\nIl primo modello di Bomarc fu inizialmente designato F-99, come un caccia intercettore. Esso venne ribattezzato come IM-99A e infine come CIM-10A (dal 1962). L'entrata in servizio, ben 14 anni dopo il lancio del programma, avvenne nel 1960.\nServizio e versioni.\nIl Bomarc, che aveva una testata convenzionale o nucleare, era un missile costoso. Nondimeno ne vennero realizzati 366, ciascuno al costo di diversi F-86 da caccia. 1 o 2 gruppi di 28 missili l'uno, con le loro rampe verticali che somigliavano pi\u00f9 a un sistema di lancio spaziale, vennero schierati contro i bombardieri sovietici in 3 basi aeree.\nMa siccome il missile poteva essere migliorato, venne studiato il IM-99B, poi CM-10B. Esso era persino pi\u00f9 impressionante del precedente. Aveva un motore a razzo impulsore Thiokol M51, a propellente solido, che ridusse il tempo di preparazione da 2 minuti a pochi secondi, oltre che migliorare la sicurezza di lancio. In precedenza, infatti, era necessario pompare il combustibile liquido nei serbatoi del booster prima del lancio, e non mancarono gli incidenti. Il nuovo booster era anche pi\u00f9 compatto e questo lasciava pi\u00f9 spazio per i serbatoi degli statoreattori. Cos\u00ec l'IM-99B aveva anche un maggior quantitativo di carburante per i due statoreattori RJ-43-MA-7 da 6350kgs.\nCon tali miglioramenti il missile era in grado di percorrere almeno 700\u00a0km a mach 3 o forse maggiori (la struttura era pensata per mach 4, e la velocit\u00e0 verosimilmente aumentava al diminuire del peso del carburante via via che veniva consumato) e coprendo ad alta quota un totale di 1,3 milioni di km\u00b2 per impianto. Il primo lancio avvenne nel maggio 1959 ed entr\u00f2 in servizio gi\u00e0 dal 1961, dopo aver superato vari problemi iniziali. Durante quell'anno, appena prima di entrare in servizio, abbatt\u00e9 un bersaglio supersonico \"Regulus II\" che volava a 30.500m di quota e a ben 718\u00a0km dal punto di lancio. Nell'ogiva era poi contenuto il primo radar doppler del mondo, il DPN-53 della Westinghouse. Questo, almeno in teoria (considerando l'affidabilit\u00e0 e la tecnologia elettronica di quegli anni, che sui caccia intercettori impieg\u00f2 almeno altri 10 anni per raggiungere risultati accettabili) avrebbe potuto rendere il missile capace di discriminare i bersagli anche in volo a bassa quota.\nIl numero di Bomarc IM-99B costruiti arriv\u00f2 a 349, valore non molto elevato per un missile, che solo in parte poteva essere spiegato dalle prestazioni molto elevate.\nAnche il governo canadese decise nel 1959 di comprare i IM-99B. La produzione dei Bomarc B venne fatta tra il 1961 e il 1965. Non c'\u00e8 dubbio che la difesa aerea del nord-America, tra missili, sistemi radar e caccia intercettori era all'epoca pesantissima e dal costo sproporzionato contro i pochi bombardieri e missili sovietici disponibili per attaccare il territorio nemico.\nMa il sistema era discusso e discutibile, molto pi\u00f9 criticabile del Nike Hercules (costava quanto un caccia pilotato e di certo non ne aveva la flessibilit\u00e0 d'uso) e il concetto di avere una sorta di caccia intercettore teleguidato monouso era estremamente opinabile, specie considerando che esso avrebbe potuto, uscendo dal controllo, vagare per centinaia di km con una testata nucleare a bordo.\nCos\u00ec venne tolto dal servizio gi\u00e0 nel 1972, dopo circa 10 anni. I canadesi, come gi\u00e0 detto, nell'allora diffusa convinzione che i missili avrebbero sostituito gli aerei nella guerra moderna, acquistarono dei Bomarc con cui ritennero di fare a meno del loro potente intercettore Avro Arrow, che non entr\u00f2 mai in servizio.\nMa dopo 10 anni di servizio i Bomarc e le loro costose rampe di lancio vennero radiati, sostituiti con gli F-101 americani di seconda mano, macchine che gli Arrow avevano gi\u00e0 sconfitto nelle selezioni iniziali, realizzando cos\u00ec uno dei pi\u00f9 famosi casi sulla cattiva gestione delle risorse militari."}
{"id": "570886", "revid": "541053", "url": "https://it.wikipedia.org/wiki?curid=570886", "title": "Doccia", "text": "Si intende come doccia uno strumento che permette all'acqua di scivolare sopra la persona, stando questa in piedi e senza produrre accumulo d'acqua.\nLe docce si possono utilizzare sia in ambito domestico nella stanza da bagno delle case, sia in ambito pubblico e si devono obbligatoriamente usare nelle piscine pubbliche.\nStoria.\nLe origini della doccia risalgono alla Grecia antica e all'antico Egitto, civilt\u00e0 che ce ne hanno tramandate antiche testimonianze, anche se la doccia modernamente intesa nasce nel XIX secolo.\nFu il dottor Merry Delabost, medico della prigione Bonne-Nouvelle di Rouen, a inventare la doccia nel 1872, con lo scopo di garantire un'igiene migliore ai prigionieri. Si trattava di docce collettive, anche se il flusso d'acqua era individuale. \nNel 1879 l'esercito prussiano la rese obbligatoria per i soldati e install\u00f2 docce comuni nelle baracche.\nForme e funzioni.\nIl fare la doccia si realizza fisicamente in una vasca da bagno o in un vano doccia, che dispone di un tubo lungo, flessibile, mobile, orientabile a mano o corto, rigido, fisso nel muro al di sopra della testa del bagnante. Il tubo termina con un dispositivo detto \"soffione\" che distribuisce il flusso in innumerevoli sottili getti di acqua.\nNei vani doccia, generalmente i getti sono posizionati fissi al di sopra della testa della persona; per l'utenza casalinga sono previsti dispositivi che permettono la regolazione in altezza del soffione, in modo da permettere alla persona di posizionare l'uscita del flusso all'altezza pi\u00f9 gradita. In alcuni casi, il flusso \u00e8 distribuito in verticale tramite pi\u00f9 ugelli disposti lungo tutto il corpo, come nelle docce per idromassaggio. \nIl deflusso dell'acqua avviene in corrispondenza di un apposito scarico dotato di sifone, posto nel piano doccia in ceramica o in muratura, o direttamente sul pavimento. In quest'ultimo caso, la planarit\u00e0 del pavimento del vano doccia deve risultare modificata, e presentarsi leggermente concava, con pendenze rivolte verso l'apertura di scarico, per accogliere il deflusso dell'acqua. Per sicurezza, questa soluzione comporta generalmente l'impiego di piastrelle o tappetino antiscivolo. \nLe docce utilizzate nella vasca da bagno hanno un tubo flessibile, terminante con un ugello circolare, il soffione, la cui forma generale ricorda quella di una cornetta telefonica, con il quale l'utente pu\u00f2 orientare il flusso su tutto il corpo o mantenerlo sopra la testa mediante un supporto preventivamente installato. In origine, il tubo flessibile era realizzato in gomma ricoperta da una spirale metallica in ottone cromato, poco durevole, mentre attualmente viene anche realizzato interamente con materie plastiche differenziate. \nIl soffione ha subito alcune evoluzioni: per prevenire l'intasamento dei forellini dei getti da parte del calcare, gli ugelli sono realizzati in silicone. Anche i rubinetti preposti a regolare il flusso dell'acqua hanno subito nel tempo miglioramenti tecnici: attualmente vengono generalmente usati i pi\u00f9 comodi rubinetti miscelatori monocomando, i pi\u00f9 sofisticati dei quali sono dotati di regolazione termostatica.\nBox doccia.\nLe docce moderne sono dotate inoltre di un box doccia, una struttura che chiude e protegge completamente il vano doccia e la piattaforma nella quale cade l'acqua, evitando fuoriuscite e, ove necessario, proteggendo dalla vista attraverso la parziale o totale opacit\u00e0 delle pareti. \nIl box doccia pu\u00f2 essere montato in un angolo del locale, o in una nicchia, a parete, oppure libero, in ambienti di grandi dimensioni.\nLa cabina, solitamente, \u00e8 realizzata da paratie planari o curve, in polimetilmetacrilato traslucido o in vetro temperato o stratificato che circondano i lati liberi del vano doccia. L'utilizzo di vetri di sicurezza impedisce la formazione di pericolose lastre di vetro in caso di rottura accidentale. \nLe paratie sono montate su un telaio, con antine apribili o pareti parzialmente scorrevoli, realizzato in materiali resistenti alla corrosione, come plastica, acciaio, o alluminio anodizzato. Pu\u00f2 essere previsto un trattamento superficiale contro la formazione di depositi e incrostazioni calcaree. Altri modelli possono avere pareti in muratura, fatta eccezione per il vano di accesso, chiuso da un pannello, da una porta, o da un telo di plastica. In alcuni casi, il vano doccia pu\u00f2 consistere in una semplice tenda perimetrale in materiale impermeabile. In ambienti pubblici, le docce sono spesso sprovviste sia di cabina sia di tenda.\nIn Italia la diffusione su larga scala della doccia nelle case di civile abitazione \u00e8 cominciata dalla seconda met\u00e0 degli anni '90, andando via via a soppiantare completamente la vasca che rimane ma solo nei bagni di notevoli dimensioni e generalmente, quando presente \u00e8 del tipo idromassaggio. L'ingombro ridotto rispetto alla vasca e la sua praticit\u00e0 hanno reso la doccia oggi un elemento imprescindibile per l'igiene della persona.\nVantaggi.\nI vantaggi della doccia rispetto alla vasca da bagno sono molteplici:"}
{"id": "570890", "revid": "72396", "url": "https://it.wikipedia.org/wiki?curid=570890", "title": "Hugo Meisl", "text": "Fu una delle maggiori personalit\u00e0 della storia del calcio austriaco nella prima met\u00e0 del secolo scorso. Al termine della sua carriera di giocatore oper\u00f2 con successo come allenatore e arbitro. Fu in seguito segretario generale della \u00d6FB, la federcalcio austriaca, e dirigente della FIFA.\nNote biografiche.\nHugo Meisl nacque nel 1881 da una famiglia di commercianti originaria della Boemia a Maleschau, allora parte dell'impero di Austria-Ungheria (oggi Malechov, nella Repubblica Ceca). La facilit\u00e0 con cui apprese subito il tedesco spinse la sua famiglia a inviarlo a completare gli studi a Vienna. Fin da giovanissimo Meisl conferm\u00f2 questo suo talento per le lingue apprendendo in seguito l'inglese, lo spagnolo, il francese e l'italiano, cosa che favor\u00ec indubbiamente la sua carriera come dirigente nei massimi organismi calcistici internazionali.\nNella capitale austriaca Meisl si avvicin\u00f2 al Vienna Cricket and Football Club, nel quale milit\u00f2 dal 1900 sino al suo ritiro, avvenuto alla giovane et\u00e0 di ventiquattro anni. All'epoca Meisl era avviato ad una promettente carriera di contabile presso la \"L\u00e4nderbank\": il gioco del calcio fu quindi all'inizio un passatempo secondario, per quanto praticato ininterrottamente. Terminata la sua parabola da calciatore, nel 1905, divenne arbitro. Aveva inoltre gi\u00e0 intrapreso la carriera di dirigente nella \u00d6sterreichischer Fu\u00dfball-Bund (\u00d6FB), che lui stesso aveva contribuito a fondare un anno prima.\nIn qualit\u00e0 di allenatore e poi anche di segretario generale della federazione si occup\u00f2 della nazionale austriaca dal 1912 sino alla morte, avvenuta nel 1937. Interruppe il suo impegno calcistico soltanto per prendere parte alla prima guerra mondiale, da lui combattuta sul fronte dell'Isonzo ottenendo anche una medaglia al valore militare.\nAnche il fratello minore Wilhelm fu tra le altre cose calciatore, venendo convocato in una occasione nella nazionale alpina proprio da Hugo, ed allenatore. Divenuto giornalista sportivo, fu un sostenitore e difensore delle innovative idee tattiche del fratello.\nIl \"Wunderteam\".\nQuelli compresi tra le due guerre mondiali furono gli anni d'oro del \"calcio danubiano\", cos\u00ec detto perch\u00e9 praticato dalle squadre nazionali dei Paesi attraversati dal fiume Danubio: , e , nel cui gioco si ravvisava una cifra comune, basata su un elegante stile di palleggio e notevoli doti atletiche.\nI due moduli di gioco che allora venivano maggiormente utilizzati erano il \"sistema\", ideato dal britannico Herbert Chapman e il \"metodo\", sviluppato da Vittorio Pozzo, CT dell', con cui Meisl operava in stretto contatto. Da allenatore Hugo Meisl oper\u00f2 una sintesi tra questi due schemi, dando vita ad un ibrido fondato sul dinamismo dei ruoli e sul possesso di palla, giocata costantemente raso terra con una fitta rete di passaggi. In sostanza la tattica di Meisl prevedeva un rapido cambiamento nella disposizione dei ruoli in campo a seconda delle fasi di gioco. Il gioco di Meisl esaltava quelle che secondo molti erano le caratteristiche tecniche e atletiche dello stile mitteleuropeo. Con la sua nazionale seppe infatti raggiungere risultati mai pi\u00f9 ripetuti. \nMeisl sedette per la prima volta sulla panchina della sua nazionale a soli trentun anni, il 22 dicembre 1912, e fu un esordio vittorioso, andando a battere l'Italia a Genova per 3-1. Il periodo pi\u00f9 fulgido della nazionale austriaca coincise per\u00f2 con la prima met\u00e0 degli anni trenta. La nazionale biancorossa si guadagn\u00f2 in quel periodo l'epiteto di \"Wunderteam\": la squadra delle meraviglie. Gli annuari statistici riportano una lunga striscia di imbattibilit\u00e0: quattordici risultati utili consecutivi, undici vittorie e tre pareggi, tra il 12 aprile 1931 e il 23 ottobre 1932, a seguito dei quali, il 7 dicembre seguente, Meisl e i suoi giocatori poterono permettersi di andare allo Stamford Bridge di Londra a spaventare la nazionale inglese, venendo sconfitti per 4\u20133, ma dominando il secondo tempo e uscendo tra gli applausi del pubblico. Durante questo periodo, inoltre, quella austriaca fu la prima squadra a battere la sul continente europeo, il 16 maggio 1931, con un rotondo 5-0.\nL'Austria venne sconfitta soltanto un'altra volta prima della semifinale mondiale persa contro l'Italia nel 1934: il 9 aprile 1933 venne battuta dalla Cecoslovacchia per 2-1. Tra l'aprile del 1931 e il giugno del 1934, il Wunderteam perse soltanto tre partite su trentuno disputate, segnando 101 gol.\nCome allenatore Hugo Meisl mise in bacheca gli unici trofei di rilievo della storia della nazionale austriaca: una Coppa Internazionale nell'edizione 1931-1932 ed una medaglia d'argento al torneo olimpico del 1936, nella cui finale la sua squadra dovette arrendersi per 2-1 agli \"azzurri\" guidati da un altro CT altrettanto abile e carismatico: l'eterno amico e rivale Vittorio Pozzo.\nDa segnalare inoltre il quarto posto al mondiale del 1934 (meglio di cos\u00ec sapr\u00e0 fare solo la squadra giunta terza al mondiale del 1954).\nIn totale Meisl sedette sulla panchina d'oltralpe per vent'anni, collezionando 134 presenze, con 72 vittorie, 30 pareggi e 32 sconfitte.\nLa carriera da dirigente.\nSimultaneamente alla sua attivit\u00e0 sul campo, Hugo Meisl diede il suo contributo anche dalla sua scrivania di segretario generale della \u00d6FB. Fu sicuramente la pi\u00f9 importante figura di dirigente austriaco negli anni compresi tra le due guerre mondiali: contribu\u00ec a fondare la federazione nel 1904, ne promosse l'ingresso nella FIFA nel 1907 e si adoper\u00f2 per ospitare il congresso della federazione internazionale nel 1908.\nFu inoltre un convinto assertore della necessit\u00e0 di introdurre il professionismo nel gioco del calcio: in tal modo l'Austria divenne, nella stagione 1924 - 1925 il primo paese dell'Europa continentale ad avere una lega professionista.\nHugo Meisl fu importante non solo per la storia del calcio austriaco, ma anche per quello internazionale. Fu infatti l'ideatore e l'anima organizzativa dei primi grandi trofei sovranazionali regolarmente disputati: la Mitropa Cup per squadre di club e la Coppa Internazionale per squadre nazionali. La prima, per il prestigio assunto, fu la vera e propria antesignana della Coppa dei campioni, mentre la seconda fu la base per il futuro Campionato europeo per nazioni organizzato dall'UEFA.\nPer la sua instancabile attivit\u00e0 di promozione e valorizzazione del gioco del calcio, Meisl ottenne anche un'onorificenza dallo Stato italiano, con la nomina a cavaliere.\nMeisl mor\u00ec improvvisamente nel 1937, appena cinquantaseienne, a causa di un attacco cardiaco. La sua scomparsa gli imped\u00ec di vedere, di l\u00ec a pochi mesi, il suo paese annesso dalla Germania nazista e il suo \"Wunderteam\" smembrato per confluire nella nazionale del Paese invasore."}
{"id": "570891", "revid": "167080", "url": "https://it.wikipedia.org/wiki?curid=570891", "title": "Gentes", "text": ""}
{"id": "570892", "revid": "287204", "url": "https://it.wikipedia.org/wiki?curid=570892", "title": "Geron", "text": ""}
{"id": "570903", "revid": "712828", "url": "https://it.wikipedia.org/wiki?curid=570903", "title": "Had Abbadon", "text": ""}
{"id": "570904", "revid": "712828", "url": "https://it.wikipedia.org/wiki?curid=570904", "title": "Hapes", "text": ""}
{"id": "570905", "revid": "266224", "url": "https://it.wikipedia.org/wiki?curid=570905", "title": "Rover 25", "text": ""}
{"id": "570910", "revid": "6923", "url": "https://it.wikipedia.org/wiki?curid=570910", "title": "MIM-46 Mauler", "text": " \nIl Mauler era un missile superficie aria tattico, il primo ad essere sviluppato dagli USA. Esso era un'arma facente parte di un sistema missilistico semovente antiaereo molto moderno, cingolato, con radar di tiro e 9 missili in file di 3 a corto raggio Mauler. Una versione venne sviluppata anche per la Marina USA. \nO meglio, si cerc\u00f2 di svilupparla, perch\u00e9 i problemi furono tali e tanti che nel 1965 venne terminato il programma, per l'epoca avanzatissimo (paragonabile al Rapier cingolato di 15 anni dopo), per la manifesta incapacit\u00e0 di raggiungere gli obiettivi previsti in termini di affidabilit\u00e0 ed efficienza. Gli USA si ritrovarono costretti allora a rivolgersi ad altre armi, con il Sea Sparrow per la Marina (versione superficie aria dello Sparrow) e i Chaparral per l'esercito (versione SAM del Sidewinder). Il primo era una buona scelta, nell'insieme, il secondo non ha mai totalmente convinto anche se aggiornato in molte componenti. L'Esercito USA ha speso poi un miliardo di dollari per il programma Roland su scafo M109, giusto per metterne in linea 30 lanciatori e 500 missili, e ha speso altro denaro per il missile ADATS antiereo-anticarro, che sebbene prescelto negli anni '80 non \u00e8 mai entrato in servizio. Alla fine si \u00e8 deciso che non c'era bisogno di armi SAM a corto raggio e si \u00e8 radiato anche il Chaparral (inizio anni '90), ponendo fine alla parabola infelice dei missili SAM a corto raggio dell'US Army."}
{"id": "570915", "revid": "712828", "url": "https://it.wikipedia.org/wiki?curid=570915", "title": "H'nemthe", "text": ""}
{"id": "570917", "revid": "399", "url": "https://it.wikipedia.org/wiki?curid=570917", "title": "Passo di Sella", "text": ""}
{"id": "570921", "revid": "287204", "url": "https://it.wikipedia.org/wiki?curid=570921", "title": "Monetazione svizzera", "text": "La monetazione svizzera riguarda le monete emesse dalle diverse autorit\u00e0 nel territorio dell'attuale Confederazione svizzera. Le monete furono coniate per secoli da singole autorit\u00e0 locali, come citt\u00e0, abbazie, vescovati o altri signori feudali. Nei secoli ci furono vari episodi di accordi monetari sia interni alla Svizzera sia con altri territori vicini. Solo con la rivoluzione francese e la nascita della Repubblica Elvetica si ebbe una prima unificazione della monetazione. Con la fine della repubblica il diritto di coniazione torn\u00f2 alle autorit\u00e0 locali, questa volta rappresentate per\u00f2 esclusivamente dai cantoni. Dopo la guerra del Sonderbund, nel 1848, il diritto di coniazione pass\u00f2 dai cantoni alla confederazione e nacque quindi il franco svizzero.\nAntichit\u00e0.\nLe monete pi\u00f9 antiche rinvenute nel territorio svizzero risalgono a popolazioni celtiche (II secolo a.C.). Sono state trovate nel territorio dei attuali cantoni di Argovia, Soletta, Basilea, Berna e Zurigo.\nSi tratta inizialmente di pezzi d'oro e/o argento fusi e in un secondo tempo invece si tratta di monete di imitazione di modelli greci e romani emesse dalle trib\u00f9 dei Reti, degli Elvezi, dei Sequani e degli Allobrogi.\nNon esistono invece zecche ufficiali del periodo romano. Il ritrovamento di tondelli e attrezzi per la coniazione lascia supporre che sia esistita una produzione di monete, anche se minore o forse si trattava di imitazioni se non addirittura di veri e propri falsi. Materiale per coniare \u00e8 stato trovato nei siti di Augusta Rauracorum (Augst nel canton Basilea Campagna) e Vindonissa (Windisch).\nEsistono anche monete romane che in qualche modo si riferiscono alla Svizzera: un aureo coniato da Lucio Munazio Planco, il fondatore di Augusta Rauracorum ed alcuni sesterzi di Adriano, coniati verso il 134-138 d.C., che reca al rovescio la legenda \"EXERCITVS RAETICVS\". Al rovescio \u00e8 raffigurato l'imperatore che si rivolge ai soldati. In alcune versioni Adriano \u00e8 rappresentato in piedi ed in altre sul dorso di un cavallo. Queste monete, (Cohen 578-582) fanno parte di un gruppo di monete abbastanza ampio, tutte con gli stessi tipi, e dedicato ai vari eserciti.\nAlto Medioevo.\nCon la scomparsa dell'Impero romano l'area dell'attuale Svizzera pass\u00f2 sotto l'influenza dei Franchi. Le monete che si ritrovano in maggior numero sono quelle coniate dai sovrani Merovingi. Inizialmente si tratta di monete di imitazione bizantina: si tratta in genere di tremissi, ma a volte anche di solidi, in entrambi i casi cio\u00e8 di monete d'oro.\nNel tardo VII secolo, sul finire del periodo merovingio, inizia anche la produzione di una nuova moneta d'argento il denier.\nNell'alto Medioevo si ha una certa coniazione nelle aree della Svizzera francese. Nel periodo merovingio iniziano a coniare le zecche di Ginevra, Losanna, Vevey, \"Sedunum\" (Sion) e del monastero di \"Agaunum\" (ora Saint-Maurice).\nQueste zecche coniano dei tremissi aurei, con tipi molto semplici, in genere una testa al diritto ed una croce al rovescio. Le zecche si distinguono dalle legende: a Sedunum abbiamo e ad Agaunum il monastero, legato alla leggenda di san Maurizio, pone legende come , (Aganus fecit, Agano coni\u00f2).\nSi hanno anche monete d'argento come quella coniata a Basilea e riportata da Coraggioni.\nNella met\u00e0 dell'VIII secolo ai merovingi succede la dinastia carolingia. Nello stesso periodo gradualmente in Europa si ha il passaggio dalla monetazione di tipo bizantino, basata sull'oro, ad un nuovo tipo di moneta d'argento. Questo passaggio, che inizia con Pipino il Breve fu definita con l'affermazione della monetazione carolingia. Carlo Magno fiss\u00f2 il peso della libra a circa 367 grammi di argento fino. Da una libra si coniavno 240 monete d'argento cui fu dato il nome di denaro (in francese denier, in tedesco Pfenning etc.).\nAnche nelle zecche svizzere fu adottato il sistema carolingio in uso all'epoca e che regoler\u00e0 gran parte della monetazione europea per secoli e sar\u00e0 usato dall'Inghilterra e dal Regno Unito fino al 1972. La libra (fr. \"livre\", ted. \"Pfund\", lat. ed it. \"lira\") era divisa anche in 20 solidi (de. \"Schilling\", fr. \"Sol\").\nLira e soldo erano semplicemente unit\u00e0 di conto.\nIn periodo carolingio ad esempio vengono coniati i denier di \"Agaunum\" che imitano le monete di Ludovico il Pio.\nIn Svizzera si coniano denari anche nelle zecche imperiali di Basilea, Coira e Zurigo.\nXI - XV secolo.\nSolo dopo il mille cominci\u00f2 una produzione sistematica che richiese la creazione di zecche vere e proprie. Le prime furono create dai Vescovi nelle diocesi delle citt\u00e0 pi\u00f9 importanti: Ginevra, Losanna, Basilea, Coira ecc.\nDal 1200 la produzione aument\u00f2 e furono aperte zecche anche a Nyon, Neuch\u00e2tel, Burgdorf, Zofingen e Laufenburg. Le prime monete di valore superiore al \"Pfennig\" furono coniate verso la fine del XIV secolo.\nTuttavia per secoli la produzione non fu mai sufficiente a coprire le esigenze della circolazione monetaria interna e le citt\u00e0 svizzere fecero ricorso a diversi concordati monetari.\nAlla fine del Medioevo tutte le principali zecche svizzere erano gi\u00e0 attive.\nXVI - XVIII secolo.\nAlla fine del Medioevo, in Svizzera, come in gran parte dell'Europa, esisteva una grande quantit\u00e0 di differenti monete che obbligavano a frequenti cambi e che rendevano difficile i commerci, giacch\u00e9 con il cambio veniva perso parte del valore della moneta. Questo stato di cose spinse spesso le citt\u00e0 alla ricerca di patti o alleanze monetarie che definissero una politica monetaria con un'unica moneta.\nAccanto alle alleanze monetarie si avevano a volte semplici accordi monetari che regolavano la circolazione delle monete nei vari stati fissando le regole di scambio.\nGi\u00e0 nel XV secolo c'erano state alleanze monetarie come il \"Rappenm\u00fcnzbund\", il \"Riedlinger M\u00fcnzbund\" ed un'altra alleanza con Zurigo, Lucerna, Uri, Svitto, Untervaldo, Zugo e Glarona.\nVerso la met\u00e0 del XVI secolo Zurigo spinse per l'adesione dei cantoni al sistema monetario imperiale ma sia gli interessi economici divergenti che la volont\u00e0 di essere autonomi portarono al rifiuto.\nInvece nelle stesso periodo Berna, forte anche della conquista del Vaud del 1536, inizi\u00f2 a stipulare accordi con Friburgo, Soletta, Neuch\u00e2tel, il Vallese e Ginevra.\nIn seguito al processo d'inflazione a cavallo tra il XVI ed il XVII secolo causata dall'argento del Per\u00f9, ci fu la crisi del 1620-23 (\"Kipper- und Wipperzeit\") e gli accordi divennero pi\u00f9 ampi ed in linea di massima i cantoni maggiori riuscirono di fatto ad indirizzare la politica monetarie dei cantoni pi\u00f9 piccoli: Berna influenz\u00f2 Soletta e il Vallese, mentre Zurigo influenz\u00f2 Svitto. Altri cantoni subivano influenze diverse, ad esempio il Canton Ticino quella di Milano).\nAnche nel XVIII secolo, su iniziativa di Zurigo, Berna, Friburgo e Soletta, ci furono tra il 1714 ed 1724, diversi tentativi per uniformare le moneta. Nel 1757 si cerc\u00f2 di unificare almeno qualche elemento. Tuttavia i rapporti, anche monetari, con gli stati stranieri confinanti impedivano alle aree periferiche della Svizzera di aderire ad un accordo confederale. Accordi furono perci\u00f2 stipulati solo tra cantoni che avevano stretti rapporti economici come ad esempio Appenzello con San Gallo o le \"Tre Leghe\".\nL'unit\u00e0 monetaria fu forzatamente trovata con la creazione della Repubblica Elvetica.\nRepubblica Elvetica (1798 - 1803).\nIn Svizzera fino al 1798 l'emissione di monete era rimasto privilegio di molte e varie autorit\u00e0: cantoni, citt\u00e0, signori feudali laici ed ecclesiastici.\nCon la creazione da parte dei francesi della Repubblica Elvetica per la prima volta fu introdotta un'unica moneta per tutto il territorio Svizzero, cui fu dato il nome di \"Franken\".\nFu scelta il sistema monetario che era gi\u00e0 in uso a Basilea, Soletta e Berna, utilizzando il piede bernese che prevedeva un \"Franken\" da 0,476 (900/1000) grammi d'oro a fronte dei 0,323 (900/1000) del Franco francese.\nLe monete erano ancora di tipo moderno anzich\u00e9 contemporaneo, cio\u00e8 il tondello era pi\u00f9 largo (e meno spesso) rispetto alle monete che gli altri paesi europei avevano iniziato a coniare nello stesso periodo.\nMonete cantonali: 1803 - 1848.\nDopo l'Atto di Mediazione il diritto di coniazione torn\u00f2 ai singoli cantoni. Invece non furono pi\u00f9 attive le vecchie zecche feudali.\nCessarono quindi di lavorare definitivamente le zecche dei vescovi di Basilea, di Coira (\"Chur\"), Sion (\"Sitten\"), delle citt\u00e0 di Coira (\"Chur\"), San Gallo, degli abati di Disentis, Einsiedeln, Fischingen, Rheinau, dei signori di Haldenstein, di Reichenau, di Neuch\u00e2tel. Tutte queste autorit\u00e0, che nel XVIII secolo avevano ancora coniato, non emisero pi\u00f9 monete nel XIX secolo.\nIl sistema pi\u00f9 diffuso era quello di Berna cos\u00ec articolato:\nOltre alle monete citate furono coniati dobloni d'oro da 16 Franken. Pesavano 7,64 g al titolo di 900/1000. Quindi il \"Franken\" valeva 0,478 grammi in lega e 0,42975 di fino. Il valore era molto simile a quello delle monete della \"Repubblica Elvetica\". Il Franco francese valeva 0,2907 g di fino ed il rapporto era 1,48 a favore delle monete svizzere. Nel 1848, al momento del passaggio dalla monete cantonali al Franco svizzero, sar\u00e0 applicato questo cambio.\nMonete precedenti, ancora in circolazione, erano cos\u00ec valutate:\nI cantoni emisero le seguenti monete:\nConcordato.\nNel 1825 alcuni cantoni fecero un accordo (\"Concordato\") per uniformare i tipi e soprattutto i valori delle monete: Argovia, Basilea, Berna, Friburgo, Soletta, Vaud.\nL'accordo prevedeva l'emissione di monete con i seguenti nominali: 5, 2\u00bd, 1 e 1/2 \"Batzen\" e di 1 \"Kreuzer\" (= 1/4 \"Batzen\")\nAl rovescio delle monete c'era una croce con \"\"C\" al centro e la scritta \"die concordier(enden) Cantone der Schweiz\" (I cantoni concordanti della Svizzera). Per Vaud la scritta era in Francese: \"Les cantons concordants de la Suisse\"\".\nAl diritto ogni cantone poneva il proprio stemma.\nObbiettivo del \"Concordato\" era eliminare l'eccesso delle proprie monete frazionali e vietare le monete di minor valore provenienti dal resto della Svizzera.\nLa maggior parte delle monete fu coniata nel 1826. Le ultime furono coniate a Vaud nel 1834.\n\"Conf\u0153deratio Helvetica\" (1848 - ).\nDopo la Guerra del Sonderbund (1848) una nuova costituzione pose termine alla grande indipendenza di cui godevano i cantoni trasformando la Svizzera in uno stato federale, pur mantenendo il nome di confederazione.\nFu emanata una Costituzione e il diritto di emettere moneta fu riservato al governo centrale.\nLe prime monete furono emesse nel 1850. Il piede scelto era quello del Franco francese e la nuova moneta prese il nome di Franco svizzero. Al momento del passaggio dalla monete cantonali al Franco svizzero sar\u00e0 applicato il cambio 1,48 a favore delle monete svizzere, visto in precedenza.\nDal 1865 al 1927 la Svizzera fu uno dei membri della Unione monetaria latina, e di conseguenza era possibile in forma reciproca la libera circolazione delle monete con Francia, Belgio, Italia e Grecia.\nLa zecca ufficiale divenne la Swissmint."}
{"id": "570922", "revid": "729019", "url": "https://it.wikipedia.org/wiki?curid=570922", "title": "FIM-43 Redeye", "text": "Il FIM-43 Redeye \u00e8 stato il primo missile superficie-aria portatile del mondo, con un sensore raffreddato per migliorare le prestazioni.\nLa produzione inizi\u00f2 negli anni sessanta, ma l'arma mancava della capacit\u00e0 di ingaggiare i bersagli frontalmente perch\u00e9 non riusciva a vederli in tale assetto. A parte ci\u00f2, vi erano altri problemi legati al fatto che era un missile di prima generazione. La sua capacit\u00e0 di ingaggio in certi ambienti era addirittura inferiore a quella del pi\u00f9 semplice SA-7, senza testata raffreddata.\nNonostante ci\u00f2, tale era la disponibilit\u00e0 economica della difesa USA che oltre 88.000 vennero costruiti in pochi anni, circa 10 per aereo sovietico, e rimasero a lungo in servizio nell'attesa di essere sostituiti dagli Stinger.\nL'organico era di una sessantina di lanciatori per divisione di fanteria. Alcuni esportati, ma senza grandi successi."}
{"id": "570924", "revid": "712828", "url": "https://it.wikipedia.org/wiki?curid=570924", "title": "Honoghr", "text": ""}
{"id": "570931", "revid": "62244", "url": "https://it.wikipedia.org/wiki?curid=570931", "title": "Roland (missile SAM)", "text": "Il Roland, conosciuto anche come Roland SAM o MIM-115 Roland, \u00e8 stato un prodotto di successo del consorzio franco-tedesco Euromissile (adesso MBDA).\nEsso verte su di un missile da circa 60\u00a0kg, radioguidato e molto preciso, da 6\u00a0km di gittata e mach 1,5. Esso \u00e8 lanciato da una rampa binata molto complicata, che ha un magazzino rotante di 4 armi per lanciatore, per un totale di 8-10 missili. Il semovente antiaereo ha i sensori d'ingaggio, ma solo il Roland 2 \u00e8 dotato di radar di ingaggio ognitempo. Usato dalle forze armate di Germania e Francia, su scafi di carri (Marder per i tedeschi e AMX-30 per i francesi) o di autocarri pesanti, ne esiste anche una versione trainata, sistemata su rimorchio e usata dagli argentini alle Isole Falklands. \nIl Roland \u00e8 stato aggiornato con il missile Roland 3, da 1,8 mach 8\u00a0km di gittata, poi \u00e8 stato sviluppato dalla LTV americana il Roland 5, con velocit\u00e0 di mach 5 e gittata di 10\u201312\u00a0km, ma esso \u00e8 andato probabilmente solo al Crotale, che nel frattempo \u00e8 stato anch'esso modificato.\n\u00c8 un raro esempio di missile \"straniero\" acquistato dalle forze armate statunitensi."}
{"id": "570933", "revid": "712828", "url": "https://it.wikipedia.org/wiki?curid=570933", "title": "Hypori", "text": ""}
{"id": "570938", "revid": "712828", "url": "https://it.wikipedia.org/wiki?curid=570938", "title": "Iktotch", "text": ""}
{"id": "570939", "revid": "120970542", "url": "https://it.wikipedia.org/wiki?curid=570939", "title": "FSO Syrena", "text": "La FSO Syrena era un'autovettura prodotta dalla FSO dal 1957 al 1972 e la cui produzione \u00e8 poi passata fino al 1983 all'altra fabbrica polacca di automobili, la FSM.\nContesto.\nLa FSO volle realizzare un'auto popolare a tre volumi che costasse molto poco e che fosse equipaggiata con un due cilindri 750 a due tempi, nato inizialmente per muovere le pompe delle autocisterne. Il suo nome proviene dalla mitologia, precisamente dalla sirena, personaggio met\u00e0 umano, met\u00e0 pesce ed \u00e8 inoltre il simbolo della citt\u00e0 di Varsavia, luogo dove avveniva la produzione.\nDopo il primo prototipo presentato nel 1955 la produzione inizi\u00f2 con il modello \"Syrena 100\", seguito dai modelli \"101, 102, 103 e 104\" presentati tra il 1960 e il 1965.\nNel 1965 venne equipaggiata da un motore a tre cilindri di derivazione della non pi\u00f9 operante Wartburg. Nel 1972, dopo una produzione di 177.234 esemplari, la produzione venne spostata agli impianti della Fabryka Samochod\u00f3w Ma\u0142olitra\u017cowych di Bielsko-Bia\u0142a, dove, in altri 11 anni di produzione se ne produssero ulteriori 344.099 esemplari.\nDurante gli anni di produzione se ne ebbero varie versioni, tra cui una coup\u00e9, la \"Syrena sport\", oltre ad alcuni adattamenti per uso trasporto di merci come la \"Syrena Bosto\".\nUsc\u00ec di produzione nel 1983, mentre continu\u00f2 la produzione della Polski Fiat 125p prodotta dal 1968 e poi sostituita dalla Fiat 132. Due autovetture completamente differenti."}
{"id": "570940", "revid": "712828", "url": "https://it.wikipedia.org/wiki?curid=570940", "title": "Ilum", "text": ""}
{"id": "570943", "revid": "38120", "url": "https://it.wikipedia.org/wiki?curid=570943", "title": "Derby della Lanterna", "text": ""}
{"id": "570946", "revid": "47767", "url": "https://it.wikipedia.org/wiki?curid=570946", "title": "Ingo", "text": ""}
{"id": "570947", "revid": "38120", "url": "https://it.wikipedia.org/wiki?curid=570947", "title": "Derby della lanterna", "text": ""}
{"id": "570948", "revid": "712828", "url": "https://it.wikipedia.org/wiki?curid=570948", "title": "Iridonia", "text": ""}
{"id": "570949", "revid": "729019", "url": "https://it.wikipedia.org/wiki?curid=570949", "title": "Thomson-Houston Crotale", "text": "Il missile francese Thomson-Houston Crotale \u00e8 un'arma di difesa aerea a breve raggio con capacit\u00e0 multiruolo, che \u00e8 diventato, negli anni settanta soprattutto, uno dei sistemi meglio conosciuti e pi\u00f9 diffusi a livello mondiale nella sua categoria. Precedentemente prodotto dalla Matra, in seguito esso ha avuto altri aggiornamenti che lo hanno reso migliore e pi\u00f9 temibile, con l'impiego di tecnologie totalmente nuove, tanto che lo si potrebbe considerare un sistema d'arma totalmente nuovo.\nOrigini.\nLa storiografia del missile Crotale e pi\u00f9 in generale del sistema missilistico di cui \u00e8 munizione parte da molto lontano rispetto alla Francia, e precisamente dal Sudafrica. Questa nazione, nonostante i problemi politici dati dal regime di Apartheid cercava di ammodernare gli armamenti che aveva, per lo pi\u00f9 di origine inglese, e che oramai, dopo vari anni dall'acquisto di molti di essi, cominciavano ad essere obsoleti.\nCos\u00ec i Sudafricani passarono, gi\u00e0 all'inizio degli anni sessanta un ordine all'allora Thomson-Houston, poi diventata nota come Thomson-CSF, per un sistema missilistico antiaereo di nuova generazione, capace di offrire elevate prestazioni di ingaggio contro gli aviogetti ad alte prestazioni e possibilit\u00e0 di ingaggio ognitempo. La sua progettazione inizi\u00f2 quindi per costituire un miglioramento sensibile ai missili Tigercat, fratelli terrestri dei Seacat, affidabili e mobili, ma troppo lenti in volo e privi di capacit\u00e0 notturne.\nL'arma venne denominata \"Cactus\" e cos\u00ec \u00e8 rimasta nota in Sud Africa nei decenni a seguire. La Thomson era la responsabile della progettazione generale, ma per quello che riguarda il missile di per s\u00e9 venne tirata in gioco l'allora Engins Matra, che era specializzata nel settore missilistico, segnatamente in quello aria-aria. Il connubio tra le diverse competenze produsse il sistema Cactus, che venne consegnato al Sudafrica tra il 1971 e il 1973.\nNel frattempo il nuovo prodotto, nato come contratto export (in un'epoca in cui i costi di sviluppo erano ancora abbastanza modesti da rendere possibile questo tipo di iniziative), finiva per interessare anche altri operatori. Il nome con cui esso \u00e8 stato conosciuto subiva nel frattempo un cambiamento.\nIl sistema missilistico Crotale.\nQuesto sistema d'arma \u00e8 costituito essenzialmente dal veicolo di lancio, le apparecchiature elettroniche del sistema d'arma di per s\u00e9 e naturalmente, il missile Crotale.\nVeicolo.\nPer dare al mezzo una mobilit\u00e0 autonoma sono stati costruiti degli speciali mezzi di lancio, che hanno il compito di portare armi e sensori. Essi sono degli Hotchkiss-Brandt 4x4, leggermente blindati, con una serie di martinetti che sollevano le ruote dal terreno quando vengono messi in postazione di lancio. Questo, naturalmente, riduce la rapidit\u00e0 di azione, ma non \u00e8 veramente importante, perch\u00e9 il sistema d'arma non \u00e8 veramente dotato di caratteristiche campali. Infatti, il motore \u00e8 elettrico, caratteristica unica per un blindato, e che non giova all'autonomia operativa e ad altre caratteristiche di mobilit\u00e0 complessiva. La struttura vede le ruote assai distanziate, per cui non vi \u00e8 evidenza di caratteristiche di mobilit\u00e0 che non siano su strada ed entro distanze non elevate. Il motivo per cui questa scelta sia stata fatta non \u00e8 ben noto.\nSistema d'arma.\nI veicoli sono di 2 tipi diversi: ogni batteria ha 2 o 3 lanciamissili, e un veicolo radar di acquisizione. Questo mezzo ha un grande radar di scoperta chiamato MIRADOR IV, con portata tipica, verso aerei tattici, di 18\u00a0km. Esso ha un calcolatore digitale, cosa non trascurabile per le tecnologie degli anni sessanta-settanta, consolle visive e sistemi di collegamento dati. Essa ha potenza di elaborazione sufficiente per seguire 12 bersagli contemporanei.\nI veicoli di lancio sono invece dotati di una torretta con 4 tubi di lancio per missili, dotati di una copertura protettiva anche frontale per il missile trasportato all'interno. Tra le due coppie di lancio vi \u00e8 un radar di inseguimento bersaglio. Dopo avere localizzato un bersaglio, e avuta conferma che sia ostile, il veicolo radar passa tramite datalink i dati ad un veicolo-rampa, che \u00e8 a sua volta dotato di varie apparecchiature, come un elaboratore digitale proprio, radar inseguimento, telecamera per l'inseguimento in caso di forti ECM e altro ancora, tra cui ovviamente anche il sistema datalink, possibile sia via cavo (800\u00a0m max.), che via radio (3\u00a0km). La prassi \u00e8 di lanciare 2 missili a breve distanza, per assicurare la massima probabilit\u00e0 di colpirlo, visto che almeno un 5-10% delle armi lanciate malfunziona normalmente e che affrontare 2 ordigni a breve distanza l'uno dall'altro rende pi\u00f9 probabile abbattere l'aereo.\nLa guida dell'arma \u00e8 radiocomandata, con il radar che insegue il bersaglio e il sistema di tiro che insegue sia esso che la posizione dei missili, correggendone la posizione e portandola verso quella dell'aereo ingaggiato.\nMissile.\nDesignato R.440 dalla Matra, si tratta di un'arma assai snella e dalla sagoma simile a quella di una freccia, elegante anche per la colorazione: rosso chiaro per il corpo missile, nero per le superfici di controllo, metallo per la testata. Le superfici di controllo del missile sono 4 cruciformi a prua, con struttura a doppio delta, mentre per il controllo di stabilit\u00e0 vi sono altrettante alette a poppa, pi\u00f9 grandi, con le estremit\u00e0 retrattili per consentire di alloggiare il missile dentro tubi di lancio abbastanza compatti.\nIl peso \u00e8 di 85\u00a0kg, inclusi i 15 per la testata, con spoletta di prossimit\u00e0. Il motore, invece, ha struttura monostadio, come i missili aria aria, che permette in pochi secondi lancia l'arma a mach 2,3.\nLa portata effettiva merita una considerazione a parte, che dimostra quanto, nel caso dei missili, essa sia dipendente dalle condizioni anche quando una di queste, la velocit\u00e0 del lanciatore (=0), \u00e8 prestabilita. Contro un bersaglio in volo a mach 1,2 si possono arrivare 8500\u00a0m e una quota di 3000\u00a0m, ma contro altri tipi la portata \u00e8 diversa:\n-contro bersagli a 200 m/s (verosimilmente in avvicinamento), 12\u00a0km\n-contro elicotteri o bersagli non manovranti: 13\u00a0km\n-contro bersagli a pelo d'acqua: 6,5\u00a0km.\nIn ogni caso la gittata minima nominale \u00e8 di 700\u00a0m, anche se la portata minima effettiva \u00e8 verosimilmente maggiore di 1\u00a0km.\nIl Crotale Navale.\nIl missile Crotale \u00e8 risultato anche idoneo, con una serie di modifiche agli apparati di lancio e di tiro, per l'impiego navale. Il missile \u00e8 presente con una installazione ottupla, con un radar di tiro e sistema di inseguimento missile con camera infrarossa al centro della stessa, tra i due gruppi di lanciamissili. Nel modello base un operatore controlla il sistema in un locale con una consolle e un elaboratore di bordo.\nDopo l'aggancio da parte dei radar della nave di un bersaglio aereo viene passata l'informazione all'apparato radar-ottica della torretta. La guida avviene lanciando il missile verso il bersaglio, correggendone la rotta. A pelo d'acqua viene utilizzata la tecnica differenziale IR, basata sulla misurazione dello scarto angolare tra la posizione del missile e quella del bersaglio. La detonazione come al solito, avviene per spoletta di prossimit\u00e0, con una mezza dozzina di kg di esplosivo, e un sistema di ritardo a tempo che permette di concentrare le schegge sulla parte pi\u00f9 vulnerabile del bersaglio, i fianchi.\nLe installazioni sono state varie: la prima si chiama 8S, con struttura base. La necessit\u00e0 di compattare la struttura per navi pi\u00f9 leggere ha portato alle versioni modulare 8MS e 4MS, con 8 e 4 missili pronti al lancio. La leggerezza dell'installazione permette a navi di 500\u00a0t., almeno nominalmente, di portare questi missili, che sono capaci di intercettare bersagli tra i 4 e i 5000\u00a0m con buone possibilit\u00e0 di colpire anche missili antinave a volo radente, sebbene non siano noti esperimenti contro missili Exocet. Da notare che la portata \u00e8 in ogni caso non molto diversa da quella che ha tipicamente il missile britannico Sea Wolf, ovvero 6,5\u00a0km contro bersagli a pelo d'acqua, praticamente la met\u00e0 di quella massima.\nA parte questo, per quanto il missile sia relativamente leggero, esso pu\u00f2 consentire un utile impiego secondario antinave, specie contro piccoli bersagli navali, difficilmente ingaggiabili altrimenti.\nServizio ed evoluzione.\nIl missile \u00e8 entrato ben presto nella competizione nazionale ed internazionale per le armi a corta gittata antiaeree di tipo moderno. Con una massa assai inferiore, esso garantiva prestazioni paragonabili, per esempio, a quelle del pi\u00f9 grande missile SA-8 Gecko/SA-N 4, anch'esso navalizzato.\nI contratti di acquisto sono giunti ben presto da almeno 6 Paesi di 4 continenti, come Cile, Libia, Egitto. Ma il cliente pi\u00f9 importante \u00e8 stata l'Aeronautica Francese, che ha ordinato non meno di 80 unit\u00e0 di fuoco (nel senso di veicoli rampa, non di batterie) Crotale. I compiti, in ogni caso, sono determinati da quella che \u00e8 la principale debolezza del sistema, ovvero la ridotta mobilit\u00e0 tattica (per via dei veicoli e dei sistemi dati). Quindi, sono state soprattutto le basi aeree ad essere protette dai Crotale.\nLa Marina Francese, come anche quella saudita, ha adottato invece il Crotale Navale, con in genere, 1 installazione ottupla per nave, eccezionalmente 2 (Portaerei Foch), e 26 missili. Tra le navi dotate di questo sistema, le fregate Gorge Leguyes, e le Medina saudite.\nIl missile non \u00e8 stato impiegato in guerra, almeno ufficialmente. Se vi erano missili di questo tipo a difendere Tripoli e Bengasi (cosa verosimile) essi sono forse entrati in azione nel 1986 contro aerei americani. Tuttavia, risulta che qualche unit\u00e0 sia servita agli iraniani per imbastire una produzione della loro versione nazionale, e tali sistemi sarebbero stati presi agli iracheni durante la guerra.\nLa versione \u00e8 stata chiamata SHAHAB THAQEB, ed ha una piattaforma trainata, con radar Contraves Skyguard svizzero piuttosto che l'originale Mirador IV. Le prestazioni sono dichiarate in 750\u00a0ms di velocit\u00e0, 5500\u00a0m di quota, 12\u00a0km di gittata. Esse hanno una leggera superiorit\u00e0 sull'originale, ma non \u00e8 chiaro se sia frutto di miglioramenti o solo di dichiarazioni pubblicitarie.\nLa produzione del Crotale iraniano \u00e8 stata possibile grazie anche alla collaborazione cinese, anzi, non risulta molto credibile che gli iracheni abbiano mai avuto i lanciatori Crotale. Quello che appare certo \u00e8 la fornitura cinese di missili di questo tipo.\nAnche la Cina ha avuto infatti tali missili, con tanto di produzione locale. Essi sono stati chiamati HY-7/FM-80, con versione migliorata chiamata (per l'export) FM-90. In pratica, la Cina non ha trascurato la produzione di quasi nessun tipo di missile occidentale od orientale con licenze o solo copie.\nUn lanciatore di questi Crotale \u00e8 presente anche sui cacciatorpediniere classe Luhai (1-2 unit\u00e0), forse in attesa di essere sostituito da un'arma pi\u00f9 potente data la massa della nave. Per i cinesi \u00e8 sempre stato un problema trovare missili SAM (contrariamente agli SSM, evidentemente meno impegnativi nonostante le maggiori dimensioni) per le proprie navi.\nLa mancanza di mobilit\u00e0 tattica ha impedito, invece, ai sudafricani di schierare i Cactus con le loro truppe avanzate in Namibia e Angola. Da questo punto di vista il limitato Tigercat \u00e8 stato pi\u00f9 utile, anche se senza risultati in termini di abbattimenti.\nShanine.\nLe possibilit\u00e0 del Crotale come missile e anche sistema elettronico erano frustrate dalla loro piattaforma di lancio, sostanzialmente limitata. Ma l'arma di per s\u00e9 era la migliore della categoria, e batteva in portata sistemi come i pi\u00f9 leggeri Rapire inglesi e Roland franco-tedeschi. Cos\u00ec ad un certo punto venne approntato un sistema di lancio migliorato, anche stavolta per via di una commessa estera, quella passata dall'Arabia Saudita, che aveva il modello base ma non ne era soddisfatta.\nIn cerca di un SAM realmente mobile, che fosse s\u00ec maggiormente dispendioso se inteso solo per operazioni di difesa, ma anche mobile a sufficienza per coprire l'esercito, richiese l'integrazione con lo scafo di un carro armato in dotazione, l'AMX-30. La fornitura, dopo l'approntamento del prototipo nel 1979, ha avuto luogo tra il 1982 e l'anno dopo. Non vi sono state altre commesse.\nLo Shanine, chiamato anche SICA, \u00e8 stato sviluppato sempre dalla Thomson e dalla Matra. Esso ha una componentistica basata sul precedente, ma assai migliorata. Il veicolo radar, sempre con un raggio utile di 18\u00a0km ha adesso la capacit\u00e0 di memorizzare 40 bersagli e seguirne 18. Il veicolo radar controlla fino a 4 unit\u00e0 di fuoco. Queste sono sempre equipaggiate di un radar di tiro e di una telecamera per l'uso in caso di intense ECM, ma i missili sono 6 e non pi\u00f9 4.\nIl radar di tiro ha un triplo canale, per cui una volta che i missili sono stati lanciati, e il sistema TV li rileva, vengono portati nel fascio di inseguimento del radar stesso. Questo avendo un triplo canale pu\u00f2 controllare il bersaglio e fino a 2 missili. Esso funziona in alternativa con un back-up televisivo, il tutto \u00e8 quindi simile al Crotale. I collegamenti ora sono solo con apparati di tipo microonde e non pi\u00f9 anche cavo.\nLa struttura dell'AMX-30 d\u00e0 una significativa protezione all'equipaggio, (certamente non ai 6 missili, posti in colonne di 3 ai lati della torretta), e la velocit\u00e0, autonomia, mobilit\u00e0 sono del tutto adatti per scortare le unit\u00e0 campali in azione. Il missile \u00e8 chiamato R.460, con lunghezza di 3,15\u00a0m, peso 100\u00a0kg, diametro 15,6cm, ap. Alare 59cm. Esso \u00e8 sensibilmente pi\u00f9 pesante e potente del Crotale, e pu\u00f2 essere sostenuto da un motore capace di bruciare, essendo a doppio stadio (di produzione SNPE), per l'80% del tempo in pi\u00f9 rispetto al tipo monostadio del Crotale.\nLe prestazioni sono migliorate e la tangenza arriva a 6000\u00a0m, la portata a 10-13\u00a0km, mentre la velocit\u00e0 non \u00e8 invece superiore (mach 2). Il sistema \u00e8 stato fornito in 36 esemplari, assieme a 53 cannoni binati da 30\u00a0mm AMX-30VDA, per la difesa ravvicinata, specie nel delicato momento di ricarica dei missili Shanine, che come i pi\u00f9 leggeri Crotale, hanno bisogno a maggior ragione di una autogr\u00f9.\nUn sistema simile venne approntato anche per la gara indetta dall'US Army per dare un sostituto al missile Chaparral. Designato Liberty era un apparato decisamente ambizioso, armato con 6 missili pronti al lancio e 2 cannoni da 25\u00a0mm. M242 Bushmaster (come quelli del M2/M3 Bradley). Lo scafo era invece quello dell'M1 Abrams. La torretta aveva lo stesso sistema di tiro dello Shanine, con radar TSR 2630 e apparati optronici di visione e comando. Non solo questo, perch\u00e9 in futuro era previsto l'arrivo dei pi\u00f9 compatto missile VT-1, con ben 12 tubi di lancio per armi che sarebbero state ampiamente superiori ai tipi precedenti. Prima di tutto questo, per\u00f2, il Liberty venne sconfitto, mettendo a segno solo in sei casi di 10 i propri colpi, mentre l'ADATS ebbe 8 successi. Magra consolazione fu che i sistemi missilistici basati sul Roland e sul Rapier ottennero risultati anche inferiori. Un'altra \"consolazione\" fu che il costosissimo programma per un nuovo sistema missilistico mobile dell'Esercito USA (con previsione per oltre 500 sistemi) venne poi abbandonato, lasciando anche l'ADATS \"sovrano dell'aria\".\nMa per la tecnologia del missile Crotale si era nondimeno aperta una nuova strada: la partecipazione al programma americano fece da sprone per un notevole salto in avanti, non a caso chiamato 'Nouvelle Generati\u00f2n'(NG).\nIl Crotale NG.\nDurante gli anni ottanta i missili iperveloci cominciarono a diventare realt\u00e0: per missile iperveloce si intende in genere un'arma da mach 3 ed oltre, lanciata da terra. IL primo tipo fu l'ADATS anticarro-antiaereo. Un'altra arma era invece in fase di sviluppo dalla LTV americana, che venne ad un certo punto comprata dalla Thomson. Il nuovo Crotale NG, come anche il Roland 5, avrebbero avuto un missile unificato, capace di superare mach 3,5 e quindi consentire ai sistemi antiaerei una capacit\u00e0 molto migliorata di intercettazione, rendendo assai marginale l'importanza della velocit\u00e0 del bersaglio (almeno se aereo).\nQuesto non arriv\u00f2 in tempo per vedere la vittoria nel concorso americano, che avrebbe potuto, potenzialmente, dare vita al pi\u00f9 potente sistema da difesa aerea tattico mai prodotto, e cos\u00ec l'ADATS grazie alle sue innovazioni e alla versatilit\u00e0 vinse, ma il concorso naufrag\u00f2 ben presto per carenza di fondi (e di obiettivi aerei, con la fine della Guerra Fredda e la supremazia dei cieli saldamente in mano americana).\nIl Crotale NG, impiegante il missile VT-1, ha delle prestazioni di tutto rispetto. Impiegato in effetti soprattutto dal Crotale Navale, si riconosce dai tubi di lancio, ora non pi\u00f9 a forma di \u2018pallottola\u2019 con costolature laterali, ma semplici cilindri allungati, assai anonimi nella loro somiglianza ad altri sistemi similari. Le alette sono state rese del tutto ripiegabili.\nIl sistema di controllo del missile ha apparati di tiro radar e infrarossi, ed \u00e8 impiegato da torrette ottuple, come quelle sistemate sulle Lafayette francesi. La torretta navale \u00e8 chiamata CN-2.\nLa caratteristica pi\u00f9 meritoria non \u00e8 tanto la gittata, che essendo l'arma assai leggera, non \u00e8 superiore a quella del missile precedente, ma la velocit\u00e0, superiore di almeno il 50% e quindi, con un'energia cinetica doppia a parit\u00e0 di massa. \nIl missile \u00e8 capace di raggiungere 8\u00a0km di distanza in 10 secondi, (prima erano necessari almeno 15-20\u00a0s) e di manovrare con accelerazioni laterali di 35g, per poi recapitare una testata da 15\u00a0kg.\nLa velocit\u00e0 di intervento, e la manovrabilit\u00e0 sono quindi molto superiori rispetto ai tipi di missile Roland e Crotale/Shanine precedentemente realizzati, e in attesa dell'ASTER 15 (con lanciatori verticali, testata radar attiva e sistemi di guida migliorati) si tratta di un aggiornamento molto efficiente dei sistemi Roland/Crotale basici, con possibilit\u00e0 di successo, contro bersagli ad alte prestazioni, molto superiori rispetto al tipo precedente.\nIl nuovo missile ha equipaggiato le 5 fregate francesi della classe La Fayette, ha ottenuto successi anche con installazioni terrestri come quelle basata su veicoli XA-181, ma non ha raggiunto il successo del Crotale di prima generazione.\nA partire dal 1987 \u00e8 stato sostituito dal SAHV-3.\nBibliografia.\nEnciclopedia Armi da guerra n. 8 e n. 42\nArticolo su RID 1/03"}
{"id": "570950", "revid": "712828", "url": "https://it.wikipedia.org/wiki?curid=570950", "title": "Jabiim", "text": ""}
{"id": "570953", "revid": "712828", "url": "https://it.wikipedia.org/wiki?curid=570953", "title": "Kabal", "text": ""}
{"id": "570956", "revid": "18379", "url": "https://it.wikipedia.org/wiki?curid=570956", "title": "T\u00e1bor", "text": "T\u00e1bor (in tedesco \"Tabor\") \u00e8 una citt\u00e0 della Repubblica Ceca, capoluogo del distretto omonimo, in Boemia Meridionale; il centro abitato \u00e8 parte di una conurbazione che comprende anche Sezimovo \u00dast\u00ed e Plan\u00e1 nad Lu\u017enic\u00ed.\nStoria.\nPrima dell'edificazione del borgo medievale esisteva gi\u00e0 un castello, di cui \u00e8 rimasta soltanto la torre cilindrica di Kotnov.\nT\u00e1bor fu fondata nel 1420 da un gruppo di fuggitivi, provenienti da Praga, con l'intento di costruire una fortezza hussita nella Boemia Meridionale. I suoi fondatori, seguaci di Jan Hus (ca. 1369-1415), sostenevano la causa hussita proclamando l'uguaglianza sociale, cosicch\u00e9, seguendo un principio molto radicale per il medio evo, fu bandita a T\u00e1bor qualsiasi attivit\u00e0 privata.\nMonumenti e luoghi d'interesse.\nLa piazza centrale, \u017di\u017ekovo n\u00e1m\u0115sti, deve il suo nome al generale hussita Jan \u017di\u017eka, a cui \u00e8 dedicata anche una statua; al centro della piazza si trova una fontana di epoca rinascimentale, mentre sul lato nord vi \u00e8 la chiesa della Trasfigurazione, della seconda met\u00e0 del Quattrocento.\nIl vecchio municipio, edificato nel 1440 e, in seguito, ricostruito in stile rinascimentale, ospita il museo hussita, oltre ad una sala del consiglio del 1515 adornata con volte di elevato valore artistico; sotto l'edificio si trovano alcune gallerie che raggiungono una lunghezza complessiva di circa 14 chilometri, che furono ideate come rifugio contro attacchi nemici o incendi, che rappresentavano un pericolo molto frequente per la cittadina.\nLa citt\u00e0 vecchia ha una struttura tipicamente medievale, costituita da un compatto labirinto di vicoli circondato dalle antiche mura, delle quali sono ancora visibili alcuni tratti; nel cuore del borgo medievale, vicino alle rovine del castello, si erge la Porta di Bechy\u0148e, un edificio risalente al Quattrocento, che oggi ospita un interessante museo di vita medievale."}
{"id": "570957", "revid": "124123", "url": "https://it.wikipedia.org/wiki?curid=570957", "title": "Nick Kenny", "text": "Ha iniziato la sua carriera sportiva nella Nation Rugby League con i Brisbane Broncos con i quali ha giocato dal 2006 a 2011."}
{"id": "570959", "revid": "104485", "url": "https://it.wikipedia.org/wiki?curid=570959", "title": "Urbanesimo", "text": "L'urbanesimo o inurbamento \u00e8 quel processo che consiste nella migrazione di grandi masse di popolazioni dalle campagne alle citt\u00e0. Da un punto di vista sociale, essa \u00e8 riconducibile all'assunzione di uno stile di vita urbano da parte di masse contadine (urbanizzazione).\nIl fenomeno dell'inurbamento ha caratterizzato diverse epoche dell'evoluzione dell'organizzazione (o disorganizzazione) della societ\u00e0 ed \u00e8 iniziato con l'affermarsi dei primi nuclei abitativi organizzati in citt\u00e0, tuttavia la sua forma pi\u00f9 radicale si sviluppa dall'industrializzazione dell'Occidente nel XIX e XX secolo. Seppure con modalit\u00e0 differenti, \u00e8 in atto anche in epoca contemporanea.\nL'evolversi, spesso incontrollato o incontrollabile, delle situazioni e dei movimenti di spostamento verso determinate aree urbane con intensificazione della densit\u00e0 abitativa e di insediamenti produttivi e commerciali ha prodotto, specialmente a partire dalla seconda met\u00e0 del Novecento, agglomerati estesissimi che sono stati chiamati megalopoli, termine usato da J. Gottmann per la prima volta nel 1961 per indicare tale fenomeno.\nRapporti citt\u00e0-campagna prima dell'urbanesimo.\nStoricamente, i fenomeni di urbanesimo sono esistiti sin dalla nascita delle citt\u00e0, avvenuta con la rivoluzione neolitica. \nNel Neolitico, infatti, l'affermarsi dell'agricoltura e dell'allevamento rispetto alla raccolta e alla caccia, produsse la nascita dei primi insediamenti fissi. Alcuni di questi, col tempo, a causa di vari fattori e tra questi principalmente: la posizione strategica (difesa e vie di comunicazione) e la fertilit\u00e0 dei luoghi limitrofi, si svilupparono aumentando di popolazione ed estensione. Questa situazione esercitava un'attrazione sulle popolazioni limitrofe e sui migranti di passaggio. Le motivazioni sono principalmente da ricercarsi nelle carestie, nella ricerca di occasioni di commercio, nella possibilit\u00e0 di organizzare pi\u00f9 agevolmente la propria difesa. Tuttavia, almeno in questa fase cos\u00ec antica, si \u00e8 trattato di spostamenti modesti, riconducibili ora alla fondazione di nuove citt\u00e0, come nel caso di una nuova colonia romana, ora al particolare prestigio che una specifica citt\u00e0 assumeva in un certo periodo storico, come nel caso delle grandi capitali come Roma imperiale, Parigi o Londra.\nInoltre, a periodi di modesto urbanesimo seguivano periodi di disurbanizzazione, spesso riconducibili a carestie, cui corrispondevano pestilenze, che avevano nelle citt\u00e0 un bersaglio privilegiato.\nCaratteristiche fondamentali di questo primo periodo storico furono:\nOvviamente dal neolitico al XIX secolo ci furono moltissime innovazioni, ma nessuna \u00e8 paragonabile a ci\u00f2 che avvenne nel XIX secolo per l'impatto sui processi urbanizzativi.\nLe caratteristiche sopra delineate aiutano a comprendere la forte vulnerabilit\u00e0 alle carestie, dato che era impossibile muovere grandi quantit\u00e0 di viveri da una citt\u00e0 all'altra in tempi rapidi e senza incorrere in un celere deperimento.\nAumento demografico.\nFino al XVIII secolo l'andamento demografico aveva subito oscillazioni di aumento o diminuzione della popolazione in dipendenza da carestie, epidemie e guerre anche pluridecennali. Dal '700 l'aumento demografico in Europa ha un nuovo carattere perch\u00e9 \u00e8 generale ed ininterrotto, con costante diminuzione della mortalit\u00e0 e prolungamento della durata della vita.\nIn altri continenti continuano invece a verificarsi oscillazioni: in Asia la popolazione \u00e8 stata pi\u00f9 numerosa nel 1795 che nel 1800; mentre in Africa la diminuzione o la stagnazione demografica \u00e8 determinata dalle frequenti razzie di schiavi compiute in quel paese.\nDurante la rivoluzione del \u2018700 gli elementi costanti sono stati:\nIl primo Stato ad aver subito questo tipo di rivoluzione \u00e8 stata la Gran Bretagna, infatti la popolazione britannica attorno al 1700 ha iniziato a crescere sempre pi\u00f9 rapidamente. Le cause di questo sviluppo vennero inizialmente attribuite alla riduzione della mortalit\u00e0 e al progresso in campo medico. \nL'aumento demografico \u00e8 dato dall'effetto forbice: riduzione del tasso di mortalit\u00e0 e aumento del tasso di natalit\u00e0; determinati da fattori economici, primo fra tutti \u00e8 il miglioramento alimentare portato dalla rivoluzione agricola. \nL'aumento del tasso di fecondit\u00e0 totale \u00e8 attribuito ai matrimoni pi\u00f9 precoci e alle nascite illegittime, che hanno accompagnato lo sviluppo urbano e la vita di fabbrica. \nL'abbandono delle campagne avviene sia spontaneamente sia perch\u00e9 i contadini vengono cacciati dai proprietari che fanno coltivare i terreni ad affittuari o a salariati, ed apportano notevoli miglioramenti nel modo di coltivare la terra di cui vendono i prodotti agli abitanti delle citt\u00e0.\nInoltre, nei campi vengono applicate nuove tecniche come la rotazione quadriennale e nuove coltivazioni, quali: patate, pomodori, mais e frumento; tutti prodotti importati dall'America. \nCause dell'urbanesimo.\nLe condizioni sopra delineate vengono meno grazie alle grandi trasformazioni di fine XIX secolo, creando le condizioni per l'urbanizzazione.\nIn primo luogo, la rivoluzione agricola, porta la produttivit\u00e0 dei campi a crescere a dismisura e causa fenomeni di disoccupazione di massa presso la popolazione contadina, che migrano verso i centri urbani.\nIn dettaglio: se grazie alle macchine, per ogni contadino si producono quantit\u00e0 sempre maggiori di cibo, per il proprietario terriero sar\u00e0 necessario assumere meno contadini. I piccoli proprietari, invece, difficilmente potranno reggere la concorrenza dell'agricoltura macchinizzata, n\u00e9 potranno permettersi l'acquisto dei nuovi macchinari, quindi venderanno i propri terreni, cercando fortuna altrove. Senza entrare nel merito degli impatti della rivoluzione agraria, basti sapere che tutto ci\u00f2 ebbe come risultato il formarsi di masse di contadini disoccupati, che si spostarono verso le citt\u00e0 alla ricerca di nuove forme di reddito. Conseguenza fu il loro inurbamento e l'assunzione presso i nuovi impianti industriali.\nA questi grandi processi migratori si accompagnarono problematiche sociali (povert\u00e0, sfruttamento della manodopera infantile, ecc) e sanitarie (epidemie come il colera) di enorme rilievo, che portarono alla diffusione delle ideologie socialiste, allo sviluppo della disciplina urbanistica e all'adozione di leggi per risolvere i problemi collegati.\nQuesto primo processo spiega in gran parte il fenomeno dell'urbanesimo del XIX secolo, che tuttavia fu enormemente amplificato dagli altri due processi che distruggono il quadro del capitolo precedente.\nUn secondo fattore che sconvolge il quadro precedente \u00e8 la rivoluzione dei trasporti, contemporanea alla rivoluzione industriale, che porta anche allo sviluppo del sistema ferroviario. \nStoricamente, grandezza e forma delle citt\u00e0 sono state determinate dal mezzo di trasporto dominante. Nelle citt\u00e0 preindustriali, questi erano i piedi, cui corrispondevano nuclei urbani di dimensioni ridotte.\nIl trasporto su rotaia, con una velocit\u00e0 pi\u00f9 elevata, fornisce quindi un'ulteriore spinta ai processi in atto. A livello regionale collega fra di loro le citt\u00e0 di maggiori dimensioni, permettendo di vendere su mercati diversi i surplus di cibo, mentre a livello locale permette, grazie ai tram, spostamenti urbani pi\u00f9 veloci.\nIl mezzo su rotaia, a livello urbano, collega soprattutto le aree residenziali con quelle lavorative, i grossi stabilimenti industriali. \nUn terzo fattore \u00e8 costituito dalle tecniche di conservazione dei cibo, come la conservazione in latta o la refrigerazione, che hanno ulteriormente contribuito a impedire il rischio di carestie, sostenendo la diffusione di variet\u00e0 di cibo nei mercati. \nRicapitolando: l'urbanesimo \u00e8 possibile laddove vi sia un aumento del surplus di cibo prodotto dalle campagne, ed \u00e8 base per la rivoluzione industriale. Successivamente, la rivoluzione industriale stessa incrementa il processo in atto, con l'ulteriore aumento della produttivit\u00e0 dei campi, lo sviluppo delle reti di trasporto, che permettono un maggiore trasporto interno alle citt\u00e0 ma anche un collegamento fra citt\u00e0 diverse (quindi la creazione di mercati pi\u00f9 vasti che richiedono l'ampliamento delle industrie esistenti, un ulteriore incentivo all'urbanizzazione). Infine, le tecniche di conservazione del cibo agevolano le trasformazioni in atto.\nTuttavia, tutto questo non \u00e8 indolore: l'urbanesimo \u00e8 anche un processo che provoca disagi enormi, come le epidemie di colera (spesso i quartieri operai non avevano le pi\u00f9 elementari forme di sistemi fognari) o il degrado (si pensi alle baraccopoli e alle \"workhouse\" inglesi). Tutto questo crea il terreno per la diffusione delle ideologie socialiste, che nascono e si diffondono in ambiti urbani.\nL'urbanizzazione, oltre a essere un fenomeno fisico di espansione della citt\u00e0 sulla campagna, \u00e8 quindi anche un fenomeno sociale, di persone che abbandonano lo stile di vita delle campagne a favore di quello cittadino. Questo \u00e8 particolarmente evidente nelle seconde generazioni.\nDalla citt\u00e0 alla metropoli.\nLa ferrovia ha avuto una notevole importanza nello sviluppo delle citt\u00e0, ma questo sviluppo si sarebbe presto arrestato se non fosse stato accompagnato dallo sviluppo dei trasporti urbani. Da allora \u00e8 cominciata una crescita impetuosa delle citt\u00e0 secondo due modelli differenti: quello \"a cerchi concentrici\" e quello \"a macchia d'olio\".\nIl primo importante mezzo di trasporto urbano fu il tram elettrico, che si diffuse nelle grandi citt\u00e0 nell'ultimo decennio del XIX secolo. Grazie a questo mezzo il raggio degli spostamenti aument\u00f2 notevolmente e lungo la via tranviaria sorsero i quartieri popolari (quelli pi\u00f9 elevati restavano comunque al centro). \nPoco dopo anche la bicicletta fece la sua comparsa ed ebbe subito una rapida diffusione tra i ceti popolari. \nMa il vero grande balzo in avanti si ebbe con la motorizzazione di massa (dopo la seconda guerra mondiale): grazie alle automobili si aprirono nuove prospettive sia al trasporto urbano sia al trasporto extraurbano. Molte citt\u00e0 crebbero a dismisura oltre le proprie periferie, inglobando non solo tutti gli spazi della campagna circostante ma anche i paesi e le piccole citt\u00e0 vicine. \nLe citt\u00e0 si erano cos\u00ec trasformate in metropoli.\nNel 1800, solo 2 persone su 100 vivevano in citt\u00e0; agli inizi del XX secolo 15 su 100; nel XXI secolo, pi\u00f9 della met\u00e0 della popolazione vive in citt\u00e0.\nL'urbanesimo degli ultimi tempi \u00e8 stata caratterizzata principalmente da un generale aumento delle metropoli: nel 1950 l'1% della popolazione abitava in una citt\u00e0 con pi\u00f9 di un milione di abitanti; adesso, l'8% vive in una citt\u00e0 milionaria. Da questo tipo di metropoli si \u00e8 passato alla formazione di \"giganti urbani\" con pi\u00f9 di 10 milioni di abitanti: nel 1950 solo New York superava i 10 milioni di abitanti; oggi, sono 26 e alcune di esse hanno creato vaste regioni urbanizzate, le megalopoli (la \"megalopoli atlantica\" si estende per 740\u00a0km lungo la fascia costiera atlantica degli Stati Uniti; la \"megalopoli giapponese\" per 500\u00a0km e raccoglie oltre 70 milioni di giapponesi).\nAlcune megalopoli si presentano come territori ad alta densit\u00e0 di strutture e servizi, altre con vaste aree suburbane di povert\u00e0 e con condizioni di vita miserevoli, queste ultime sono situazioni presenti principalmente nei paesi in via di sviluppo dell'Asia, America Latina e Africa.\nFenomeni collegati all'urbanesimo.\nCentri direzionali.\nAltro fenomeno legato ai processi d'inurbamento \u00e8 il sorgere di citt\u00e0 o aree satelliti dedicati principalmente a funzioni amministrative, di uffici direzionali di grandi aziende e/o di centri commerciali: i centri direzionali.\nRaggruppare in un unico luogo le funzioni amministrative e finanziarie di aziende e amministrazioni pubbliche vuole dare alcune risposte funzionali e organizzative:\nottimizzazione dei trasporti delle persone;\ndecongestiamento delle aree centrali cittadine;\nottenimento di sinergie con attivit\u00e0 e servizi limitrofi;\nmigliorare controllo e sicurezza;\nmiglioramento dell'immagine e della visibilit\u00e0.\nI centri direzionali sono sorti spesso in zone decentrate creando sobborghi satelliti con attivit\u00e0 prevalentemente diurna. Non \u00e8 immediatamente verificabile se gli obiettivi posti sono stati raggiunti in toto o anche solo in parte.\nIl parziale svuotamento delle funzioni amministrative delle citt\u00e0 ha posto il problema, a cui \u00e8 seguito un dibattito non ancora concluso, della necessit\u00e0 e/o opportunit\u00e0 di una rivalutazione delle funzioni direzionali dei centri storici.\nNew towns.\nLe citt\u00e0 satelliti \"(new towns)\" si diffondono in Inghilterra a partire dalla fine degli anni quaranta del Novecento.\nNel passato - antico e pi\u00f9 prossimo - si erano avuti alcuni esempi di \"citt\u00e0 nuove - citt\u00e0 ideali\" con origine varia. \nIn alcuni casi i nuovi insediamenti sorgono a ridosso di aree produttive o centri di potere delocalizzato; in altri casi sorgono come centri residenziali. Alcuni esempi, pi\u00f9 o meno riusciti, possiamo vedere in: Alessandria d'Egitto, Palmanova, Versailles, Tokyo, Hollywood,\nLe \"new towns\" inglesi costituiscono in questo campo una novit\u00e0. Nascono con la caratteristica di voler essere delle vere e proprie citt\u00e0 al di fuori delle grandi aree urbane e pensate come \"citt\u00e0 giardino\". Uno strumento per decongestionare, decentrare, creare un miglior sistema di vita."}
{"id": "570960", "revid": "106908", "url": "https://it.wikipedia.org/wiki?curid=570960", "title": "Fiat 125p", "text": ""}
{"id": "570961", "revid": "2178", "url": "https://it.wikipedia.org/wiki?curid=570961", "title": "Volo dei Conti", "text": ""}
{"id": "570962", "revid": "729019", "url": "https://it.wikipedia.org/wiki?curid=570962", "title": "MBDA Mistral", "text": "Il Mistral \u00e8 un sistema missilistico superficie-aria (SAM) a guida infrarossa, di produzione e progettazione interamente francesi. \u00c8 portatile, ma non spalleggiabile,non esistono infatti lanciatori da spalla come per lo Stinger ed .\nSi basa sull'esperienza che l'allora \"Matra missili\" aveva nel settore, avendo essa progettato il missile Magic R.550, un'arma a guida infrarossa per il combattimento aereo.\nStoria.\nNel 1977 fu indetto un concorso per equipaggiare tutte le forze armate francesi con un nuovo missile contraereo ed i cui risultati sarebbero stati usati per la specifica SATCP, relativa ad un missile contraereo portatile. Cinque le proposte, delle quali si sono persi i dettagli, ma l'unico risultato certo \u00e8 stato la vittoria della proposta Matra, che ha comportato l'adozione del missile come \u00e8 attualmente conosciuto. Questo programma ha avuto il via libera nel settembre 1980 e ne \u00e8 apparso il prototipo nel 1983, per completare, con 37 lanci di prova, il programma sperimentale.\nData la necessit\u00e0 impellente dell'Esercito francese (rimasto privo di missili di questa categoria) i primi missili furono distribuiti alle truppe gi\u00e0 prima del completamento, nel 1988, dei programmi di valutazione.\nTecnica.\nIl missile \u00e8 un pesante e potente ordigno, desueto rispetto al tipo classico di arma da fanteria.\nLa lunghezza \u00e8 pari se non superiore a quella di un uomo, mentre il peso, quasi 20\u00a0kg, \u00e8 pressoch\u00e9 doppio di quello di un SAM portatile come lo Strela, e di fatto a met\u00e0 strada, per esempio, tra la massa di un SA-7 lanciabile a spalla, e di un SA-9 Gaskin di installazione veicolare.\nIl diametro del missile \u00e8 di 90mm, pi\u00f9 della media di categoria. Ha un razzo di lancio a propellente solido, della SNPE, che possiede 2 stadi: il \"booster\", per far uscire il missile dal tubo di lancio, dove risiede normalmente con le alette ripiegate, e quello di sostentamento, che ha una durata maggiore.\nQuesta combinazione permette all'arma di accelerare fino a 800\u00a0m/s. ovvero mach 2,5, pi\u00f9 della media dei SAM portatili, vanificando le prestazioni dei cacciabombardieri a bassa quota.\nLa \"testata di ricerca\", normalmente schermata da un cappuccio a frattura, di caratteristica forma piramidale, \u00e8 dotata di un sensore di ricerca ad infrarossi molto sofisticato, approfittando sia della tecnologia miniaturizzata che della maggiore massa e spazio disponibili.\nIl sensore \u00e8 costituito da una serie di elementi che complessivamente guardano un settore di \u00b138 gradi, con rotazione attorno all'asse per dare una percezione grandangolare al \"cervello\" digitale dell'arma. Infatti, piuttosto che un sensore di grande diametro, si \u00e8 scelto un tipo con apertura di osservazione ridotta ma che forma un'immagine panoramica con la rotazione della testa di ricerca, che si comporta in un certo senso come il fascio di un'antenna radar rotante. Si tratta di una tipica forma di ricerca dei missili di ultima generazione IR, come l'ASRAAM britannico.\nQuesto sensore, inoltre, ha un'importantissima qualit\u00e0: il suo campo di osservazione \u00e8 nel settore IR con lunghezza d'onda 3-5 micron, ma anche nel settore dello spettro dei 2-4 micron ultravioletto. Cos\u00ec \u00e8 largamente immune dalle tradizionali forme di disturbo, perch\u00e9 le emissioni UV sono molto pi\u00f9 difficili da imitare da parte dei flare.\nQuesta \"doppia banda\" (\"dual band\"), come si direbbe oggi, assicura prestazioni molto notevoli di resistenza e unita alla capacit\u00e0 di refrigerazione del sensore stesso a 187 kelvin, anche una notevole sensibilit\u00e0 ad oggetti che sono a distanze normalmente proibitive per un missile di questo tipo. Ci\u00f2 permette una notevole flessibilit\u00e0 di impiego e di gittata massima.\nIl missile ha una \"struttura di lancio\" che pesa grossomodo quanto l'arma, e che consiste in un sedile, sistema di mira, raffreddamento e alimentazione elettrica, il tutto smontabile e portatile. La velocit\u00e0 e agilit\u00e0, quest'ultima ottenuta con 2 alette canard, permette di manovrare anche contro bersagli che cercano di evitare l'ingaggio, con accelerazioni di manovra di 8g.\nIl sistema di ingaggio prevede che l'operatore, una volta che ha avvistato un bersaglio aereo, lo acquisisca con il cannocchiale a 3 ingrandimenti o con una camera a immagine termica e lo segue con il collimatore trasparente su cui sono proiettati, come su di un HUD, i dati del lancio. Entro un paio di secondi dall'ordine di fuoco, parte il missile, sparato dal primo stadio a 15 metri distante e 40 metri al secondo di accelerazione, per poi venire sostentato dal motore principale (che si aziona quando l'arma \u00e8 a distanza di sicurezza dall'operatore), con tempo di combustione di 2,5 secondi.\nEsso deve avere gi\u00e0 acquisito il bersaglio al momento del lancio, a quel punto lo insegue (il raggio di acquisizione dichiarato \u00e8 di 6\u00a0km per gli aerei, ma notare bene, solo 4\u00a0km per gli elicotteri) e lo attacca. La testata ha 1\u00a0kg di esplosivo e 1,8\u00a0kg di sferette in materiale pesante e durissimo (tungsteno), che causano danni facilmente immaginabili alla struttura di alluminio di un aereo. Il motivo della testata a frammentazione \u00e8 che il missile ha anche una spoletta di prossimit\u00e0 a funzionamento laser, molto precisa, con un raggio di azionamento limitato ad 1 metro per essere utilizzabile anche a bassa quota, e ben entro il raggio utile dell'esplosione della testata.\nIl tempo di volo sostentato, grazie alla veloce combustione del motore di sostentamento a propellente solido (il secondo stadio del Mistral), raggiunge i 12 secondi. Dopo di che entra in azione l'autodistruzione dell'arma.\nLanciatori.\nL'impiego dell'arma ha visto una constatazione di fondo: il Mistral sar\u00e0 anche un missile efficace, ma troppo pesante come normale dotazione della fanteria appiedata, che per portare un sistema e 2 missili deve sobbarcarsi un totale di 60\u00a0kg in 3 carichi.\nIn effetti, le critiche alla massa eccessiva del Mistral non sono mancate, ma tali dimensioni sono state reputate necessarie per raggiungere i requisiti tecnici come anche superare in prestazioni lo Stinger americano, il principale concorrente. Di fatto i due tipi sono solo parzialmente comparabili per tale ragione.\nCos\u00ec ben presto sono arrivati sistemi di lancio per mezzi di tipo diverso: Santal, Simbad, Sadral, Aspic, Pamela, MPCV, AATCP, Atlas e Albi.\nSANTAL.\nIl Santal (\"Syst\u00e8me ANTi a\u00e9rien Autonome Leger\") \u00e8 stato un sistema di lancio di 6 missili Mistral (2 \u00d7 3), fu installato su alcuni VAB, ma alla fine il progetto su abbandonato.\nSIMBAD.\nIl Simbad \u00e8 un sistema di lancio binato (2 \u00d7 1), installato su navi, che \u00e8 costituito da un semplice mirino, l'operatore in mezzo ai due missili pronti al lancio nei loro tubi e un supporto adeguato come un affusto a candeliere simile a quello per i cannoni da 20mm con cui il Simbad \u00e8 intercambiabile. \u00c8 un sistema molto semplici, ma ragionevolmente efficiente.\nIl Simbad, che significa sistema integrato di Mistral a 2 tubi per autodifesa (\"Syst\u00e8me Int\u00e9gr\u00e9 Mistral Bi-munitions pour l'AutoD\u00e9fense\"), pesa 250\u00a0kg con i missili, ha un apparato elettronico di mira e raffreddamento, mentre l'operatore riceve gli ordini per interfono. Il Brasile, tra gli altri clienti, lo usa per la portaerei Minas Gerais nonostante esso sia nato come apparato per piccole navi o quantomeno semplici.\nSADRAL.\nIl Sadral (\"Syst\u00e8me d'Auto-d\u00e9fense Rapproch\u00e9e Anti-a\u00e9rienne L\u00e9ger\") \u00e8 invece una sorta di CIWS leggero, esso ha infatti una dotazione di 6 missili in coppie sovrapposte (2 \u00d7 3), quindi un numero sufficiente per respingere attacchi aerei senza ricaricare subito.\nIl Sadral ha un dispositivo di mira con telecamera normale o a immagine termica. Esso pesa, come installazione, circa 1050\u00a0kg a pieno carico, e ad esso vanno aggiunti i quasi 700\u00a0kg della consolle della centrale operativa e una unit\u00e0 ausiliaria con i servomeccanismi, che costituiscono la dotazione base della nave. La torretta di lancio, molto semplice, \u00e8 tuttavia stabilizzata contro i movimenti della nave e ha una riserva di gas refrigerante sotto forma di 2 bombole di gas freon, sistemate ciascuna sotto una colonna di 3 lanciamissili.\nData la limitata efficacia del sistema di difesa in parola, sarebbe eccessivo aspettarsi da questo una capacit\u00e0 operativa totalmente comparabile con quella dei CIWS pi\u00f9 importanti, ma nondimeno il Sadral \u00e8 un'installazione compatta e leggera, con un peso complessivo che \u00e8 circa un quarto di quello di un Vulcan Phalanx pur avendo una gittata nominale, sempre che riescano le teste di guida a trovare il bersaglio, di 4 volte tanto.\nLa combinazione di compattezza ed efficacia ha costituito un motivo di interesse e cos\u00ec il sistema ha trovato vari acquirenti, come la stessa Marine Nationale, che ne ha equipaggiato le due fregate Classe Cassard, con 2 lanciatori e 39 missili di riserva complessiva. Essi sono complessivamente meno pesanti della met\u00e0 di un singolo Phalanx, e sono alloggiati ai lati dell'hangar poppiero.\nA differenza del Simbad, il Sadral \u00e8 collegabile con i sistemi di controllo automatizzato della nave e pertanto la sua efficacia, basandosi sul controllo a distanza e sui sensori della piattaforma, non \u00e8 un concetto aleatorio come nel caso del sistema pi\u00f9 semplice, che ha bisogno di un operatore pronto al tiro e ben addestrato per reagire prontamente.\nNel caso di ingaggi di bersagli ad alte prestazioni questo \u00e8 una differenza fondamentale, perch\u00e9 vi sono solo pochi secondi per reagire alla minaccia incombente. Le prove contro i nemici pi\u00f9 pericolosi, i missili antinave, non \u00e8 chiaro se siano mai state compiute. Secondo alcune fonti questo sarebbe accaduto come nel caso dei missili Exocet facenti la parte del bersaglio, ma questo potrebbe essere spiegato anche da un fatto, che i missili di questo tipo hanno un motore a razzo che emette molto pi\u00f9 calore del turbogetto che molti tipi di missili antinave hanno (e oltretutto privo di postbruciatore).\nIn ogni caso, per quello che costa il Sadral ha dimostrato di valere, e cos\u00ec \u00e8 stato comprato dalla Francia per le navi ammodernate nel programma OP3A (operazione di miglioramento dell'autodifesa antiaerea), associato ad un sensore optronico di sorveglianza, il SAGEM VIGY 105, che ha capacit\u00e0 di osservazione panoramica e sensore a immagine termica. Le esportazioni del sistema sono andate anche a Finlandia, Qatar e Emirati Arabi Uniti. La Finlandia ha inoltre sistemato una coppia di Mistral in un affusto di cannone da 23mm antiaereo. Altre applicazioni sono arrivate con vari tipi di lanciatori sperimentali, abbinati a vari sistemi optronici e di contromisure elettroniche.\nIl sistema missilistico Mistral ha un raggio utile minimo di 300m e massimo di 6\u00a0km, mentre la quota oscilla da 15 a 4500m. La nave che lo ospita ha una esigenza di spazio minima, sia sopra che sotto il ponte.\nASPIC.\nL'Aspic \u00e8 un sistema di lancio di 4 missili Mistral (2 \u00d7 2) montato su una Peugeot P4 e realizzato dalla Thales.\nPAMELA.\nIl Pamela (\"Plateforme d'Adaptation Mistral Equip\u00e9e L\u00e9g\u00e8re A\u00e9rotransportable\") \u00e8 un sistema di lancio di 1 missile Mistral montato su camion VLRA TPK 425 o Renault TRM 2000 e realizzato dalla Thales.\nMPCV.\nIl MPCV (\"Multi Purpose Combat Vehicle\") \u00e8 un sistema di lancio di 4 missili Mistral (2 \u00d7 2) montato su un Renault Sherpa 3.\nAATCP.\nL'AATCP (\"Air-Air Tr\u00e8s Courte Port\u00e9e\") o anche ATAM \u00e8 un sistema di lancio di 4 missili Mistral aria-aria, su due lanciatori binati (2 \u00d7 1) uno per lato, montato su elicotteri. La versione superficie-aria non \u00e8 peraltro la sola ad essere entrata in sviluppo: il Mistral \u00e8 stato valutato anche come arma aria-aria, cosa abbastanza normale per questo tipo di missili, ma il missile, a differenza degli altri tipi \u00e8 stato fin dall'inizio, con il programma interforze, pensato anche per l'impiego in versione aria-aria. Cos\u00ec una versione del sistema missilistico \u00e8 stata usata su elicotteri SA 341 i pi\u00f9 vecchi modelli del tipo Gazelle, con 4 missili Mistral in 2 lanciatori binati e un sensore VIVIANE della SFIM, stabilizzato e con uno zoom ottico per l'ingrandimento dell'immagine. La SFIM, specializzata nelle ottiche di alta precisione, aveva fornito gi\u00e0 i sistemi di puntamento per elicotteri, come quello per i missili AS-12, che era stabilizzato e con 10 ingrandimenti. L'esperienza \u00e8 stata messa a frutto negli anni e alla fine ha avuto sbocco per questo programma, con 40 elicotteri modificati per ruolo di scorta e contrasto ai velivoli nemici, cominciando con 4 macchine usate durante la Guerra del Golfo.\nATLAS e ALBI.\nAtlas e Albi sono due sistemi di lancio binati (2 \u00d7 1) installati su veicoli.\nOperativit\u00e0.\nIl missile Mistral non ha avuto un impiego bellico vero e proprio. Sebbene il primo rischieramento operativo \u00e8 avvenuto nella crisi del Golfo del 1990, nessuna arma \u00e8 stata usata in azioni di fuoco reale. I missili sono stati esportati in nazioni come la Finlandia, Emirati Arabi e numerose altre, ma nessun Paese \"critico\" come l'Iraq o la Serbia ne ha avuti in carico.\nIl missile \u00e8 un'arma di generazione nuova e con un potenziale di crescita di un certo rilievo, ma in effetti sono stati gli affusti e le installazioni ad essere diverse a seconda della piattaforma. Assieme all'ASTER, MICA e Eryx esso ha rappresentato la nuova generazione di missili francesi, apparsi tra la fine degli anni '80 e l'inizio del decennio successivo, caratterizzati da una tecnologia di punta molto competitiva, e con un'affidabilit\u00e0 elevata di funzionamento.\nIn termini di probabilit\u00e0 di colpire, entro il 1994 il Mistral ha avuto una percentuale di successi del 92% su 200 lanci circa. In tutto, nel 1997 vari clienti hanno ordinato 11.000 missili, ma attualmente le ordinazioni sono arrivate a circa 16.000 armi."}
{"id": "570964", "revid": "712828", "url": "https://it.wikipedia.org/wiki?curid=570964", "title": "Kalee", "text": ""}
{"id": "570965", "revid": "712828", "url": "https://it.wikipedia.org/wiki?curid=570965", "title": "Kalla", "text": ""}
{"id": "570966", "revid": "52076", "url": "https://it.wikipedia.org/wiki?curid=570966", "title": "Repubblica Esperantista dell'Isola delle Rose", "text": ""}
{"id": "570968", "revid": "124096601", "url": "https://it.wikipedia.org/wiki?curid=570968", "title": "Kamar", "text": ""}
{"id": "570969", "revid": "1904508", "url": "https://it.wikipedia.org/wiki?curid=570969", "title": "Fuga dei Conti", "text": "La Fuga dei Conti (\"Flight of the Earls\" in inglese, da cui deriva spesso la traduzione letterale Volo dei Conti) \u00e8 un episodio storico avvenuto a Rathmullan, villaggio irlandese del Donegal, il 4 settembre 1607, quando Hugh O'Neill, II secondo conte di Tyrone e Rory O'Donnell, I conte di Tyrconnell salparono insieme a novanta dei loro seguaci abbandonando l'Irlanda per raggiungere la Spagna.\nIl mistero della fuga.\nQuesto episodio rimane uno dei pi\u00f9 enigmatici della storia irlandese. Lo stesso termine di \"fuga\" \u00e8 stato nel tempo contestato, ma il fatto che i nobili irlandesi abbiano lasciato l'Irlanda in tutta fretta e che il Conte di Tyrone abbia dovuto abbandonare il suo figlio minore Con, e a sua volta Rory O'Donnell abbia abbandonato addirittura sua moglie in stato interessante \u00e8 alquanto significativo sulla natura della partenza.\nUn'ulteriore fonte di mistero sono le reali motivazioni che spinsero i nobili irlandesi a partire per l'Europa. Il loro scopo era forse quello di chiedere aiuto militare alle potenze continentali di fede Cattolica contro il comune nemico Protestante al fine di riprendere le ostilit\u00e0 dopo la sconfitta nella Guerra dei Nove Anni (1594-1603).\nAlla fine del conflitto le forze militari inglesi, comandate dal \"Lord Deputy of Ireland\" Sir Arthur Chichester, nonostante la politica conciliatoria da parte della corona nei confronti dei ribelli, mantennero una forte ostilit\u00e0 nei loro confronti. A ci\u00f2 si aggiunga il desiderio di vendetta personale nutrito da parte del \"Lord Deputy\" che aveva perso suo fratello durante il conflitto.\nIl risentimento e la diffidenza era reciproco, in quanto i nobili dell'Ulster dovettero subire le minacce di confisca delle loro terre da parte della corona inglese. Essi vennero coinvolti in ogni tipo di macchinazione contro i nemici protestanti dell'amministrazione inglese di Dublino. Temendo di essere stati compromessi dalle informazioni di un delatore (sembra si trattasse di Lord Howt) riguardo al loro coinvolgimento in trattative anti inglesi, i nobili Gaelici preferirono la fuga, che venne preparata anche con la collaborazione di amicizie influenti nel continente.\nL'arrivo in Europa.\nA causa di una tempesta furono costretti a deviare la loro rotta e giunsero in Francia e da l\u00ec via terra arrivarono fino in Italia.\nGli aristocratici irlandesi fuggivano dopo aver partecipato alla Guerra dei nove anni combattuta contro il prorompente dilagare inglese sull'isola.\nMa la loro presenza sul continente scaten\u00f2 una vera e propria guerra diplomatica che coinvolse Inghilterra, Spagna e Francia. Quest'ultima rifiut\u00f2 la richiesta di estradizione da parte degli spagnoli, che avevano aiutato militarmente i nobili irlandesi durante la Guerra dei Nove Anni, e che ora intendevano arrestarli allo scopo di non recare offesa agli inglesi alla vigilia del trattato di pace del 1604. Alla fine, la trattativa diplomatica tra le due potenze giunse ad un compromesso secondo il quale gli esuli irlandesi avrebbero dovuto recarsi a Roma in esilio volontario dove trascorsero il resto della loro vita. Gli esuli giunsero a Roma nell'aprile del 1608 dove vennero accolti e ospitati da papa Paolo V. O'Donnell mor\u00ec in quello stesso anno mentre O'Neill mor\u00ec a Roma il 20 luglio 1616, mentre progettava il suo ritorno in Irlanda, e venne sepolto nella chiesa di San Pietro in Montorio dove una lapide ne testimonia la presenza.\nL'episodio \u00e8 importante perch\u00e9 segna la fine dell'antica aristocrazia irlandese di origine gaelica ed apr\u00ec la strada al fenomeno delle confische territoriali da parte degli inglesi.\nMemoria dell'evento.\nEsiste un'esposizione permanente dedicata a questo episodio a Draperstown nell'Irlanda del Nord e al \"Flight of the Earls Centre\" nella torre Martello di Rathmullan. Pi\u00f9 recente invece \u00e8 il monumento posto sulla spiaggia di Rathmullan che raffigura proprio l'episodio storico.\nLe lapidi dei principi invece sono conservate a Roma, luogo della loro morte, all'interno della Chiesa di San Pietro in Montorio.\nL'avventurosa e triste storia della Fuga dei Conti ha ispirato diverse opere letterarie, come il poema \"Lament on the State of Ireland\" ad essi dedicato dal poeta e storico Geoffrey Keating nel XVII secolo o l'opera del poeta e politico irlandese del XIX secolo Timothy Daniel Sullivan dal titolo \"O'Neill in Rome\" che narra la morte del conte nel suo esilio volontario."}
{"id": "570971", "revid": "339392", "url": "https://it.wikipedia.org/wiki?curid=570971", "title": "Copa de Naciones de la UNCAF", "text": ""}
{"id": "570972", "revid": "793215", "url": "https://it.wikipedia.org/wiki?curid=570972", "title": "Matra R.422", "text": "Il Matra R.422 era un missile terra-aria a lungo raggio francese prodotto verso la met\u00e0 degli anni cinquanta dalla Matra (\"M\u00e9canique Aviation et TRAction\").\nSviluppato a partire dal Matra R.042 in risposta al requisito SALP per un missile terra-aria a lunga gittata di produzione nazionale, emesso dal ministero della difesa francese all'inizio degli anni cinquanta, si trov\u00f2 a competere con il DEFA Parca e lo SNCASE SE 4400. La competizione per l'aggiudicazione vide avvantaggiato il Parca, che effettu\u00f2 il primo lancio nell'autunno 1952, mentre il SE 4400 e l'R.422 effettuarono i primi lanci rispettivamente il 9 aprile 1954 e nel novembre 1954. Vennero quindi ordinati circa cento Parca, 92 lanciatori SE 4400 e circa venti R.422, ma gli ultimi due modelli non entrarono mai in servizio. Lo sviluppo di tutti questi sistemi d'arma antiaereo fu comunque arrestato in quanto la Francia, allora membro effettivo della NATO era legata a un trattato per l'adozione dello statunitense Raytheon MIM-23 HAWK. Venne decisa la rinuncia a un proprio programma nazionale di missili antiaerei.\nTecnica.\nIl missile R.422 era composto da due stati a propellente solido. Il booster era inizialmente il SEPR 732, costituito da 470 kg di \"plastolite\", che fu in seguito sostituito dal SEPR 734 in grado di fornire 1020 kN in 4,5 secondi. Il motore del secondo stadio era un Jericho 1, sempre a combustibile solido, con 208 kg di \"epictete\". L'insieme portava a un missile pesante oltre 1100 kg e alto 5,40 m. Queste caratteristiche lo rendevano in grado di ingaggiare bersagli in volo tra i 3000 e i 20000 m a velocit\u00e0 comprese tra 0,5 e 2 Mach.\nIl sistema di guida consisteva in un radiocomando che pilotava il missile verso l'obiettivo tracciato da un radar di tiro. La spoletta di alto esplosivo era attivata per prossimit\u00e0."}
{"id": "570973", "revid": "1169970", "url": "https://it.wikipedia.org/wiki?curid=570973", "title": "Dossologia", "text": "Per dossologia nella liturgia cristiana si intende di solito un'esclamazione rituale, una formula, un breve inno, che loda, esalta e glorifica Dio; la parola deriva dal greco \u03b4\u03bf\u03be\u03bf\u03bb\u03bf\u03b3\u03af\u03b1, comp. di \u03b4\u03cc\u03be\u03b1 \u00abopinione, lode\u00bb e -\u03bb\u03bf\u03b3\u03af\u03b1 \u00ab-logia\u00bb].\nStoria.\nL'uso di terminare un rito o un inno con tale formula deriva dall'uso ebraico (ad esempio la Preghiera di Manasse: \"tibi est gloria in s\u00e6cula s\u00e6culorum. Amen\"). Nelle lettere di Paolo sono presenti costantemente delle dossologie (ad esempio in Romani ; Galati ; Efesini ). \nI primi esempi sono rivolti solo a Dio Padre, o a Lui attraverso ( dia) il Figlio (ad esempio in Romani ; Giuda ; I Clem., xli; Mart. Polyc., xx) e nello ( en) o con lo ( syn, met\u00e0) Spirito Santo (Mart. Polyc., xiv, xxii, etc.). La formula del battesimo di Ges\u00f9 (Matteo ) aveva presentato un esempio di nominare le tre persone in ordine parallelo. Specialmente nel quarto secolo, come protesta contro l'arianesimo (poich\u00e9 questi facevano ricorso a queste formule; cf. S. Basil, \"De Spir, Sancto\", ii-v), l'uso di utilizzare la formula: \u201cGloria al Padre, e al Figlio, e allo Spirito Santo\u201d, divenne universale tra i cattolici.\nDa questo momento dobbiamo distinguere due tipi di dossologia, una maggiore (\"doxologia maior\") e una minore (\"doxologia minor\"). Nell'uso della chiesa latina la dossologia maggiore \u00e8 il \"Gloria in excelsis Deo\" della messa. La forma pi\u00f9 breve, che \u00e8 quella a cui ci si riferisce in genere con il nome di \u201cdossologia\u201d, \u00e8 il \"Gloria Patri\". Essa \u00e8 completata da una risposta che produce come effetto l'idea che questa gloria durer\u00e0 per sempre. La formula (\"eis tous aionas ton aionon\") \u00e8 molto comune nei primi secoli (Romani ; Galati ; 1 Timoteo ; Ebrei ; 1 Pietro ; I Clem., 20, 32, 38, 43, 45, etc.; Mart. Polyc., 22, etc.). Essa \u00e8 un comune ebraismo (Toba1 3:23; Salmo ; ripetutamente nell'Apocalisse etc.) che significa semplicemente \u201cper sempre\u201d. La semplice formula, (\"eis tous aionas\"), \u00e8 anche molto comune (Romani ; Dottr. XII Apost., 9:10; nella Liturgia della Costituzione Apostolica, passim). \nFormule parallele sono: (\"eis tous mellontas aionas\", Mart. Polyc., xiv); (\"apo geneas eis genean\", ibid.); ecc. Questa espressione fu presto estesa in: \u201cora e sempre e nei secoli dei secoli\u201d (cf. Ebrei ; Mart. Polyc., 14:etc.). In questa forma compare costantemente alla fine delle preghiere nella Liturgia Greca di San Giacomo e in tutti i riti orientali. La formula greca allora divenne: (\"Doxa Patri kai Yio kai Hagio Pneumati, kai nun kai aei kai eis tous aionas ton aionon. Amen\"). In questa versione \u00e8 usata nella Chiesa ortodossa in vari momenti della liturgia (es. nel rito di San Crisostomo) e come ultimi due versi dei salmi, sebbene non in modo immutabile; la seconda parte \u00e8 occasionalmente leggermente modificata e altri versi sono qualche volta introdotti tra le due parti. \nNel rito latino sembra che originariamente abbia avuto esattamente la stessa forma della Chiesa Orientale. Nel 529 il secondo Concilio di Vaison dice che le parole aggiunte \"Sicut erat in principio\", sono usate a Roma, in Oriente e in Africa come protesta contro l'Arianesimo, ed ordina che esse vengano dette ugualmente anche in Gallia. Per quel che riguarda l'Oriente il Sinodo si sbagliava. Queste parole non sono mai state usate in nessun Rito Orientale ed i Greci si lamentavano del loro uso in Occidente (Walafrid Strabo (IX secolo), De rebus eccl., xxv). La spiegazione che sicut erat in principio era intesa come negazione dell'Arianesimo, porta ad una domanda la cui risposta \u00e8 meno ovvia di quel che sembra. A cosa si riferiscono queste parole? Ognuno ora considera gloria come il soggetto di \"erat\" : \u201cCos\u00ec com'era [la gloria] in principio\u201d, ecc. Sembra, comunque, che originariamente si riteneva che esse fossero riferite a \"Filius\", e che il significato della seconda parte, almeno in Occidente, fosse: \u201cCos\u00ec come Egli [il Figlio] era in principio, cos\u00ec Egli \u00e8 ora e cos\u00ec Egli sar\u00e0 per sempre\u201d.\nIn principio, allora, \u00e8 un chiaro riferimento al vangelo secondo Giovanni, ed in questo modo l'espressione \u00e8 esplicitamente diretta contro l'Arianesimo. Ci sono versioni medioevali in lingua tedesca nella forma: \"Als er [Egli] war im Anfang\". La dossologia nella forma in cui la conosciamo oggi \u00e8 usata circa dal VII secolo in tutta la Cristianit\u00e0 Occidentale, tranne che in una piccola zona. Nel rito mozarabico la formula \u00e8 \"Gloria et honor Patri et Filio et Spiritui sancto in s\u00e6cula s\u00e6culorum\" (cos\u00ec nel Messale di questo rito). Il quarto Sinodo di Toledo nel 633 ordin\u00f2 questa forma (can. xv). Una comune tradizione medioevale, fondata su una lettera apocrifa di San Girolamo (nell'edizione Benedettina, Parigi, 1706, V, 415), dice che papa Damaso I (366-384) introdusse il Gloria al Padre alla fine dei Salmi. Cassiano (morto c. 435) parla di questo come un uso comune della Chiesa occidentale (De instit. coen., II, viii).\nAttuale uso nella Chiesa cattolica latina.\nL'uso della dossologia minore nella Chiesa latina \u00e8 questo: le due parti sono sempre dette o cantate responsorialmente (un verso con una risposta). Esse si trovano sempre alla fine dei Salmi (quando molti salmi sono uniti insieme a formarne uno solo, come il 62 e 66 ed anche il 148, 149 e 150 nelle Lodi, il Gloria al Padre si trova solo alla fine; anche se ogni gruppo di sedici versi del salmo 118 nella Liturgia delle ore ha il Gloria). Essa si trova anche dopo i Cantici, tranne che nel \"Benedicite\" che ha la sua dossologia (\"Benedicamus Patrem [...] Benedictus es Domine\", ecc. \u2013 l'unica alternativa rimasta nel rito romano).\nNell'Ufficio la prima parte si trova solo nei responsoria, con una risposta variabile (la seconda parte del primo verso) al posto di \u201cSicut erat\u201d, l'intera dossologia dopo il \"Deus in adjutorium\", e nelle \"preces\" nell'Ora prima; e ancora, questa volta come unico verso, alla fine dell'invitatorio nel mattutino. In tutti questi momenti essa \u00e8 omessa nell'Ufficio per i Morti e alla fine della Settimana Santa. Il \"Gloria Patri\" \u00e8 usato costantemente anche nelle celebrazioni extraliturgiche, come il rosario. Esso era comunemente usato nel Medioevo dai predicatori per terminare con esso i sermoni. In alcuni paesi, specialmente in Germania, i fedeli fanno il segno della croce durante la prima parte della dossologia, considerandola principalmente come una professione di fede. \u00c8 questa una tradizione analoga a quella orientale, in cui si compie il segno della croce tutte le volte che si nominano le persone della Santissima Trinit\u00e0. Altri in Occidente, chinano il capo in segno di riverenza.\nNel rito romano pre-Vaticano II, poich\u00e9 la dossologia minore, come quella maggiore, \"Gloria in Excelsis Deo\", \u00e8 un canto di gioia, \u00e8 omessa negli ultimi tre giorni della Settimana santa; nell'ufficio dei defunti il suo posto \u00e8 preso dai versi: \"Requiem \u00e6ternam\", ecc., e \"Et lux perpetua\", ecc. Nella messa si trova dopo tre salmi, il \"Judica me\" all'inizio, il frammento del Salmo d'introduzione, ed il \u201cLavabo\u201d (omesso nel Tempo di Passione, tranne nelle festivit\u00e0 e nelle Messe di requiem)."}
{"id": "570974", "revid": "1318658", "url": "https://it.wikipedia.org/wiki?curid=570974", "title": "Kashi", "text": ""}
{"id": "570975", "revid": "124669547", "url": "https://it.wikipedia.org/wiki?curid=570975", "title": "Pharrell Williams", "text": "\u00c8 considerato uno dei produttori di maggior successo dell'era contemporanea ed \u00e8 stato indicato da Billboard come il pi\u00f9 grande produttore del decennio 2000-2010. Ha ottenuto tredici Grammy Award, sei Billboard Music Award e due BET Awards, oltre a due candidature ai Premio Oscar e una ai Golden Globe grazie al singolo di successo \"Happy\" e alla produzione del film \"Il diritto di contare\".\nHa prodotto e collaborato con numerosi artisti di fama internazionale come Jay-Z, Madonna, Beyonc\u00e9, Kanye West, Justin Timberlake, Britney Spears, Ariana Grande, Kylie Minogue, Alicia Keys, Ed Sheeran, Miley Cyrus, Snoop Dogg, Daft Punk e Gwen Stefani. Ha prodotto e composto le colonne sonore della trilogia di \"Cattivissimo me\", \"Il diritto di contare\", \"Il Grinch\", \"The Amazing Spider-Man\" e \"Il re leone\" (2019)\".\" Ha inoltre partecipato come giudice e coach a \"The Voice\" tra il 2014 e il 2016.\nInsieme a Chad Hugo ha fondato i The Neptunes ed \u00e8 conosciuto anche come prima voce e percussionista dei N.E.R.D sempre assieme a Chad, ed a Shae Haley. Ha inoltre una carriera da solista pubblicando due album, \"In My Mind\" (2006) e \"Girl\" (2014) trascinati dai singoli di successo \"Can I Have It Like That\", \"Happy\", \"Freedom\" e dalle collaborazioni con altri artisti, tra cui \"Get Lucky\", \"Blurred Lines\" e \"Feels\".\n\u00c8 anche cofondatore delle linee di moda Billionaire Boys Club e Ice Cream Footwear.\nBiografia.\nAdolescenza ed inizio carriera.\nPharrell nasce il 5 aprile 1973 a Virginia Beach, Virginia. \u00c8 il pi\u00f9 grande dei tre figli di Carolyn e Pharoah Williams. Pharrell e Chad Hugo si incontrano, nonostante frequentino scuole diverse, nell'ambito di un laboratorio di jazz all'et\u00e0 di 12 anni. Williams fa il batterista, Hugo suona il sassofono tenore. I due sono anche membri di una banda musicale. Negli anni novanta Chad e Pharrell formano un quartetto assieme a Shae Haley e Mike Etheridge, che battezzeranno The Neptunes. Grazie ad un concorso locale per talenti musicali il gruppo viene scoperto da Teddy Riley, il cui studio \u00e8 vicino alla scuola frequentata da Pharrell. Dopo il diploma di scuola superiore, il gruppo firma per l'etichetta di Riley.\nCon il lavoro fatto assieme a Teddy Riley, Pharrell arriva a scrivere versi per Riley, sulla hit dei Wreckx-N-Effect del 1992 \"Rump Shaker\". Nel 1994, Hugo e Williams fondano formalmente il loro duo di produzione chiamandolo The Neptunes e producendo \"Tonight's The Night\" dall'album \"BLACKstreet\" dell'omonimo gruppo di cui far\u00e0 parte Riley. Nel corso dei tre anni successivi il duo produce occasionalmente, alcuni di questi lavori non hanno molto feeling con l'attuale sound dei Neptunes, in particolare quelle legate a SWV (1996). Tuttavia alcune come il pezzo di Ma$e del 1998 \"Lookin' At Me\" (dall'album del 1997 \"Harlem World\") danno nettamente l'idea che il suono dei Neptunes vada sofisticandosi.\nThe Neptunes, N.E.R.D. e altre collaborazioni (1998-2009).\nLa loro prima importante produzione, che diventa anche il primo segno distintivo del loro stile, arriva con il brano di N.O.R.E. \"Superthug\" nel 1998, che sale alla posizione numero 36 della Billboard Hot 100, facendo guadagnare larga attenzione al duo per la prima volta. Successivamente i Neptunes lavorano intensamente con Kelis, producendo il suo primo album \"Kaleidoscope\", e con Ol' Dirty Bastard per il disco \"Got your money\", dove Kelis partecipa; seguito dal successo di Mystikal \"Shake Ya Ass\", ed al singolo di Diddy chiamato \"Diddy\".\nNel 2001 Pharrell, Chad e Shae pubblicano il loro primo album come N.E.R.D: \"In Search of...\", in Europa (dove l'album di Kelis ha avuto un ottimo successo), con uno stile simile alle produzioni dei Neptunes. Tuttavia il gruppo decide di lavorare come N.E.R.D su un suono differente, registrando nuovamente l'album con la funk-rock band Spymob, per la pubblicazione internazionale nel 2002. Sempre nel 2001 i The Neptunes giungono alla loro prima #1 mondiale con il brano di Britney Spears \"I'm a Slave 4 U\". L'anno successivo raggiungono la posizione numero 1 nelle classifiche USA con il singolo di Nelly \"Hot in Herre\". Nell'agosto del medesimo anno, The Neptunes sono nominati \"Producers of the Year\" sia ai \"Source Awards\" che ai \"Billboard Music Awards\". Pharrell raggiunge la sua prima #1 inglese con Nelly ed il brano \"Flap Your Wings\".\nNel 2003, il gruppo pubblica l'album \"The Neptunes Present... Clones\", composto di brani e remix di diversi artisti, giungendo sulla vetta della Billboard 200. The Neptunes e Pharrell sono messi al centro dell'attenzione specialmente per la collaborazione con Jay-Z, per cui producono diverse hit e due tracce per \"The Black Album\".\n\"Frontin' \"diventa una delle hit dell'estate e permette a Williams di sfruttare il momento positivo per pubblicare il secondo album dei N.E.R.D con un suono orientato al funk/rock, \"Fly Or Die\", pubblicato nel marzo 2004. Le credenziali rock di Williams sono ulteriormente sostenute dalla sua apparizione ai Grammy Awards del 2004, dove esegue il brano dei Beatles \"I Saw Her Standing There\" alle percussioni assieme a Sting, Dave Matthews e Vince Gill. Pharrell dalla serata torna a casa con due Grammy, uno nella categoria \"Producer of the Year, Non-Classical\" ed uno in quella \"Best Pop Vocal Album\" per il suo lavoro con Justin Timberlake \"Justified\".\nIl 9 settembre 2005 Pharrell esegue per la prima volta il suo singolo di anteprima dell'album d'esordio come solista \"In My Mind\". Il brano, intitolato \"Can I Have It Like That\" si avvale della collaborazione di Gwen Stefani, ma non sfonda negli USA dove si ferma alla posizione numero 48, mentre nel Regno Unito raggiunge la posizione numero 3. Tra l'uscita del singolo e quella dell'album \"In My Mind\", Pharrell pubblica \"Angel\" solo per l'Europa, e successivamente \"Number One\" con l'amico produttore/rapper Kanye West. Parecchie canzoni si sono trovate su internet prima della vera e propria uscita dell'album, tra le migliori \"Mamacita\" (feat. Daddy Yankee), \"Baby\" (feat. Nelly), che viene estratta come quarto singolo. Le vendite dell'album, che ci si aspettava altissime, si sono dimostrate in generale pi\u00f9 basse del previsto.\nNel 2006 collabora con Madonna per incidere \"Hey You\", scritto da entrambi per il Live Earth, e tra il 2006 e 2007 collabora nuovamente con Madonna per incidere l'album \"Hard Candy\", uscito in Italia il 25 aprile, in Europa il 28 e in Nord America e il resto del mondo il 29.\nNel periodo successivo lavora in studio con Questlove e The Roots. Produce per Beyonc\u00e9 una versione di \"Diamonds Are a Girl's Best Friend\", oltre a scrivere e produrre il brano \"Why Should I Be Sad\" di Britney Spears, presente nell'album \"Blackout\" (2007). Inoltre \u00e8 al lavoro anche con i The Hives per produrre due brani dell'album \"The Black and White Album\".\nDopo la nuova collaborazione con Madonna (\"Hard Candy\") \u00e8 uno dei produttori del quarto album degli Strokes, mentre nel 2009 lavora ad un remix per l'album dei Maroon 5 \"Call &amp; Response\". Continua a lavorare con diversi artisti per tutto il periodo 2009-2010: con Shakira per diversi brani inseriti nel disco \"She Wolf\", con Jennifer Lopez per il brano \"Fresh Out the Oven\" e con la rapper Uffie per il suo album d'esordio. Alla fine del 2009 lavora con The Game per il suo quarto album in studio, ossia \"The R.E.D. Album\".\nAnni 2010-2014.\nNel luglio 2010 partecipa alla colonna sonora del film \"Cattivissimo me\", mentre in ottobre lavora nuovamente con i N.E.R.D., supportando i Gorillaz nel loro tour mondiale. Proprio durante il tour, Damon Albarn registra con Pharrell un brano che per\u00f2 non viene inserito nell'album \"The Fall\", ma nel successivo. I N.E.R.D pubblicano il mese seguente il loro quarto disco in studio, intitolato \"Nothing\" e distribuito dalla label di Pharrell, la Star Trak. Alla fine del 2011 lavora con Mike Posner per due brani inseriti nel disco \"Sky High\". Sempre nel 2011 collabora con Adam Lambert per due brani.\nNel 2012 collabora con Lupe Fiasco, Mac Miller e Waka Flocka Flame. Inoltre compone e produce la musica per i Premi Oscar 2012 insieme ad Hans Zimmer. Collabora anche con Miley Cyrus, nuovamente con The Game, con Usher (per l'album \"Looking 4 Myself\", con Mika per il singolo Celebrate che anticipa l'album \"The Origin of Love\", con Frank Ocean (per \"Channel Orange\") e con Solange Knowles (per il suo album di debutto).\nNel 2013 collabora con i Daft Punk nel loro album \"Random Access Memories\", cantando nelle hit \"Get Lucky\" e \"Lose Yourself to Dance\". Contribuisce al debutto di Azealia Banks, ossia \"Broke with Expensive Taste\". Nello stesso anno scrive alcune tracce della colonna sonora dei film \"Cattivissimo me 2\" e \"L'uomo d'acciaio\". Nel marzo 2013 produce un altro grandissimo successo del 2013: il singolo di Robin Thicke \"Blurred Lines\", cantato in collaborazione con Williams e T.I. Il brano ha raggiunto la vetta delle classifiche in almeno 13 Paesi, tra cui Stati Uniti, Regno Unito e Germania. Nel giugno 2013 Pharrell diventa il 12\u00ba artista della storia ad essere presente con due brani nelle prime due posizioni della classifica (\"Blurred Lines\" e \"Get Lucky\"). Nel novembre 2013 Pharrell pubblica un video per promuovere il film \"Cattivissimo me 2\" dalla durata di 24 ore ed intitolato \"Happy\" (la canzone dura in realt\u00e0 poco meno di quattro minuti), a cui partecipano Magic Johnson, Steve Carell, Jimmy Kimmel, Jamie Foxx, Steve Martin, Odd Future, Miranda Cosgrove, Janelle Mon\u00e1e e molti altri artisti. Vince ai 56i Grammy Awards nella categoria \"Producer of the Year, Non-Classical\", avendo prodotto brani di Jay-Z (\"BBC\"), Robin Thicke, Jennifer Hudson, Destiny's Child e Mayer Hawthorne.\nNel gennaio 2014, la sua canzone \"Happy\" dal film \"Cattivissimo me 2\" viene candidata al Premio Oscar come miglior canzone e nel febbraio 2015 vincer\u00e0 anche un Grammy Awards nella categoria \"Miglior interpretazione pop solista\". Il 3 marzo \u00e8 stato pubblicato il nuovo album solista del cantante intitolato \"Girl\".\nAnni 2014-oggi.\nNel 2015 pubblica la canzone \"Freedom\" ottenendo un buon successo. Questa viene poi utilizzata come colonna sonora del film \"Cattivissimo me 3\".\nIl 30 gennaio 2017 \u00e8 uscito \"Funk Wav Bounces Vol. 1,\" il nuovo album di Calvin Harris, di cui Pharrell \u00e8 stato uno dei principali collaboratori. \u00c8 infatti prima voce nella canzone Feels, quarto estratto dell'album, oltre ad essere protagonista nel videoclip del singolo insieme a Calvin Harris, Katy Perry e Big Sean.\nNell'ottobre 2015, la Tisch School of the Arts della New York University ha nominato Williams come artista residente. Ha tenuto il discorso di inizio 2017 alla New York University e ha ricevuto una laurea honoris causa il 17 maggio 2017.\nSempre nell'ottobre 2015, Williams ha annunciato che si esibir\u00e0 con un coro gospel domenica 1\u00ba novembre, presso la chiesa di Emanuel AME a Charleston, nella Carolina del Sud, dove nove parrocchiani neri sono stati uccisi e uccisi il 17 giugno, presumibilmente da un giovane bianco che \u00e8 in attesa di processo. Questo fa parte di un programma sulle relazioni razziali prodotto da A + E Networks e iHeartMedia. Williams ha in programma di parlare con i leader della comunit\u00e0 e altre persone colpite dalla sparatoria, che ha dominato i media statunitensi per diversi giorni. Le due ore di Shining a Light: A Concert for Progress on Race in America il programma \u00e8 programmato per il 20 novembre e includer\u00e0 anche un concerto che sar\u00e0 girato il 18 novembre a Los Angeles. Un obiettivo del programma \u00e8 quello di raccogliere fondi per le vittime della violenza razziale e per le organizzazioni di tutto il paese che lavorano per promuovere l'equit\u00e0 razziale.\nNel marzo 2019, Williams e la citt\u00e0 di Virginia Beach hanno annunciato il lancio di un festival musicale e culturale di tre giorni intitolato \"Something in the Water\", che si terr\u00e0 durante il College Beach Weekend, dal 26 al 28 aprile, sul Virginia Beach Oceanfront. Il festival, creato da Williams come soluzione agli anni di violenza sull'Oceanfront associati al summenzionato College Beach Weekend, prevedeva anche attivit\u00e0 come l'Adidas Creator Park; conferenze su tecnologia, uguaglianza razziale e industria musicale; e un servizio di chiesa pop-up con 20 chiese locali e spettacoli di artisti del Vangelo di fama nazionale come Kirk Franklin e Mary Mary. Il festival ha visto esibizioni solistiche di Travis Scott, SZA, J Balvin, Chris Brown, Anderson Paak, Jhen\u00e9 Aiko, Pusha T, Charlie Wilson, Teddy Riley, DRAM, Rosal\u00eda, A$AP Ferg e Mac DeMarco, inoltre al set di \"Pharrell and Friends\" che ha chiuso il secondo giorno del festival, con Williams e un gruppo di ospiti, tra cui Jay-Z, Snoop Dogg, Diddy, Missy Elliott, Timbaland, Usher, N.E.R.D, Busta Rhymes e Tyler The Creator. Altre apparizioni degli ospiti durante l'ultimo giorno del festival includevano Trey Songz, Fabolous e membri di SWV e BLACKstreet. Atti come la Dave Matthews Band, Migos, Janelle Mon\u00e1e e Lil Uzi Vert dovevano esibirsi venerd\u00ec 26 agosto, ma furono cancellati a causa di forti temporali.\nWilliams si appresta a produrre cinque canzoni per Walt Disney Pictures, \"Il re leone\", che segna la sua terza collaborazione con il compositore Hans Zimmer.\nStile ed influenze musicali.\nPharrell ha dichiarato di non avere influenze musicali dirette, ma ha espresso ammirazione nei confronti di diversi musicisti quali Michael Jackson, J Dilla, Stevie Wonder, Donny Hathaway, Marvin Gaye, Prince, Rakim e Q-Tip.\nVita privata.\nHa sposato nell'ottobre 2013 la sua fidanzata storica, la modella e designer Helen Lasichanh. La coppia ha un figlio, Rocket Ayer Williams, nato nel 2008. La canzone \"Rocket's Theme\" \u00e8 stata scritta in suo onore. Nel gennaio 2017 nascono altri 3 gemelli.\nNel 2005, Williams \u00e8 stato votato \"Best Dressed Man in the World\" da \"Esquire\". \u00c8 un fan della serie di fantascienza \"Star Trek\", come indicato dal suo uso coerente del saluto vulcaniano per indicare il nome della sua etichetta, Star Trak. Williams \u00e8 uno skater e ha un \"halfpipe\" all'interno della sua casa.\nWilliams sta costruendo un centro di doposcuola da 35 milioni di dollari nella sua citt\u00e0 natale, Virginia Beach. La sua carit\u00e0 \"From One Hand To ANOTHER\" \u00e8 una fondazione sviluppata per i giovani di et\u00e0 compresa tra 7 e 20 anni nelle comunit\u00e0 a rischio in tutto il paese.\nNel 2015, Pharrell ha acquistato una casa a Laurel Canyon, Los Angeles.\nPharrell Williams ha offerto uno stage a 114 studenti della Harlem High School. Tutti i 114 studenti della Harlem High School sono stati ammessi alle universit\u00e0 e lo scopo della donazione di Pharrell Williams era aiutare gli studenti a diventare i prossimi leader a determinare il cambiamento nel mondo."}
{"id": "570987", "revid": "729019", "url": "https://it.wikipedia.org/wiki?curid=570987", "title": "PARCA", "text": "Il PARCA, missile d'intercettazione fino a quote di 20\u00a0km e gittate di 32\u00a0km, era un missile francese della fine degli anni '50, con un unico gruppo divenuto operativo per breve tempo nell'esercito francese.\nEsso, anche nel peso 1100\u00a0kg, somigliava all'Ajax americano, di cui aveva anche il principio di guida su radiocomando. In Algeria vennero sparati ben 120 missili su speciali poligoni, nonostante la guerra civile in corso, e il missile, che non doveva niente ai precedenti francesi, entr\u00f2 in servizio, tra il 1958 e il 1962, in un solo gruppo, quando arrivarono gli HAWK, che di fatto 'uccisero' la stirpe dei missili francesi a medio raggio, che erano abbastanza obsoleti, ma con possibilit\u00e0 di sviluppo interessanti."}
{"id": "570988", "revid": "712828", "url": "https://it.wikipedia.org/wiki?curid=570988", "title": "Kashyyyk", "text": ""}
{"id": "570992", "revid": "14806", "url": "https://it.wikipedia.org/wiki?curid=570992", "title": "Pharrell", "text": ""}
{"id": "570994", "revid": "729019", "url": "https://it.wikipedia.org/wiki?curid=570994", "title": "SE.4300", "text": "L'SE.4300 era un missile a propellente liquido di tipo SAM (Surface-to-Air-Missile, missile superficie-aria) sviluppato dalla Francia e basato sul razzo tedesco Rheintochter.\nL'entrata in servizio (dispiegamento operativo) era prevista per il 1957, ma il programma venne cancellato nel 1950. Le unit\u00e0 prodotte furono impiegate ad uso sperimentale ed addestrativo."}
{"id": "570995", "revid": "181699", "url": "https://it.wikipedia.org/wiki?curid=570995", "title": "Rifugio Cesare Benigni", "text": "Il rifugio Cesare Benigni \u00e8 un rifugio situato nel comune di Ornica (BG), in valle Brembana, nelle Alpi Orobie, a 2.222\u00a0m.\nStoria.\nLa costruzione del rifugio Benigni inizi\u00f2 nel 1982, grazie al lavoro di numerosi soci dell'allora sottosezione CAI dell'alta Valle Brembana ed al contributo della famiglia Benigni, la quale, profondamente scossa per la tragica fine del loro caro Cesare, avvenuta nel 1981 sul pizzo del Diavolo di Tenda, intese cos\u00ec onorarne la memoria. Il rifugio venne inaugurato il 26 agosto del 1984. Alcuni anni dopo venne aggiunto il piccolo locale invernale, mentre nel 2007 venne ampliato con la costruzione di una nuova sala ristorante, una saletta per il bar, una nuova cucina e due servizi igienici.\nCaratteristiche e informazioni.\nIl rifugio Benigni, di gradevole aspetto e di piccole dimensioni, \u00e8 situato sulla testata della valle di Salmurano, a breve distanza dal Lago Piazzotti. \u00c8 di propriet\u00e0 del CAI di Piazza Brembana. Ha una capienza di circa 20 posti letto ed \u00e8 aperto in modo continuativo dal 24 giugno al 17 settembre, il resto dell'anno viene aperto solo nei giorni festivi e prefestivi.\nTraversate.\nIl rifugio \u00e8 la meta della 4\u00aa tappa del Sentiero delle Orobie Occidentali, dal rifugio Alberto Grassi, segnavia n. 101 percorribile in 4,30 h. Da qui si prosegue alla volta del rifugio C\u00e0 San Marco (5\u00aa tappa) sempre tramite il sentiero n. 101 in 4 h."}
{"id": "571008", "revid": "729019", "url": "https://it.wikipedia.org/wiki?curid=571008", "title": "RSC-51", "text": "La Svizzera, per quanto poco noto attualmente, ha avuto una serie di programmi missilistici autoctoni, il primo dei quali fu l'RSC.\nStoria.\nIl primo missile sviluppato, fin dal 1947, era l'RSC, provato in volo gi\u00e0 nel 1950 e poi offerto, per la prima volta, nel libero mercato. Venne prodotto in vari modelli, con acquisti da parte di clienti esteri. Dimenticato da tempo \u00e8 che l'Italia fu uno di questi, con i missili prodotti dalla Contraves italiana. Altri clienti furono il Giappone e addirittura 25 missili per gli USA. Da notare che l'RSC e la versione migliorata RSD erano armi a propellente liquido, con una velocit\u00e0 di 1,8 o 2,4 mach a fine combustione. L'RSD-58, il pi\u00f9 avanzato, aveva prestazioni raddoppiate, con gittata di 30\u00a0km per 20\u00a0km di quota max."}
{"id": "571011", "revid": "838137", "url": "https://it.wikipedia.org/wiki?curid=571011", "title": "Partito Nazionale Slovacco", "text": "Il Partito Nazionale Slovacco (in slovacco: \"Slovensk\u00e1 N\u00e1rodn\u00e1 Strana\" - SNS) \u00e8 un partito politico slovacco nazionalista.\nStoria.\nIl primo SNS.\nSNS si ispira espressamente all'omonimo partito, rappresentante dei nazionalisti slovacchi nei parlamenti del Regno d'Ungheria (1871-1918) e della Cecoslovacchia (1918-1938). Il primo partito nazionalista si impegn\u00f2 per l'indipendenza della Slovacchia dall'Ungheria e per l'autonomia della regione Slovacca. Il primo SNS ottenne una rappresentanza parlamentare solo nel 1901, trent'anni dopo la sua nascita, fino a quel momento, infatti, aveva sostenuto rappresentanti di lingua slovacca all'interno del \"Partito del Popolo Cattolico\". Nel 1920 il primo SNS si fuse con il \"Partito Agrario\", salvo, per\u00f2, ritornare autonomo quando gli agrari decisero di fondersi con gli agrari di lingua ceca. Con il riconoscimento dell'autonomia slovacca il primo SNS entr\u00f2 a far parte del Partito del Popolo Slovacco, anch'esso nazionalista di centro-destra.\nL'attuale SNS.\nIl nuovo SNS \u00e8 stato fondato nel 1989 nel momento del crollo del regime comunista. Alle elezioni politiche del 1990, quando la Slovacchia era ancora unita alla Repubblica Ceca, SNS ottenne ben il 14% dei voti, grazie ad una campagna elettorale improntata all'indipendenza. Nel 1992, quando era ormai prossima la divisione della Cecoslovacchia, alle elezioni politiche il partito dimezz\u00f2 i propri consensi, scendendo al 7,9%. Ci\u00f2 nonostante entr\u00f2 a far parte del governo guidato da Vladim\u00edr Me\u010diar del Movimento per una Slovacchia Democratica (HZDS), nazional-conservatore.\nNonostante la partecipazione al governo alle prime elezioni del Parlamento della Slovacchia indipendente, SNS super\u00f2 di poco lo sbarramento del 5%, attestandosi al 5,4% dei consensi. Tale consenso fu, comunque, sufficiente per assicurare la partecipazione di due esponenti di SNS al terzo governo Me\u010diar. Nel 1998, il partito \u00e8 salito al 9% dei voti, ma fu escluso dal governo. Alle politiche del 2002, SNS \u00e8 crollato al 3,3% dei voti a causa della scissione del \"Prav\u00e1 slovensk\u00e1 n\u00e1rodn\u00e1 strana\", PSNS (Vero Partito Nazionale Slovacco), anch'esso attestatosi poco sopra al 3%. Nel 2005 SNS ha subito un'ulteriore scissione ad opera del \"Zjednoten\u00e1 slovensk\u00e1 n\u00e1rodn\u00e1 strana\", ZSNS (Partito Nazionale Slovacco Unito). PSNS e ZSNS hanno, poi, nel 2006, dato origine a \"Slovensk\u00e1 n\u00e1rodn\u00e1 koal\u00edcia - Slovensk\u00e1 vz\u00e1jomnos\u0165\" (Coalizione Nazionale Slovacca - Mutualit\u00e0 Slovacca), privo di rappresentanza parlamentare.\nAlle elezioni parlamentari del 2006 SNS \u00e8 tornato in parlamento ottenendo l'11,7% dei voti, il secondo miglior risultato della sua storia, ed eleggendo 20 deputati. Il governo uscente di centro-destra era sostenuto dai democristiani di SDK\u00da-DS e KDH, dai liberali di ANO e dai moderati di lingua ungherese di MKP. I liberali sono scesi dall'8 all'1,4% dei voti, rimanendo cos\u00ec fuori dal Parlamento. Il centro-destra si \u00e8, cos\u00ec, trovato con 65 deputati, contro i 50 dei socialdemocratici di Smer e 35 dei nazionalisti di SNS e \u013dS-HZDS. Siccome n\u00e9 un governo di centro-sinistra (Smer, KDH e MKP), n\u00e9 uno di centro-destra (SDK\u00da-DS, KDH e MKP) potevano contare su una maggioranza parlamentare, lo Smer ha dato vita ad un governo destra-sinistra insieme ai nazionalisti. SNS ha ottenuto tre ministeri: ambiente, istruzione, costruzione e sviluppo regionale.\nAlle elezioni parlamentari del 2010 SNS ha ottenuto il 5,07% dei voti, superando quindi la soglia di sbarramento del 5%, conquistando 9 seggi in Parlamento.\nAlle elezioni parlamentari del 2012 non ha superato la soglia di sbarramento del 5%.\nAlle elezioni parlamentari del 2016 SNS ha ottenuto l'8,64% dei voti, conquistando 15 seggi in Parlamento.\nAlle elezioni parlamentari del 2020 non ha superato la soglia di sbarramento del 5%.\nIdeologia.\nIl Partito Nazionale Slovacco \u00e8 comunemente definito un partito di destra nazionalista e populista. SNS ha come principi ispiratori la cultura cristiana, la tutela dell'identit\u00e0 nazionale e un deciso ruolo dello Stato in economia.\nSNS era membro dell'Unione per l'Europa delle Nazioni, che raggruppava anche l'italiana Alleanza Nazionale. Ha aderito al Gruppo Europa della Libert\u00e0 e della Democrazia dal 2009. Dal 2015 non \u00e8 affiliato a nessun gruppo o partito europeo."}
{"id": "571012", "revid": "1106276", "url": "https://it.wikipedia.org/wiki?curid=571012", "title": "Gong Li", "text": "\u00c8 nota per le sue interpretazioni in \"Lanterne rosse\", \"La storia di Qiu Ju\", \"Addio mia concubina\" e \"Memorie di una geisha\". Nel corso della sua carriera ha vinto la Coppa Volpi per la migliore interpretazione femminile alla 49\u00aa Mostra internazionale d'arte cinematografica di Venezia per \"La storia di Qiu Ju\" e un National Board of Review per \"Memorie di una geisha\".\nBiografia.\nNata a Shenyang, ma cresciuta a Jinan, figlia di un professore di economia, Gong Li crebbe con la passione per la musica tradizionale cinese ma anche quella occidentale, sognando inizialmente la carriera di cantante e non tanto quella dell'attrice. Dopo il rifiuto ai provini come cantante a una scuola di musica, la giovane Li nel 1985 viene ammessa alla Central Drama Academy di Pechino, dove si laurea con successo nel 1989.\nDurante i suoi ultimi anni da studentessa, nel 1987, venne notata dall'ancora sconosciuto regista Zh\u0101ng Y\u00ecm\u00f3u, il quale la inser\u00ec nel cast di \"Sorgo rosso\", primo film della giovane futura star, che qui vediamo nel ruolo della giovanissima e bella Nove Fiori. Da quel momento in poi il suo nome e quello del regista saranno inscindibili (anche perch\u00e9 legati da una relazione sentimentale). Lei sar\u00e0 infatti l'abituale protagonista delle sue pellicole e lui il suo pigmalione. Una lunghissima serie di film che vanno dall'inedito \"Daihao meizhouba\" all'intenso \"Ju Dou\" (1991), dove l'attrice disegna il ritratto di una perdente umiliata e ferita, ma allo stesso tempo combattiva, sullo sfondo di una Cina medioevale con tanto di teli e vestiti colorati tra cui sboccia l'amore tra i due giovani che sfocer\u00e0 nella tragedia.\nIl ruolo che l'ha resa pi\u00f9 nota \u00e8 quello della protagonista del film \"Lanterne rosse\". \u00c8 stata il simbolo della rinascita cinematografica pechinese. Attrice feticcio di gran parte degli autori della quinta generazione (Zh\u0101ng Y\u00ecm\u00f3u e Chen Kaige in testa) ha dato voce e corpo a personaggi combattuti e fieri di donne. Nel film \"La citt\u00e0 proibita\", in cui recita al fianco di Chow Yun-Fat, ha il ruolo della tormentata imperatrice della dinastia Tang. Passata ad Hollywood, ha recitato in tre \"blockbuster\": \"Memorie di una geisha\" (2005) interpretando la geisha Hatsumomo, \"Miami Vice\" (2006) e \"Hannibal Lecter - Le origini del male\" (2007) nel ruolo di Lady Murasaki.\nNel 1998, le viene conferito dal governo francese il titolo di \"Officier des Arts et Lettres\" per il suo contributo artistico eccellente dato al cinema, mentre i Red Hot Chili Peppers, reduci da una tourn\u00e9e in Oriente hanno scritto una canzone su di lei: \"Gong Li\". Il 16 ottobre 2000, Gong Li \u00e8 stata nominata \"Ambasciatrice di buona volont\u00e0\" dell'Organizzazione delle Nazioni Unite per l'Alimentazione e l'Agricoltura (FAO).\nDoppiatrici italiane.\nNelle versioni in italiano dei suoi film, Gong Li \u00e8 stata doppiata da:"}
{"id": "571019", "revid": "292361", "url": "https://it.wikipedia.org/wiki?curid=571019", "title": "Passo di Pennes", "text": "Il passo di Pennes (\"Penser Joch\" in tedesco, 2.211\u00a0m), \u00e8 un valico alpino delle Alpi Retiche orientali, in provincia di Bolzano. Mette in comunicazione l'Alta Valle Isarco (in particolare la citt\u00e0 di Vipiteno) con la citt\u00e0 di Bolzano, attraverso la val di Pennes e la val Sarentino, percorrendo la Strada statale 508.\nIl versante settentrionale \u00e8 quello pi\u00f9 scosceso e praticamente disabitato, mentre il versante meridionale sale pi\u00f9 dolcemente (attraversando alcuni tunnel) ed \u00e8 caratterizzato dalla presenza di piccoli centri abitati, tra cui \"Egg\", fino alla quota di 1.500 metri.\nStoria.\nLa strada di accesso dal lato meridionale esiste da molto tempo, mentre quella d'accesso da Vipiteno \u00e8 stata costruita per motivi strategici tra gli anni 1936-1938.\nNegli anni recenti la strada \u00e8 stata soggetta (e in parte lo \u00e8 ancora) a opere di messa in sicurezza, con la costruzione di terrapieni e nuove gallerie.\nVerso met\u00e0 agosto sui tornanti si gareggia per il tradizionale \"GP Passo Pennes Moser Bau\" (\"Radrennen Gro\u00dfer Preis Penser Joch\"), per ciclisti e cicloamatori."}
{"id": "571020", "revid": "712828", "url": "https://it.wikipedia.org/wiki?curid=571020", "title": "Khomm", "text": ""}
{"id": "571022", "revid": "712828", "url": "https://it.wikipedia.org/wiki?curid=571022", "title": "Kiffex", "text": ""}
{"id": "571023", "revid": "124050483", "url": "https://it.wikipedia.org/wiki?curid=571023", "title": "Agostino Bronzi", "text": "Biografia.\nNato alla Spezia da una famiglia benestante, gi\u00e0 giovanissimo aderisce al partito socialista del quale diviene ben presto un dirigente. Fu sempre socialista e nel PSI ricopr\u00ec moltissimi incarichi di responsabilit\u00e0, primo fra tutti quello di segretario provinciale.\nLaureato a 23 anni in Legge presso l'Universit\u00e0 degli studi di Genova, inizia nel 1914 la sua attivit\u00e0 nella pubblica amministrazione e diviene consigliere provinciale spezzino a Genova.\nNel 1920 entra come consigliere di minoranza nel Consiglio Comunale della Spezia e tre anni dopo \u00e8 costretto, a causa delle rappresaglie fasciste nei confronti degli oppositori al regime, a fuggire prima a Milano, dove incontra Filippo Turati, e poi a riparare in Francia, dove rimane ben 16 anni stabilendo contatti con alcuni altri esuli italiani tra cui Sandro Pertini.\nTorna in Italia nel 1939 alla vigilia della seconda guerra mondiale e durante gli anni della guerra opera nella Resistenza nella IV Zona operativa, nella zona valdivarese tra Follo e il Calicese.\nDesignato Sindaco dal Comitato di Liberazione Nazionale, assume la direzione della prima giunta democratica il giorno stesso in cui la citt\u00e0 fu liberata dalle forze partigiane, giunte alla Spezia il 24 aprile 1945, prima dei reparti alleati avanzanti dalla linea gotica.\nFu poi per anni vicesindaco del capoluogo e, nel 1952, fu eletto Presidente della Provincia della Spezia.\nIl 10 ottobre 1963, durante la 14\u00aa seduta della Giunta per le Elezioni del Senato della Repubblica, venne nominato Senatore, in sostituzione di Gaetano Barbareschi, deceduto.\nRiconoscimenti.\nFigura degna per la fermezza e la trasparenza morale ed esempio di stile politico, una delle figure pubbliche spezzine pi\u00f9 limpide ed illuminate del XX secolo.\nTale riconoscimento \u00e8 culminato il 28 luglio 2002, quando il Consiglio Comunale della Spezia ha deliberato d'intitolare al suo nome la sala consiliare della Spezia."}
{"id": "571024", "revid": "712828", "url": "https://it.wikipedia.org/wiki?curid=571024", "title": "Kiffu", "text": ""}
{"id": "571037", "revid": "712828", "url": "https://it.wikipedia.org/wiki?curid=571037", "title": "Klatooine", "text": ""}
{"id": "571038", "revid": "729019", "url": "https://it.wikipedia.org/wiki?curid=571038", "title": "MIM-72 Chaparral", "text": "Il Chaparral, missile SAM mobile a corto raggio, \u00e8 stato un ripiego, abbastanza efficace, al fallimento del Mauler.\nEsso, entrato in servizio alla fine degli anni sessanta, consiste in una rampa quadrupla con operatore al centro, protetto da uno schermo di plexiglas, e missili derivati dai AIM-9 Sidewinder 'D', i primi con la testa di ricerca IR raffreddata, per ottenere migliore sensibilit\u00e0 al calore.Lo scafo \u00e8 quello dell'M548,ovvero un cingolato non corazzato derivato dalla meccanica dell'M113, della cui famiglia \u00e8 considerato parte o quantomeno discendente. Tutto quello che doveva fare l'operatore era muovere la torretta a giro d'orizzonte e cercare eventuali aerei nemici, acquisirne la traccia termica grazie al sibilo che gli veniva trasmesso in cuffia (come nel caso dei Sidewinder per aerei), e poi lanciare.\nI missili avevano un peso di circa 80\u00a0kg e un raggio di 6\u00a0km, con quota di 3 e testata di 11\u00a0kg, recapitabile a velocit\u00e0 di mach 2 e azionabile anche da spoletta radio di prossimit\u00e0. Le schegge d'acciaio lanciate dai 4,5\u00a0kg di esplosivo ad alto potenziale erano capaci di bucare 1\u00a0cm di acciaio a 10 metri.\nNonostante tali impressionanti prestazioni, e nonostante che il veicolo di lancio fosse anfibio, questo sistema era tutt'altro che perfetto: mancava di capacit\u00e0 di scoperta radar sull'orizzonte, era solo un sistema diurno, i missili pronti al lancio erano pochi e per giunta, davvero molto grandi e costosi per essere dei semplici ordigni a corto raggio antiaerei. L'ingaggio frontale di aerei, possibile forse ad alta quota (-40 gradi), nel calore di quella bassa era troppo difficile per la mancanza di contrasto termico tra aereo e aria.L'SA-9 Gaskin, simile e basato su scafo BRDM-2, riusciva a compiere quasi lo stesso livello di lavoro, con uno scafo leggermente corazzato e missili da 30\u00a0kg.\nLa produzione \u00e8 stata di centinaia di veicoli, alcuni dei quali esportati, e decine di migliaia di missili. Per aggiornare il sistema, grazie ai progressi della tecnologia e alla disponibilit\u00e0 di fondi per le F.A. statunitensi, \u00e8 stato originato il 'Chaparral modificato' MIM-72B, con l'installazione negli anni '80 di una camera termica di ricerca con capacit\u00e0 notturna (anche se non totalmente ognitempo e certo senza capacit\u00e0 di eseguire una ricerca sui 360 gradi continua), e soprattutto missili migliorati, derivati dagli AIM-9L, con gittata, manovrabilit\u00e0 e capacit\u00e0 d'ingaggio migliorate (incluso l'ingaggio frontale di bersagli in avvicinamento).\nTuttavia, appena finito l'aggiornamento, il sistema \u00e8 stato tolto dalla linea nel 1997 e accantonato nei depositi della National Guard.\nAll'estero ha avuto successo limitato, nonostante la sua economicit\u00e0. \u00c8 stato tra gli altri acquistato da Taiwan, con un ultimo lotto del 1996 vertente in 700 missili e 48 lanciatori. Anche la versione navale venne sviluppata, sempre per far fronte al fallimento del Mauler, e venne impiegata per breve tempo su alcune navi americane, specialmente come difesa anti-MiG in Vietnam, e a tutt'oggi \u00e8 presente su quelle taiwanesi. Essa si basa sempre su una torretta brandeggiabile con 4 missili e operatore al centro. La nave, se non altro, gli dovrebbe fornire rapidamente le coordinate di eventuali incursori."}
{"id": "571039", "revid": "712828", "url": "https://it.wikipedia.org/wiki?curid=571039", "title": "Koros Major", "text": ""}
{"id": "571041", "revid": "8596", "url": "https://it.wikipedia.org/wiki?curid=571041", "title": "Oscar ai migliori soggetto e sceneggiatura", "text": ""}
{"id": "571045", "revid": "55898", "url": "https://it.wikipedia.org/wiki?curid=571045", "title": "Passo Croce d'Aune", "text": "Il passo Croce d'Aune (1.011\u00a0m) \u00e8 un valico alpino nelle Dolomiti in provincia di Belluno, che mette in comunicazione la conca feltrina, e in particolare Pedavena, con l'altopiano di Sovramonte.\nDescrizione.\nSi tratta di una sella collocata a nord del monte Avena e a sud delle Vette Feltrine. \u00c8 raggiungibile mediante l'ex Strada statale 473 di Croce d'Aune che sale da Sovramonte attraverso la valle dell'Ausor e scende a Pedavena attraverso la valle del Porcilla.\nDal punto di vista amministrativo il valico \u00e8 diviso tra i comuni di Sovramonte e, in misura minore, Pedavena. Vi sorge un piccolo centro abitato (con 39 abitanti stabili) vocato al turismo estivo e soprattutto invernale, grazie ai collegamenti con il comprensorio sciistico Croce d'Aune-Monte Avena.\nPer quanto riguarda la sentieristica, presso il passo transita l'Alta via n. 2 proveniente da Bressanone e diretta a Feltre. Tramite il segnavia 801, compreso nello stesso itinerario, \u00e8 possibile raggiungere il rifugio Giorgio Dal Piaz e da l\u00ec le principali cime delle Vette Feltrine. \nCroce d'Aune \u00e8 divenuto celebre nella storia del ciclismo poich\u00e9, durante una competizione ciclistica nel 1927, l'atleta Tullio Campagnolo ebbe delle difficolt\u00e0 nel togliere la ruota posteriore della sua bicicletta a causa del tempo sfavorevole. Quell'episodio gli ispir\u00f2 l'idea dello sgancio rapido, brevettato nel 1930 e in seguito cavallo di battaglia della Campagnolo, azienda di componenti per bici dallo stesso fondata nel 1933. A ricordare quell'episodio esiste oggi sul passo un monumento a lui dedicato, opera dello scultore bellunese Massimo Facchin. La stessa Campagnolo negli anni ottanta produsse un cambio posteriore di medio-alta gamma denominato \"Croce d'Aune\".\nA partire dal 1964, inoltre, Croce d'Aune \u00e8 stato pi\u00f9 volte toccato dal Giro d'Italia. Quando la strada era ancora sterrata, non era raro che i ciclisti forassero anche pi\u00f9 volte tra salita e discesa."}
{"id": "571047", "revid": "63078", "url": "https://it.wikipedia.org/wiki?curid=571047", "title": "Azteco", "text": ""}
{"id": "571049", "revid": "26891", "url": "https://it.wikipedia.org/wiki?curid=571049", "title": "Sea Sparrow (missile)", "text": ""}
{"id": "571050", "revid": "712828", "url": "https://it.wikipedia.org/wiki?curid=571050", "title": "Korriban", "text": ""}
{"id": "571051", "revid": "16953", "url": "https://it.wikipedia.org/wiki?curid=571051", "title": "Naucrates ductor", "text": "Naucrates ductor, conosciuto comunemente come pesce pilota, \u00e8 un pesce d'acqua salata appartenente alla famiglia Carangidae, unico esponente del genere \"Naucrates\".\nDistribuzione e habitat.\nQuesta specie \u00e8 diffusa nelle acque costiere dei mari temperati e tropicali di tutto il globo, compreso il mar Mediterraneo.\nDescrizione.\nL'aspetto \u00e8 quello tipico dei Carangidae pelagici, infatti il corpo \u00e8 allungato, con testa arrotondata. Le pinne sono forti e muscolose e la coda \u00e8 bilobata. La livrea \u00e8 bianco-grigia con larghe fasce nere. I giovani hanno livrea bianco-gialla con strisce brune sfrangiate. \nPu\u00f2 superare i 50\u00a0cm di lunghezza.\nComportamento e alimentazione.\nGli esemplari giovani, come quelli di altre specie della famiglia, tendono a ripararsi nell'ombrello delle meduse, convivendo con esse, approfittando della protezione che forniscono loro e forse cibandosi degli avanzi delle loro prede.\nGli esemplari adulti invece sono soliti seguire navi, tartarughe marine, mante, razze ma soprattutto gli squali. &lt;br&gt;\nIl rapporto di questo pesce con gli squali viene descritto come quasi simbiotico ed \u00e8 estremamente raro che uno squalo si cibi di un pesce pilota tanto che si notano spesso piccoli pesci pilota che nuotano nella bocca degli squali per nutrirsi dei residui di cibo rimasti tra i denti, dei parassiti, degli avanzi di cibo e anche degli escrementi degli squali, fornendo in cambio un \u201cservizio\u201d di pulizia.\nPesca.\n\u00c8 una specie commestibile, pescata per il consumo umano.\nAcquariofilia.\nIl pesce pilota \u00e8 ospite di acquari pubblici, spesso nelle stesse vasche degli squali."}
{"id": "571057", "revid": "339392", "url": "https://it.wikipedia.org/wiki?curid=571057", "title": "Shanine", "text": ""}
{"id": "571060", "revid": "712828", "url": "https://it.wikipedia.org/wiki?curid=571060", "title": "Kuar", "text": ""}
{"id": "571061", "revid": "712828", "url": "https://it.wikipedia.org/wiki?curid=571061", "title": "Kuat", "text": ""}
{"id": "571063", "revid": "76963", "url": "https://it.wikipedia.org/wiki?curid=571063", "title": "Marco Amenta", "text": "Biografia.\nDopo aver frequentato il liceo classico a Palermo, Marco Amenta inizia la sua carriera nel \"Giornale di Sicilia\" come fotoreporter. Nel 1992 si trasferisce a Parigi, dove consegue la laurea in Cinematografia all'Universit\u00e9 Paris VIII e dove continua a lavorare per agenzie e settimanali francesi, realizzando diversi cortometraggi in pellicola.\nDurante la guerra in ex-Jugoslavia realizza il documentario \"Born in Bosnia\" per la TV francese, presentato al festival \"Palermocinema\".\nNel 1998 produce e dirige il film documentario \"Diario di una siciliana ribelle\" presentato fuori concorso alla 54\u00aa Mostra internazionale d'arte cinematografica di Venezia.\nNel 2004 scrive e dirige il documentario \"L'ultimo padrino\", una coproduzione italo-francese.\nNel 2005 dirige \"Il fantasma di Corleone\", film-documentario sulla vita e sulla caccia a Bernardo Provenzano, che esce nelle sale il 30 marzo 2006 e ottiene la nomination ai Globi d'oro 2006.\nIl 27 febbraio 2009 esce nelle sale il suo film \"La siciliana ribelle\", gi\u00e0 presentato al \"Festival internazionale del film di Roma\", del quale ha curato anche la sceneggiatura insieme a Sergio Donati. Si ispira alla storia di Rita Atria.\nNel 2014 esce il documentario \"Berlusconi, le roi Silvio\". Sempre in quell'anno ha completato il film biografico \"Il banchiere dei poveri\", ispirato alla storia di Muhammad Yunus.\nNel gennaio 2017 esce al cinema \"Magic Island\", un road movie che ripercorre la vicenda umana e artistica di Vincent Schiavelli, grande caratterista del cinema americano.\nNel 2018 gira il documentario \"The Lone Girl,\" storia dell'ultima cowgirl italiana, Roberta. Il film partecipa al Biografilm Festival 2019 e al Salina Doc Fest 2019\nNel 2020 gira il suo primo cortometraggio VR 360\u00b0 \"In Trincea\", dove Giuseppe, insieme ad altri partigiani, resiste all'avanzata nazista nella battaglia di Monte Cassino.\nNel 2021 uscir\u00e0 il suo secondo film di finzione Tra Le Onde. Il film narra la storia di Salvo (Vincenzo Amato), che per via di un evento inaspettato, intraprende un viaggio che lo costringer\u00e0 ad affrontare i fantasmi del suo passato. Il film \u00e8 in post-produzione."}
{"id": "571066", "revid": "964", "url": "https://it.wikipedia.org/wiki?curid=571066", "title": "Pesce pilota", "text": ""}
{"id": "571070", "revid": "712828", "url": "https://it.wikipedia.org/wiki?curid=571070", "title": "Kubindi", "text": ""}
{"id": "571073", "revid": "729019", "url": "https://it.wikipedia.org/wiki?curid=571073", "title": "Shorts Blowpipe", "text": "Il Blowpipe \u00e8 il primo modello di missile terra-aria britannico portatile, sviluppato dalla Shorts Brothers di Belfast.\nLa sua progettazione \u00e8 stata iniziata per dare alla fanteria britannica la possibilit\u00e0 di rispondere agli attacchi di aerei ed elicotteri avversari, nel raggio di alcuni chilometri.\nL'arma ha due componenti principali, il missile nel suo tubo di lancio, e il sistema di guida. Quest'ultimo \u00e8 necessario perch\u00e9 l'arma non \u00e8 autoguidata con il solito sensore all'infrarosso, ma \u00e8 radiocomandata dall'operatore a terra.\nStruttura.\nIl Blowpipe (letteralmente \"tubo di stufa\", con riferimento al suo aspetto nel tubo di lancio, ma \u00e8 anche un riferimento ad un tipo di folletto della casa della mitologia irlandese) \u00e8 costituito da una testata anteriore, con 4 impennaggi a delta in posizione assai avanzata sul corpo dell'arma. Essa contiene i sistemi di guida radio, e attua i comandi con il movimento delle alette.\nLa sua particolarit\u00e0 \u00e8 che essa \u00e8 collegata con la parte posteriore del missile, pi\u00f9 grande, tramite cuscinetti a sfera, per cui essa \u00e8 libera di ruotare rispetto all'altra parte. Questa ha la testata e dietro, un motore a razzo e 4 impennaggi fissi di stabilizzazione.\nIl tutto \u00e8 sigillato in fabbrica dentro un tubo di tipo leggero, che permette di proteggerlo da danni, polvere, umidit\u00e0. Il contenitore ha anche una batteria termica, antenne e connettori vari. Ma la struttura del contenitore \u00e8 estremamente singolare, perch\u00e9 le alette anteriori non sono retrattili, a differenza di quelle posteriori, cos\u00ec esso \u00e8 estremamente largo anteriormente, con un aspetto del tutto particolare.\nControllo.\nL'unit\u00e0 di controllo a terra ha una struttura pesante e complessa. Essa \u00e8 costituita da un'impugnatura a grilletto, un joystick, un mirino e il sistema per cambiare frequenza in caso di necessit\u00e0.\nEsiste anche un mirino e se richiesto, un sistema IFF. Il sistema funziona cos\u00ec: sistemato il missile sul congegno di lancio, impugnato a spalla quest'ultimo, si mira sul bersaglio, cercando di metterlo al centro del mirino, dotato anche di reticolo per valutare la distanza. Quando si toglie la sicura e si aziona il grilletto, il missile parte grazie alla corrente che accende le batterie termiche nel missile.\nPrima, la pressione del gas generato fa saltare la copertura anteriore e poi quella posteriore, in metallo laminato, parte quando il missile accelera. Il missile parte grazie ad un motore di primo stadio, che lo porta a distanza di sicurezza dall'operatore, poi si accende il motore principale che lo porta a mach 1,5. Poi l'arma \u00e8 captata dal sistema di guida automatico all'interno del campo di tiro osservato tramite il reticolo.\nA quel punto, per\u00f2, l'operatore prende il controllo e guida l'arma verso il bersaglio grazie ad un bengala posteriore, con un joystick azionato dal pollice. La testata \u00e8 a frammentazione, azionata da una spoletta a contatto oppure di prossimit\u00e0.\nL'arma \u00e8 stata concepita, rispetto ad altri missili portatili, come avente la capacit\u00e0 di intercettare gli attaccanti prima che sgancino le armi.\nAll'epoca, infatti, non era possibile avere dei sensori IR abbastanza sofisticati da agganciare con affidabilit\u00e0 un aereo frontalmente (e la cosa \u00e8 rimasta abbastanza vera anche dopo, tecnica a parte). Le armi come il SA-7, il Redeye ed altri sono armi a guida infrarossa e tendono ad acquisire i velivoli da dietro, cos\u00ec spesso non sono in grado di agganciarli prima che essi arrivino sul bersaglio.\nIl Blowpipe pu\u00f2 agganciare gli aerei prima che lancino le loro armi a corto raggio, almeno in teoria, e l'operatore ha anche un reticolo di mira per cercare di stimare la distanza al meglio, per eseguire il lancio entro il raggio.\nServizio.\nGli utenti sono stati in totale UK (285 sistemi), Ecuador (220), Canada (111), Portogallo (57), Nigeria (48), Emirati Arabi Uniti (20), Malawi (12), Qatar, Argentina, Cile, Thailandia e Oman, con un totale di un migliaio di lanciatori e parecchie migliaia di missili prodotti. Gli inglesi hanno verosimilmente catturato molti missili e lanciatori argentini, identici a quelli inglesi.\nIn UK, che lo ha comprato dal 1968 in almeno 285 lanciatori e migliaia di missili, \u00e8 stato assegnato non alla fanteria ma all'artiglieria, trasportato da veicoli Land Rover da 1t con missili di ricarica o da blindati Spartan, anche se poi veniva usato spesso da fanti appiedati.\nQuesto \u00e8 accaduto nella Guerra delle Falklands, dove la fanteria appiedata \u00e8 stata la norma, non l'eccezione. Le armi sono state usate da personale appiedato, soggette a rudi trattamenti e portate dalla truppa specializzata, assieme ad un pesante bagaglio personale.\nIl sistema missilistico \u00e8 stato usato anche per difendere le navi, con un efficace sistema per incrementarne le prestazioni contro gli attacchi aerei argentini, visto che l'armamento di base era in genere assai modesto.\nUn impiego, quello navale, che era gi\u00e0 stato tentato con un'altra installazione, chiamata SLAM (\"Submarine Light Aircraft Missile\"), consistente in un impianto quadruplo sistemato sulla torretta di un sottomarino. Esso serviva per la difesa da elicotteri in caso di combattimento in superficie (cosa che sarebbe servita per lo sfortunato sottomarino Santa Fe, nel 1982), ma nonostante la compattezza dell'installazione, non ha avuto seguito.\nLa Shorts ha proposto, oltre allo SLAM (pensato dalla Vickers), anche un altro tipo di sistema, un antesignano di apparati come il SADRAL. Questo sistema, per navi di superficie, avrebbe avuto caratteristiche di rispetto: in una massa assai contenuta di 330kg erano alloggiati 10 missili pronti al lancio e un apparato di controllo computerizzato.\nNon \u00e8 chiaro se i sistemi di guida siano stati cambiati, ma probabilmente erano, almeno all'inizio, ancora usati i sistemi con joystick come nel tipo basico, anche se \u00e8 facile che avrebbero potuto essere sostituiti con i Javelin a suo tempo. La gittata e la velocit\u00e0 sono praticamente identiche a quelle dei sistemi Sea cat, per cui restava il vantaggio dell'autonomia di fuoco, oltre che in generale della maggiore efficienza di un'installazione su affusto multiplo che di tipo tradizionale a spalla.\nAnche l'Argentina era tra i non molti utenti del Blowpipe, e si ritiene che essi abbiano abbattuto un Harrier della RAF, mentre le armi britanniche vennero accreditate, con un certo ottimismo, di 9 aerei pi\u00f9 due probabili.\nL'arma \u00e8 stata anche fornita ai mujahidin afghani impegnati contro i sovietici, nel tentativo di ridurre la potenza aerea sovietica.\nMa i guerriglieri afghani non sono stati soddisfatti del missile. In realt\u00e0, infatti, il Blowpipe \u00e8 in verit\u00e0 affetto da numerosi limiti di impiego.\nLimiti.\nEsso pu\u00f2 inquadrare i bersagli in ogni aspetto, ma la guida \u00e8 affidata, nonostante l'acquisizione iniziale automatica nel campo di mira affidata ad un sistema di guida automatizzato, solo in maniera manuale. La cosa \u00e8 abbastanza strana, perch\u00e9 esiste un sistema di mira automatico ma solo per la fase iniziale. Il pollice dell'operatore deve per\u00f2 fare il resto, manovrando il joystick che trasmette tramite comandi radio i comandi al missile. Questo \u00e8 da un lato, oltre che capace di ingaggi frontali, anche assai economico, vista l'assenza di sensori eccetto i ricevitori radio.\nMa esso \u00e8 anche un'arma assai imprecisa, ed esige un tiratore ben addestrato. Nonostante la spoletta di prossimit\u00e0 consenta lo scoppio anche senza impatto diretto, la percentuale di colpi a segno \u00e8 bassa, e la testata \u00e8 da 2kg, troppo debole per causare danni letali se non scoppia con impatto diretto.\nSta di fatto che, su almeno 95 missili lanciati dai britannici, le vittorie aeree durante la guerra dell'82, ammontarono a 9 (10% PK), poi ridotte a \"due\", ovvero un Harrier britannico e un MB-339 argentino (1,1% PK per i britannici, forse meglio quella ottenuta dagli argentini). Questo significa che l'arma inglese caus\u00f2 pi\u00f9 danno ai britannici che agli argentini, almeno in termini di perdite (eccetto l'effetto dissuasivo contro gli aerei argentini, specie nella difesa delle navi).\nInoltre, il tempo di tiro, 20 secondi, rendeva impossibile seguire bersagli veloci prima che sparissero tra le colline o la foschia (i sensori IR sui missili possono spesso continuare a seguire il bersaglio, essendo pi\u00f9 vicini, anche se sparisce all'osservatore), oppure quelli in movimento al traverso rispetto all'osservatore. Di fatto, gran parte delle rivendicazioni sono state fatte contro bersagli lenti o in volo rettilineo.\nCol tempo anche l'affidabilit\u00e0 dell'arma si \u00e8 ridotta di almeno il 33% (nel 1991, su 27 missili canadesi sparati, 9 hanno malfunzionato).\nInoltre il missile e il lanciatore sono nell'insieme decisamente pesanti e ingombranti. I \"mujahidin\" non erano convinti che i missili Blowpipe fossero superiori agli SA-7 Grail, e di sicuro non li rimpiansero con l'arrivo degli Stinger. Ancora nel 2003 missili Blowpipe sono stati ritrovati, imballati, in Afghanistan.\nAnche i britannici non erano soddisfatti dell'arma, e negli anni '80 arrivarono a schierare una versione migliorata, il Javelin, che aveva una guida automatica sulla linea di mira, finalmente del tutto automatizzata dal lancio all'impatto."}
{"id": "571074", "revid": "767487", "url": "https://it.wikipedia.org/wiki?curid=571074", "title": "Oliver Twist (film 2005)", "text": "Oliver Twist \u00e8 un film del 2005, diretto da Roman Pola\u0144ski, tratto dall'omonimo romanzo di Charles Dickens.\nTrama.\nIn una cupa Inghilterra della prima rivoluzione industriale, Oliver Twist, orfano di entrambi i genitori, vive miseramente in uno orfanotrofio insieme ad altri ragazzini che sono nella sua stessa situazione, dove viene sfruttato e trattato in malo modo, anche quando viene trasferito all'ospizio per i pi\u00f9 grandi. A causa del fatto che ai ragazzi viene dato poco da mangiare, \u00e8 indetta fra questi ultimi una riunione per affidare a chi avesse estratto il filo di stoppa pi\u00f9 corto, il compito di chiedere una seconda razione di cibo. Il compito tocca a Oliver, che dopo averlo eseguito, viene picchiato e portato al cospetto del Consiglio che, pur di toglierselo dai piedi, \u00e8 disposto a offrire 5 sterline a chi si fosse preso Oliver Twist come garzone. Il primo interessato \u00e8 uno spazzacamini, strano e particolare, ma Oliver Twist, impaurito, si mette a piangere in modo da non essere affidato all'uomo, avendo capito le sue non proprio benevole intenzioni. Successivamente, Bumble, il mazziere dell'orfanotrofio, grazie alle sue conoscenze, trova una sistemazione per Oliver.\nIl ragazzo viene affidato ai signori Sowerberry, impresari locali di pompe funebri dai quali poi, per non essere pi\u00f9 umiliato da Noah, garzone principale dell'impresario, scappa, uscendo dal villaggio in cui era nato e raggiungendo Londra. Qui incontra un giovane poco pi\u00f9 grande della sua et\u00e0, soprannominato Dodger \"il Malandrino\", che lo conduce in una soffitta dove vive un gruppo di ragazzi che compiono dei furti. Il loro capo e maestro \u00e8 il vecchio e taccagno Fagin; questi, oltre che dell'opera dei suoi protetti, \u00e8 socio di Bill Sikes, un uomo violento e cattivo, che compie furti (e all'occorrenza altre malefatte) in grande stile.\nUn giorno, uscito con Dodger e Charley per imparare il mestiere, Oliver viene accusato di un furto commesso invece dai suoi compagni. Dopo essere stato assolto perch\u00e9 riconosciuto innocente da Brownlow, anziano membro dell'alta societ\u00e0 e vittima del furto, viene preso da quest'ultimo sotto la sua protezione. Fagin, che ha paura delle possibili rivelazioni che Oliver potrebbe fare, incarica Bill di riprenderlo e quest'ultimo, con l'aiuto di Nancy, altra ragazza portata nel mondo del furto da Fagin e compagna di Sikes, lo rapisce riportandolo nella soffitta. In seguito Bill con un complice costringe Oliver ad aiutarli a rapinare la villa di Brownlow. Il furto per\u00f2 fallisce perch\u00e9 Oliver cerca di farli scoprire e cos\u00ec Bill gli spara ferendolo gravemente al braccio. I tre scappano di corsa dalla villa, ma Bill cade nel fiume li vicino.\nL'uomo crede che Oliver sia in grado di dire tutto alla polizia, e decide di ucciderlo, ma confidando la sua idea a Fagin, questi gli consiglia di compiere l'omicidio non appena Oliver guarir\u00e0 dal dolore al braccio. Nancy, che vuole bene a Oliver, prende accordi con Brownlow per riconsegnarglielo, ma il piano della ragazza non riesce: Fagin, avendo notato un comportamento sospetto in lei, affida a Dodger il compito di seguirla ovunque vada e di rivelare poi quanto scoperto. Il ragazzo racconta tutto a Fagin e Sikes, il quale la sera uccide a randellate la propria fidanzata, credendo che abbia denunciato anche lui anche se Nancy giura di non aver mai fatto il suo nome. Infine Sikes decide di fuggire con il cane Bullo.\nDopo un po' l'uomo, scappato da Londra, fa ritorno nella citt\u00e0, per rubare una somma a Fagin e scappare in Francia. Sikes vuole per\u00f2 sbarazzarsi di Bullo, in quanto sui manifesti sparsi in giro per Londra che indicano il suo essere ricercato dalla polizia (in seguito all'omicidio di Nancy), \u00e8 riportato che il malvivente si sposta sempre in compagnia di un feroce cane bianco. Egli tenta dunque di affogarlo nel fiume, ma il suo piano non riesce e il cane, spaventato, fugge via.\nIntanto Fagin, Oliver e gli altri ladri decidono di spostarsi nella casa di Toby, complice della banda. Poco dopo, Bill fa il suo ingresso nella casa. Tutti quanti hanno paura di lui, tranne Dodger, che infuriato e inorridito per l'uccisione di Nancy, aggredisce l'uomo, non prima di aver giurato davanti a tutti di consegnarlo alla polizia quando si fosse presentata l'occasione. Nel frattempo, guidata da Bullo, la folla \u00e8 radunata sotto il nascondiglio, e il ragazzo urla alla finestra della presenza di Bill.\nSikes, vistosi in trappola, cerca di scappare portando con s\u00e9 Oliver come ostaggio, ma nella fuga, inseguito dalla polizia e dalla gente che lo ha riconosciuto, si sposta con una fune ma scivola, distratto dal latrato del cane, e muore impiccato.\nFagin, con Dodger, Toby ed una parte della banda, viene arrestato e cos\u00ec Oliver viene ripreso in consegna da Brownlow. Il ragazzo, di animo gentile e generoso, chiede di poter andare a trovare Fagin, ormai impazzito in carcere e prossimo alla forca, per porgergli l'ultimo saluto.\nProduzione.\nNel documentario \"Twist by Polanski\", contenuto extra della versione in DVD del film, Roman Polanski parla della sua scelta di girare un altro adattamento cinematografico del romanzo di Dickens. Dopo \"Il pianista\", il regista era ansioso di fare un film che sarebbe potuto piacere ai suoi bambini. Si rese conto che erano passati pi\u00f9 di quarant'anni dall'ultimo film su \"Oliver Twist\" e decise che era giunto il tempo per una nuova versione. Lo sceneggiatore Ronald Harwood, con il quale Polanski aveva lavorato per \"Il Pianista\", fu felice di avere l'opportunit\u00e0 di collaborare al progetto essendo un grande fan dei romanzi di Dickens.\nLe riprese del film ebbero luogo a Praga, Beroun e \u017datec, nella Repubblica Ceca.\nAccoglienza.\nIncassi.\nIl film ha incassato in tutto il mondo la cifra di 42.580.321 dollari.\nCritica.\nA.O. Scott del \"The New York Times\" ha definito l'opera \"un film vecchio stile ben fatto\".\nRoger Ebert del \"Chicago Sun-Times\" disse che il film \"\u00ab\u00e8 visivamente esatto e dettagliato senza essere troppo pittoresco... La recitazione \u00e8 pi\u00f9 realistica e vitale di quanto si possa credere; il Fagin di Kingsley \u00e8 infinitamente pi\u00f9 complesso di tutte le altre impersonificazioni dei precedenti film.\u00bb\"\nValerio Caprara de \"Il Mattino\": \"\u00abLa cadenza narrativa del film \u00e8 classica e composta, fedelmente illustrativa nelle ricostruzioni di una Londra vittoriana brutta, sporca e cattiva, flagellata dalla fame, esasperata dalla brutale contiguit\u00e0 tra ricchissimi e poverissimi e perennemente immersa nella caligine piovigginosa che ispir\u00f2 i celebri disegni di Gustave Dor\u00e9 su cui scorrono i titoli.\" \"A pensarci bene l\"Oliver Twist\" del Polanski redento (fa certo sorridere sentirlo scagliarsi ultimamente contro i film di sesso e violenza) s'allinea a \"La fabbrica di cioccolato\" di Burton: in entrambi i casi i bambini soffrono i tormenti della crescita errando nelle divisioni topografiche di un crudele microcosmo fiabesco.\u00bb\"\nTullio Kezich sul \"Corriere della Sera\" ha cos\u00ec commentato il film: \"\u00abIl quadro dell'Inghilterra ottocentesca, evocato negli studi di Praga e dintorni, \u00e8 esaltato in un racconto apparentemente pi\u00f9 disteso, ma rinforzato da sapienti tagli e accelerazioni. In certi giudizi riduttivi apparsi all'estero, i consensi al lavoro di Polanski si limitano ai suoi meriti di illustratore, ma in realt\u00e0 in questa pur fedele interpretazione del testo il regista si concede significativi omissis (le nobili origini di Oliver, un particolare datato) e regala a Ben Kingsley, degno di sfidare a distanza Alec Guinness, uno splendido finale. Ovvero la visita che Oliver fa a Fagin alla vigilia della sua impiccagione. In tal modo il film evita il melenso lieto fine di maniera, lasciandoci con il protagonista che versa una lacrima sulla sorte di quello che \u00e8 stato uno dei suoi persecutori sottintendendo che il modo giusto di guardare il prossimo non \u00e8 quello di dividerlo fra buoni e cattivi. \u00c8 noto che Polanski ha girato 'Oliver Twist' sulle personali memorie delle sue infantili sofferenze come piccolo ebreo errante nella Polonia occupata dai nazisti; e ha immaginato come interlocutori i suoi figlioletti nel raccontare una vicenda emblematica di quella strage degli innocenti che dall'era vittoriana prosegue fino ai nostri giorni come vediamo ogni sera alla tv. Il risultato \u00e8 l'opera di un grande regista destinata a durare almeno quanto il film di David Lean nell'ideale collana del cinema dickensiano\u00bb.\"\nMaurizio Porro del \"Corriere della Sera\" ha scritto del film: \"\u00abSembra \"L'opera da tre soldi\" per piccoli, con tutti i sadomasochismi della letteratura dickensiana. Esperto di crudelt\u00e0 e di angoscia infantile, il regista evita commiserazione e identificazione, pur lavorando sull'horror sociale. Il suo film \u00e8 una buona riduzione che non prende al cuore ma narra col tempo variopinto del cinema old style: non inventa nulla ma rievoca in pittorica calligrafia.\u00bb\"\nMick LaSalle del \"San Francisco Chronicle\" comment\u00f2: \"\u00abRoman Polanski, che si ritrov\u00f2 da solo a Parigi senza i genitori durante la Seconda Guerra Mondiale, chiaramente capisce lo smarrimento provato da Oliver... L'esperienza personale del regista, per\u00f2 non gli fa enfatizzare i parallelismi biografici, e nemmeno lo fa precipitare nel sentimentalismo pi\u00f9 melenso. Al contrario, il fatto che Polanski sappia che cose di questo genere possono succedere realmente a un ragazzo, lo hanno portato a trattare il romanzo in una maniera maggiormente adulta.\u00bb\"\nPeter Travers di \"Rolling Stone\" giudic\u00f2 il film dandogli due stelle su quattro, definendolo \"incolore e freddo\" e \"mancante del tocco caratteristico alla Polanski.\" Inoltre disse: \"\u00abInterpretato da Barney Clark, Oliver sembra mancare di personalit\u00e0. E Harry Eden nel ruolo di Artful Dodger... manca dello spirito comico per interpretare il lato umoristico del personaggio.\u00bb\"\nTodd McCarthy di \"Variety\" cos\u00ec si espresse riguardo al film: \"\u00abConvenzionale, semplice e molto vicino a quella che veniva definita la tradizione di qualit\u00e0, questo bel film \u00e8 un rispettabile adattamento letterario ma manca di pathos drammatico... Kingsley fa un buon lavoro, interpretando Fagin con una certa debolezza e insicurezza che lo rende pi\u00f9 patetico che odioso. Sfortunatamente, la sua performance si eleva molto al di sopra del livello di quelle degli altri attori... Soprattutto, Barney Clark \u00e8 inappropriato e irritante nel ruolo di Oliver Twist\u00bb.\"\nPeter Bradshaw del \"The Guardian\" lo defin\u00ec: \"\u00abUn decente, guardabile film, ovviamente non pi\u00f9 potente o personale di una fiction televisiva. Si tratta di un adattamento letterario fatto con gusto e rispetto, che lascia la storia in primo piano, tagliando fuori tutto un sottobosco di personaggi e trame secondarie presenti nel libro. Non ci sono grandi virtuosismi registici, nessuna interpretazione innovativa dei personaggi se non il mettere Fagin pi\u00f9 al centro della storia e renderlo maggiormente simpatico... Polanski riproduce rispettosamente lo humour nero tipico di Dickens. Ma nonostante il dolore e la paura, le impiccagioni e le percosse, c'\u00e8 sempre la fastidiosa sensazione che quello che Polanski ci sta propinando \u00e8 fondamentalmente una classica storia per bambini. Il suo \"Oliver Twist\" non \u00e8 un brutto film, ma la forza e la potenza visionaria originale del libro non sono state riprodotte.\u00bb\""}
{"id": "571075", "revid": "828781", "url": "https://it.wikipedia.org/wiki?curid=571075", "title": "Passo della Mendola", "text": "Il passo della Mendola (\"Mendelpass\" in tedesco) ( ) \u00e8 un valico alpino del Trentino-Alto Adige sulla strada statale 42 del Tonale e della Mendola. \u00c8 una sella posta tra il monte Penegal e il monte Roen e situata su una catena montuosa, la Costiera della Mendola che a nord est strapiomba sulla valle dell'Adige e a sud ovest digrada dolcemente verso la val di Non.\nDescrizione.\nIl passo, posto al confine fra le province di Trento e Bolzano, mette in comunicazione l'alta val di Non, ed in particolare il centro di Cles, con Bolzano. Si trova pochi chilometri a sud del passo Palade, che collega Cles a Merano. Dal passo una strada di 3,9\u00a0km conduce al Penegal (\u00a0m) dal quale si gode di una vista a 360 gradi sulla valle dell'Adige, ed in particolare sulla citt\u00e0 di Bolzano, e sui boschi dell'alta val di Non.\nDa passo Mendola si snodano numerosi percorsi come quello per il piccolo Penegal, il Toval, la cima dell'arciduca Eugenio, il Macaion o il Roen. Sul passo si trovano vari alberghi e ville. Il passo della Mendola \u00e8 sede di un centro di cultura dell'Universit\u00e0 cattolica del Sacro Cuore.\nIl passo della Mendola \u00e8 raggiungibile da Caldaro tramite l'omonima funicolare, presso la cui stazione a monte si trova un belvedere sull'Oltradige e sulla Bassa Atesina. Fino agli anni trenta giungeva al passo della Mendola il treno a scartamento ridotto dalla ferrovia dell'Alta Anaunia (Ferrovia Dermulo-Fondo-Mendola).\nStoria.\nLa costruzione della strada del passo dur\u00f2 dal 1880 al 1885. Nel 1886 l'antico maso \"Mendelhof\", per secoli propriet\u00e0 dei conti Thun, venne trasformato in albergo e stazione termale. Nel 1896 sorse con il \"Grand Hotel Penegal\" la pi\u00f9 grande struttura alberghiera del passo (oggi multipropriet\u00e0).\nIl luogo divenne rapidamente una rinomata meta di villeggiatura molto amata dalla nobilt\u00e0 di tutta Europa: Francesco Giuseppe I d'Asburgo, imperatore d'Austria, soggiorn\u00f2 alla Mendola nel 1903. L'imperatrice Elisabetta di Baviera (Sissi) lo scelse pi\u00f9 volte per trascorrervi le vacanze. Tra gli altri personaggi celebri si ricordano lo scrittore Karl May, il premio Nobel Wilhelm Conrad R\u00f6ntgen e il leader indiano Mahatma Gandhi. La prima guerra mondiale pose brutalmente fine alle attivit\u00e0 della stazione termale.\nNel secondo dopoguerra la strada della Mendola \u00e8 stata teatro di diverse corse motociclistiche e automobilistiche, tra cui la cronoscalata Appiano-Mendola che per diversi anni fu inserita nel campionato nazionale cronoscalate automobilistiche. Le ultime tre edizioni della Mille Miglia (1958, 1959, 1961) transitarono dal Passo della Mendola.\nCiclismo.\nIl passo della Mendola \u00e8 una salita storica del Giro d'Italia: venne affrontato per la prima volta nel 1937 e da allora \u00e8 stato inserito nel percorso della corsa varie volte. Il versante pi\u00f9 duro \u00e8 nettamente quello altoatesino, sebbene le pendenze non siano comunque proibitive: la salita misura 15\u00a0km con una pendenza media del 6,4% e massima del 9%.\nDi seguito l'elenco dei corridori transitati per primi al passo:"}
{"id": "571077", "revid": "33689", "url": "https://it.wikipedia.org/wiki?curid=571077", "title": "Parola chiave", "text": ""}
{"id": "571079", "revid": "12245", "url": "https://it.wikipedia.org/wiki?curid=571079", "title": "Passo di San Pellegrino", "text": ""}
{"id": "571080", "revid": "88812", "url": "https://it.wikipedia.org/wiki?curid=571080", "title": "Universale (metafisica)", "text": ""}
{"id": "571083", "revid": "4445767", "url": "https://it.wikipedia.org/wiki?curid=571083", "title": "Prefisso teleselettivo", "text": ""}
{"id": "571084", "revid": "125135692", "url": "https://it.wikipedia.org/wiki?curid=571084", "title": "RIM-116 Rolling Airframe Missile", "text": "Il RIM-116 Rolling Airframe Missile o RIM-116 - RAM \u00e8 un missile per la difesa aerea adottato dalla US Navy e dalla Deutsche Marine. \n\u00c8 una versione del Sidewinder.\nNome.\nLa sigla RAM con cui viene identificato, che in inglese significa 'ariete', in realt\u00e0 \u00e8 l'acronimo di \"Rolling Airframe Missile\", in italiano \"missile rotante su s\u00e9 stesso\".\nOrigini.\nStoricamente, esso \u00e8 nato decenni fa come collaborazione americana-tedesca, allorch\u00e9 l'US Navy si rese conto di non avere una difesa aerea valida contro i missili antinave a bassa quota (segno evidente che i missili Standard e Sea Sparrow dell'epoca erano considerati insoddisfacenti in questo ruolo), e cos\u00ec un programma di sviluppo part\u00ec nel 1975, ma gi\u00e0 a luglio dell'anno successivo venne siglato un accordo con la Germania per un'azione congiunta.\nA quel punto della storia venne formulato il nome: RAM, Rolling Airframe Missile, per via della rotazione dell'arma durante il volo.\nLa somiglianza con la famiglia Sidewinder \u00e8 stata estesa profondamente nel progetto del RAM, che per la massima economia e semplicit\u00e0 venne dotato del motore del Chaparral (versione superficie aria del Sidewinder) e la testata del Sidewinder.\nBen presto il primo missile prototipo venne lanciato, nel 1978. Esso era chiamato XM-116 RAM, e il giugno dell'anno successivo la General Dynamics ebbe assegnato un contratto per lo sviluppo del sistema. Sembrava che tutto andasse per il meglio, ma il decennio che segu\u00ec vide numerosi problemi, e nonostante alcuni test positivi del 1982/83, solo nel 1987 il RAM venne definitivamente approvato per la produzione di serie.\nInfine, nel 1990 il missile venne sottoposto ad una valutazione operativa conclusasi in maniera positiva e a questo segu\u00ec l'idoneit\u00e0 operativa, arrivata definitivamente nel 1992.\nTecnica.\nIl missile RAM, come tutti i sistemi moderni, \u00e8 solo una parte del sistema missilistico conosciuto come Mk 31 Guided Missile Weapon System. Esso comprende il missile e il lanciatore Mk 49, praticamente un affusto Vulcan Phalanx ma, in luogo del complesso di fuoco originale (radar di tiro, cannone e serbatoio munizioni), un lanciatore a 24 colpi per i missili.\nIL RAM ha alette di controllo e stabilizzazione retrattili e questo d\u00e0 ad esso una compattezza notevole. Il lanciatore multiplo \u00e8 simile a quello degli MRL (lanciarazzi multipli terrestri), molto pi\u00f9 capace della rampa a 4 missili come il lanciatore del Sea Chaparral. ha serie di tubi di lancio, con una geometria dalla sagoma del lanciatore esagonale, piuttosto che rettangolare come in altri casi.\nUna volta lanciato, il RAM \u00e8 accelerato da un motore Mk 112 a propellente solido, che lo porta a mach 2 in 2-3 secondi. La guida \u00e8 autonoma, essendo presente un sensore radar passivo, che \u00e8 pensato per captare le emissioni radar a corta lunghezza d'onda delle testate di ricerca (radar di bordo) dei missili antinave.\nIl sistema di guida ha anche un sensore IR, ma non quello del Sidewinder/Chaparral, ma quello dello Stinger, che ha un diametro di soli 70mm. Ci\u00f2 lascia spazio anche per un sensore radar-passivo.\nEssendo un'arma 'rotante' su s\u00e9 stessa, sono necessarie solo 2 antenne radar passive, anzich\u00e9 4 come altrimenti necessario, per dare una percezione tridimensionale della sorgente radar. Quando abbastanza vicino al bersaglio, il missile passa alla guida infrarossa con il sensore dello Stinger e ingaggia con precisione il bersaglio.\nUna testata da 9\u00a0kg a frammentazione con spoletta di prossimit\u00e0 laser distrugge l'obiettivo con impatto diretto o passaggio entro pochi metri di distanza.\nServizio.\nIl RAM \u00e8 un'arma quantomeno controversa. Esso nacque con lo stesso concetto che port\u00f2 alla nascita del Sea Chaparral. Ma quest'ultimo venne sviluppato in gran velocit\u00e0 grazie ad un programma di emergenza, per dotare le navi di sistemi da difesa antiaerea ravvicinata migliori delle artiglierie che ancora costituivano l'armamento delle navi di vecchio tipo, che spesso erano residuati della Seconda guerra mondiale. Per essi i lanciamissili Tartar o superiori erano troppo impegnativi e costosi da installare.\nLa soluzione non era molto raffinata (praticamente la torretta con operatore al centro, che era circondato da 2 coppie di missili), ma arriv\u00f2 in servizio in fretta, anche se troppo tardi per la Guerra del Vietnam, ambiente per il quale era stato pensato (soprattutto per le azioni sottocosta).\nMa negli anni '70 stavano entrando in servizio apparati da difesa aerea molto pi\u00f9 efficaci di quelli precedenti: missili Standard SM-1, Sea Sparrow e CIWS Vulcan Phalanx, nel mentre il Sea Chaparral venne presto tolto dalle navi. Il fatto che il RAM sia stato tenuto in sviluppo nonostante questo desta notevole sorpresa.\nEsso avrebbe avuto una migliore efficacia nella difesa a bassa quota contro i missili, consentendo di affrontare bersagli multipli (data la capacit\u00e0 di autoguida) e a maggior distanza di quanto possibile con il Phalanx. Ma l'arma ha avuto anche molti limiti, essenzialmente per via dei requisiti richiesti per la sua realizzazione.\nIn sostanza, il missile RIM-116 RAM ha sostanzialmente fallito il suo scopo originario. Se questo era di costituire un sistema leggero di rapido sviluppo, esso ha finito per risultare un programma sorprendentemente costoso e fonte di interminabili problemi per l'US Navy.\nInteressante da notare, il vecchio missile-base Sidewinder AIM-9C, a guida radar semiattiva, venne modificato, sempre negli anni '80, in un missile aria-superficie a guida radar passiva, chiamato AGM-122 Sidearm e caratterizzato da una gittata di 8\u00a0km.\nEsso entr\u00f2 in servizio in pochi anni dallo sviluppo e vi \u00e8 rimasto per diverso tempo, pur essendo un programma di ripiego, di seconda scelta. Se un missile a guida passiva era desiderabile (per renderlo, come detto, autonomo dopo il lancio e idoneo quindi a far fronte a bersagli multipli), una versione superficie aria del SIDEARM con un lanciatore Sea Chaparral avrebbe potuto essere un sistema molto pi\u00f9 semplice e rapido da sviluppare, mentre i missili AIM-9L con sensore IR migliorato erano anch'essi un sistema semplice e efficace, ma nulla venne fatto, allora, in merito.\nIl missile RAM ha avuto alcuni sviluppi, uno dei quali \u00e8 il RTM-116A che \u00e8 un modello da addestramento inerte (senza testata e motore).\nNel 1993 venne iniziato lo sviluppo di un missile migliorato, il RIM-16B RAM II, o BLock II, che ha una effettiva capacit\u00e0 di ingaggiare i bersagli con un sensore IR. Esso \u00e8 utile per l'uso contro oggetti che non emettono segnali radar, ma la cosa non \u00e8 semplice. Infatti, il sensore IR deve localizzare il bersaglio 'dopo' il lancio, e non prima, come nel caso del SIdewinder, perch\u00e9 i lanciatori RAM non hanno missili esposti, ma protetti integralmente dai tubi di lancio.\nL'arma ha anche capacit\u00e0 aggiuntive contro piccoli bersagli di superficie. Forse fin dall'inizio questa soluzione avrebbe potuto risolvere molti problemi. Pare che peraltro, il sensore radar passivo resta ancora a bordo, come sistema alternativo.\nDopo i test nel 1999, l'arma entr\u00f2 in servizio dopo il 2000. La versione da addestramento \u00e8 la RTM-116B. Nel frattempo sono stati prodotti oltre 1000 missili RIM-116A, di questi ben 400 per la Bundesmarine tedesca.\nAttualmente due lanciatori sono presenti sulle fregate Classe Bremen, Brandeburg, Baden-W\u00fcrttemberg e altre unit\u00e0, oltre che con le navi classe Wasp americane. Alcune piccole unit\u00e0 come le corvette missilistiche K-130 e Type 143A ne hanno uno solo. Anche Taiwan ha ordinato un certo numero di armi.\nUna versione pi\u00f9 recente ha un affusto di Phalanx completo di un radar di tiro standard. Esso ha per\u00f2 il numero di missili ridotto a 10 e non \u00e8 noto se sia entrato in produzione."}
{"id": "571086", "revid": "1305772", "url": "https://it.wikipedia.org/wiki?curid=571086", "title": "Pushover (videogioco)", "text": "Pushover o Push-Over \u00e8 un videogioco rompicapo per MS-DOS, Atari ST, Amiga e Super Nintendo, sviluppato dalla Red Rat Software e pubblicato dalla Ocean Software nel 1992. Il gioco era sponsorizzato dallo snack inglese Quavers. La protagonista \u00e8 \"G.I.Ant\", una formica soldato che deve recuperare dei pacchetti di Quavers caduti in un formicaio appartenenti a \"Colin Curly\", la mascotte dello snack all'epoca (successivamente i Quavers sono stati comprati dalla Walkers e la mascotte non \u00e8 stata pi\u00f9 usata).\nModalit\u00e0 di gioco.\nIl gioco consiste di cento livelli, nei quali il campo di gioco \u00e8 formato da varie piattaforme, eventualmente collegate da scale. Sulle piattaforme sono collocate delle tessere del domino. Il giocatore controlla la formica \"G.I.Ant\", che pu\u00f2 muoversi a destra e a sinistra e salire scale e scalini, pu\u00f2 sollevare e riposizionare una tessera alla volta, e pu\u00f2 spingere una tessera, in modo da creare una reazione a catena per far cadere tutte le tessere. In ogni livello il giocatore ha a disposizione una sola spinta, e deve fare in modo di far cadere per ultima la tessera \"Trigger\", che provoca l'apertura dell'uscita, e uscire dal livello prima che scada un timer.\nUn livello non pu\u00f2 essere completato se la formica muore per una caduta o perch\u00e9 schiacciata da una tessera, o se non \u00e8 in grado di raggiungere l'uscita perch\u00e9 bloccata da tessere o inaccessibile, oppure se delle tessere si rompono formando \"macerie\".\nMettendo in pausa il gioco dopo che il timer \u00e8 scaduto, compare un consiglio per passare il livello. Il consiglio del novantottesimo livello informa che il programmatore non si ricorda come si risolve quel livello.\nI livelli si svolgono in diverse aree, ognuna con la sua grafica e il suo sottofondo musicale. Le aree sono un'area industriale, un tempio azteco, una stazione spaziale, un computer, una costruzione romana, un castello, un'area in stile meccano, una segreta e una casa giapponese. Circa ogni dieci livelli viene ritrovato un pacchetto di Quavers, per un totale di dieci pacchetti.\nIl gioco non prevede nessun sistema di salvataggio, ma alla fine di ogni livello viene rivelata la relativa password. Il giocatore riceve anche un \"token\" dopo aver completato un livello, che pu\u00f2 essere usato in due modi. Se un livello non viene completato con successo, si pu\u00f2 usare un \"token\" per ritornare alla situazione che c'era subito prima della spinta (compreso il valore del timer), invece di dover ricominciare il livello da capo. Se invece un livello viene completato con successo ma a tempo scaduto, il \"token\" permette di passare al livello successivo.\nTessere.\nCi sono vari tipi di tessere, ognuna con una diversa caratteristica, distinguibili dal modo in cui sono colorate.\nNel centesimo livello tutte le tessere appaiono gialle."}
{"id": "571087", "revid": "110157", "url": "https://it.wikipedia.org/wiki?curid=571087", "title": "Tabor (Slovenia)", "text": "Tabor \u00e8 un comune di 1.526 abitanti della Slovenia centrale. "}
{"id": "571088", "revid": "729019", "url": "https://it.wikipedia.org/wiki?curid=571088", "title": "Type 81 Tan-SAM", "text": "Il Type 81 Tan-SAM \u00e8 un missile giapponese, il pi\u00f9 noto della produzione di questo paese, che comprende anche missili SAM portatili della Toshiba, missili anticarro di 2 generazioni e anche armi antinave. Nessuna di queste armi pu\u00f2 essere esportata, in base ai trattati postbellici.\nIl Tan \u00e8 preposto alla difesa di obiettivi strategici, ha batterie montate su autocarri con 4 armi, senza protezione. I missili hanno una sofisticata guida IR, ma hanno anche un motore molto fumoso, poco adatto alla \"discrezione\" per queste armi a corto raggio. Comunque \u00e8 un'arma assai moderna, paragonabile al Chaparral."}
{"id": "571094", "revid": "729019", "url": "https://it.wikipedia.org/wiki?curid=571094", "title": "Shorts Missile Systems Javelin", "text": "Il Javelin \u00e8 un missile terra-aria spalleggiabile di produzione britannica.\nVersione migliorata del Blowpipe, \u00e8 un missile a corto raggio a guida radio della Shorts, con buone prestazioni complessive.\nStoria.\nI missili di questo tipo sono nati dalla necessit\u00e0 di sostituire un'arma come il Blowpipe, che aveva alcuni vantaggi su missili portatili a guida IR ma anche degli svantaggi.\nUno di questi era la complessit\u00e0 della guida, con un joy-stick per la teleguida manuale fino sul bersaglio. Il missile Blowpipe aveva dei limiti del sistema di guida gi\u00e0 ben noti prima della Guerra delle Falklands e pur ottenendo alcune vittorie aeree era nondimeno un missile poco efficiente.\nLa guerra, che ha visto un uso da entrambe le parti di questo tipo di arma, ha solo aumentato la pressante necessit\u00e0 di avere qualcosa di meglio. E cos\u00ec \u00e8 stata avviata la progettazione in dettaglio e la produzione del missile Javelin (giavellotto), che ha un sistema di guida SACLOS, un'arma con guida semiautomatica all'infrarosso.\nSignifica in pratica che il sistema di guida del missile \u00e8 di tipo automatizzato, con il computer che 'vede' il missile in base alle emissioni del bengala che ha in coda, e che consente al computer di elaborare le manovre per mettere il missile in rotta di collisione con il bersaglio. Quest'ultimo non viene visto, ma semplicemente il sistema computerizzato 'presume' che esso sia al centro del collimatore ottico; il bersaglio infatti deve essere messo sotto punteria da parte dell'operatore, grazie anche ad un cannocchiale a 6 ingrandimenti.\nDettagli.\nIn sostanza, si tratta del sistema adottato per i missili anticarro di seconda generazione, applicato ad un'arma supersonica per ruoli antiaerei. Il missile Javelin \u00e8 risultato un'arma per tutto il resto praticamente uguale al Blowpipe, con peso e dimensioni similari. La gittata e la quota, per\u00f2, erano migliorate, per un motore leggermente pi\u00f9 potente e per il sistema di mira che economizza l'energia di manovra.\nIl sistema missilistico \u00e8, come al solito per i tipi inglesi, un'arma portatile di complessa ed ingegnosa struttura, con la parte anteriore del missile libera di ruotare liberamente rispetto alla parte posteriore stabilizzata dalle alette.\nI sistemi di comando sono pi\u00f9 complessi rispetto al precedente modello, con apparati di inseguimento infrarosso e di trasmissione dei comandi via radio, anche se va detto che, per ottenere un limitato risultato (l'allineamento del missile sul bersaglio per i primi 1,5 secondi, per aiutare il puntatore a captarlo nel suo congegno di tiro) questi sistemi, sia pure semplici, erano gi\u00e0 presenti ma con una utilit\u00e0 molto opinabile se usati come inteso soltanto per la fase iniziale del volo.\nCon una gittata di 4,5\u00a0km e una testata di 2,5\u00a0kg, il Javelin \u00e8 sensibilmente migliore del precedente, oltre che pi\u00f9 preciso. La sistemazione \u00e8 stata sia nel lanciatore di tipo standard, con un lanciatore singolo spalleggiabile (malgrado il missile da solo abbia una massa di 13\u00a0kg), che nel modello LML, trinato e pertanto necessariamente lanciabile tramite rampe brandeggiabili su veicoli, come gli M113.\nSvantaggi.\nIl Javelin ha avuto un'efficienza assai superiore rispetto al tipo precedente, ma ha mantenuto alcuni inconvenienti: la sua massa e complessit\u00e0, accentuate dalle rampe di lancio con tubi di diametro inusitato, per via delle alette anteriori non fisse, \u00e8 assai superiore allo standard, mentre la velocit\u00e0 resta bassa, per cui le capacit\u00e0 di intercettazione sono limitate contro jet ad alta velocit\u00e0. Cos\u00ec ben presto sarebbe seguita una nuova versione di tali missili: il poco noto Starburst.\nPaesi utilizzatori.\nIl principale utente estero del Javelin \u00e8 il Canada, che ha avuto una quantit\u00e0 di tali missili in sostituzione dei Blowpipe, gi\u00e0 alla fine degli anni novanta. I canadesi portarono un certo numero di tali sistemi nel Golfo, per Desert Storm, dove li usarono per le navi, incrementandone l'efficacia difensiva.\nAltri utenti sono, per esempio, i sud-coreani che ne hanno avuti almeno 100 lanciatori."}
{"id": "571096", "revid": "287204", "url": "https://it.wikipedia.org/wiki?curid=571096", "title": "Aztekium", "text": "Aztekium \u00e8 un genere delle Cactaceae. Comprende piante di forma globulare, che presentano numerose coste (da 8 a 10), molto piccole e prive di spine. Il colore \u00e8 verde e bianco lungo le coste. Sono tra i cactus pi\u00f9 piccoli finora conosciuti (sono appunto piante nane). Dopo circa cinque anni d'et\u00e0 producono dei fiori colorati.\nDistribuzione e habitat.\nLe piante del genere Aztekium sono originarie prevalentemente del Messico centrale e settentrionale, nei distretti di Chihuahua, Zacatecas e Durango.\nColtivazione.\nQueste cactacee hanno bisogno di un terreno prevalentemente inorganico e in minima parte organico, da tenere in luogo arieggiato e in pieno sole, abituando le piante gradualmente per evitare scottature.\nDurante l'inverno devono riposare in luoghi protetti dall'umidit\u00e0 ma freschi, in quanto non sopportano una temperatura inferiore agli 8\u00a0\u00b0C sopra lo zero.\nCrescono in modo assai lento, e sono spesso innestate su altre piante succulente, come Cereus jamacaru.\nSpecie.\nIl genere conta due sole specie:"}
{"id": "571097", "revid": "729019", "url": "https://it.wikipedia.org/wiki?curid=571097", "title": "Starstreak", "text": "I missili Starstreak sono armi a corto raggio per la difesa aerea, di progettazione \"Shorts\", l'unica azienda britannica impegnata in questo settore.\nEssi sono stati pensati, nonostante l'impiego per affrontare necessit\u00e0 simili, con una filosofia totalmente diversa da quella delle armi precedenti, interrompendo drasticamente la linea evolutiva della serie Blowpipe/Javelin/Starburst.\nLo sviluppo dell'arma \u00e8 partito nel 1984 con un contratto di sviluppo di ben 356 milioni di sterline.\nTecnica e filosofia dello Starstreak.\nCome detto nelle pagine relative a queste armi, il problema maggiore, una volta risolto il nodo del miglioramento del sistema di guida, \u00e8 rimasto quello di avere un missile molto pi\u00f9 veloce del tipo precedente.\nPer ottenere questo \u00e8 stato utilizzato un concetto totalmente diverso da quello seguito da qualsiasi altro SAM, a corto a lungo raggio che fosse.\nLo Starstreak \u00e8 basato su di un motore a razzo a 2 stadi, che viene lanciato da un tubo di lancio ermeticamente chiuso, sistemato su una rampa di vario genere, singola o multipla.\nLa massa totale del missile, come anche le dimensioni, sono di 20kg per un diametro di 130mm e lunghezza di 140cm. L'arma \u00e8 quindi dello stesso peso del missile Mistral, ma \u00e8 pi\u00f9 corta e molto pi\u00f9 tozza. Essendo un'arma cos\u00ec pesante, non \u00e8 agevole da lanciare da spalla, ma solo a partire da apparati di lancio leggeri.\nIl missile \u00e8 contenuto dentro un tubo di lancio sigillato garantito per 10 anni in condizioni di conservazione standard.\nUna volta che il missile viene lanciato, un deflettore cambia la direzione di una piccola parte dei gas, deviandoli lateralmente e facendo imprimere al missile un'azione di rotazione, che consente il dispiegamento delle alette di controllo dello stadio principale. \nDopo che il secondo stadio ha terminato l'accelerazione, il missile rilascia la sua testata bellica. Per quanto accade, grazie anche allo sgancio pressoch\u00e9 immediato del booster del primo stadio, il missile \u00e8 arrivato a una velocit\u00e0 straordinaria, mach 3,5-4, ovvero un'energia cinetica di circa 4 volte superiore a quella dei missili standard della categoria. L'accelerazione \u00e8 talmente bruciante che occorrono appena 3,5 secondi per raggiungere i 3km.\nA quel punto si staccano dalla parte anteriore 3 dardi. Le dimensioni delle armi in parola, estremamente contenute, sono le seguenti: diametro circa 30mm, lunghezza 40 cm, peso di 1,5kg.\nEssi sono contenuti e protetti dentro l'ogiva, ma subito dopo il lancio essa si apre letteralmente in 2 petali, scoprendo le armi. Ognuno \u00e8 costituito da un corpo metallico, in lega di tungsteno, con alette di guida e di stabilizzazione, una testata esplosiva ad alta densit\u00e0 (per massimizzare la potenza esplosiva a parit\u00e0 di volume), un sistema di guida laser su fascio (con sensore sito posteriormente alla struttura) e, particolare non trascurabile quanto indispensabile, una batteria di guida.\nNon v'\u00e8 invece un motore (davvero non ve ne sarebbe spazio n\u00e9 bisogno), ma in ogni caso i dardi sono guidati dal fascio laser del lanciatore e procedono tutti nella stessa direzione, a circa 1 metro distanti tra di loro, come una sorta di costellazione triangolare. La differenza tra un sistema di guida su fascio e uno semiattivo \u00e8 che nel primo caso vi \u00e8 un sensore di prua, che percepisce il punto di riflessione sul bersaglio, mentre nel secondo caso vi \u00e8 un sensore di coda che percepisce se si stia mantenendo dentro il fascio di onde di guida, e nel caso manovra per rientrare al suo interno secondo una logica proporzionale. Il fascio \u00e8 puntato ovviamente verso il bersaglio. Se nel caso dei sistemi di guida radar per missili contraerei hanno perso interesse nel caso di missili antiaerei, i sistemi laser su guida a fascio hanno attualmente un discreto successo operativo.\nIn termini di guida, il sistema \u00e8 chiamato ATT (Automatic target tracking), che permette un inseguimento automatico con una camera termica abbinata al sistema laser. In questo modo \u00e8 il sistema che 'vede' l'obiettivo e lo attacca di conseguenza.\nLa guida \u00e8 automatizzata, con fascio laser a bassa intensit\u00e0 che rende i dardi 'consapevoli' di essere o meno nel settore di cielo desiderato, con la capacit\u00e0 di attaccare i bersagli in ogni direzione. La velocit\u00e0 \u00e8 tale da rendere praticamente irrilevante le prestazioni degli aerei rispetto all'ordigno, minimizzando il tempo di volo e quindi migliorando la gittata pratica. Il raggio \u00e8 tra i 300 metri e i 7km, e come quota da o a 5km in altezza.\nLo Starstreak ha una capacit\u00e0 secondaria contro bersagli a terra. Non \u00e8 un'arma anticarro, ma ha una tale velocit\u00e0 che potrebbe perforare agevolmente con i dardi standard la corazza dei mezzi blindati leggeri. Anche i missili antiaerei portatili di tipo precedente sono utilizzabili in qualche modo contro bersagli a terra.\nI dardi continuano a volare verso il bersaglio, cercando di colpirlo. La loro efficacia \u00e8 legata alla sola azione di contatto, perch\u00e9 non hanno una spoletta di prossimit\u00e0, troppo complesso miniaturizzarla in un congegno del genere. La testata bellica ha una potenza adeguata perch\u00e9 esplode dentro il bersaglio.\nI modelli di lanciatore sono l'SL (shoulder Launched, lanciato a spalla), LML (lightweight Multiple Launcher, lanciatore multiplo leggero) per veicoli, e SP (Self Propelled, auto.propulso) con veicolo blindato o meno, di lancio.\nIl sistema LSL ha un tripode da 16kg, sistema termico da 6kg, sistema di puntamento da 9kg, sistema di sostegno da 19,5kg, il tutto si chiama ASPIC. Il sistema di lancio ha tre missili pronti al fuoco.\nIn sostanza il missile Starstreak \u00e8 letteralmente un'arma MIRV, con 3 testate, e al tempo stesso un missile tristadio, praticamente una struttura normalmente utilizzata dai missili strategici balistici, che sono all'estremo opposto per complessit\u00e0 e peso rispetto a questa categoria di armi.\nOperativit\u00e0.\nIn termini di servizio il missile \u00e8 arrivato in linea molto tempo dopo la Guerra Fredda, con l'entrata in linea nel 1997 dei primi modelli. In termini di armi consegnate, entro il 1998 di 135 missili. In seguito l'arma \u00e8 stata consegnata in quantit\u00e0 maggiori, con armi consegnate in lanciatori singoli, trinati e ottupli a seconda delle installazioni.\nIn tutto vi sono varie versioni sviluppate dal progetto base e contemplano essenzialmente i lanciatori:\nUn aereo pu\u00f2 essere localizzato a 20km e un elicottero a 8. L'autore di questo sistema di localizzazione e inseguimento bersagli \u00e8 la compagnia Thales, ed esso \u00e8 sistemato tra i 2 lanciatori ottupli e ha una connessione diretta con il computer di bordo in maniera di puntare automaticamente la torretta verso il velivolo.\nDa notare che gli elicotteri americani hanno gi\u00e0 gli Stinger, per giunta assai pi\u00f9 leggero. Abbinato al radar Longbow della versione 'D', il missile viene orientato verso il bersaglio da colpire.\nI missili Starstreak hanno avuto almeno un successo di export, con una commessa sudafricana del 2002.\nIn UK, lo Starstreak presta servizio in 2 reggimenti ciascuno su 3 batterie di 12 lanciatori l'una (non \u00e8 chiaro se ottupli, tripli o singoli), in fase di integrazione in un network che comprende anche i missili Rapier semoventi, e che ha comportato negli ultimi anni una serie di contratti come quello per il CARACAL, uno degli schemi operativi studiati.\nI sistemi eliportati e navali non sono stati oggetti di contratti operativi. Anche lo sviluppo di un sistema IFF di tipo avanzato \u00e8 stato oggetto di costosi contratti con varie industrie inglesi del settore avionico ed elettronico.\nValutazione operativa dello Starstreak.\nIn termini di efficacia il missile Starstreak \u00e8 un'arma di notevole capacit\u00e0 operative. I 3 dardi, che volando a 1 metro circa di distanza l'uno, compresi nel fascio del laser a bassa intensit\u00e0 (e difficilmente rilevabile da sensori di allerta) sono estremamente veloci, invulnerabili ai classici flare di disturbo, impossibili da localizzare otticamente (ovvero vedendo la scia del motore a razzo, perch\u00e9 esso esaurisce subito la spinta) e dotati di una struttura durissima, in tungsteno, con una carica esplosiva ad alta densit\u00e0 posteriore, una serie anteriore di alette di piccole dimensioni che sono capaci nondimeno di controllare le armi al punto da permettere di inseguire aerei in manovra ad alto numero di 'G' anche a 7 km di distanza.\nEssi, una volta centrato il bersaglio, esplodono in profondit\u00e0 causando danni catastrofici. Anche come armi anticarro essi sono micidiali, avendo dimostrato la capacit\u00e0 di perforare le corazze di veicoli blindati leggeri.\nSarebbe sufficiente che il missile fosse dotato, tra le 3 testate, di una di queste munita al posto dell'esplosivo, di un nucleo di tungsteno o uranio impoverito e l'alta velocit\u00e0 dello Starstreak potrebbe permettere di perforare anche un carro armato.\nLa guida viene eseguita dal sistema di puntamento laser, ma con un sensore termico che insegue il bersaglio, l'arma \u00e8 quindi 'lancia e dimentica', ovvero all'operatore, se del caso, resta solo di interrompere il fascio laser se identifica il bersaglio come amico nel frattempo, cosa impossibile con un sensore infrarosso di autoguida sistemato sul missile che opera in maniera totalmente autonoma, con i vantaggi e svantaggi relativi. A questo tipo di sistemi di guida la Shorts non ha mai creduto, per vari motivi pi\u00f9 o meno condivisibili (e attuali, visti i progressi dei sistemi IR moderni).\nIn pratica, il missile ha una velocit\u00e0 tale da rendere trascurabile la differenza, normalmente rilevante, tra i missili e i cannoni alle brevi distanze. In quanto ai dardi, essi sono a tutti gli effetti dei proiettili guidati. Se l'OTO Melara ha approntato recentemente il proiettile DAVIDE per i cannoni da 76mm radiocomandati, con proiettile sub-calibrato, la realizzazione dello Starstreak 10 anni prima ha richiesto sfide tecnologiche anche pi\u00f9 difficili da risolvere, dimostrando che le tecnologie per realizzazioni simili esistono gi\u00e0 da molti anni a prescindere dalle applicazioni. I dardi dello Stastreak sono infatti altrettanto piccoli e veloci come quelli da 76mm DAVIDE, e l'accelerazione \u00e8 quasi altrettanto bruciante di quella di un proiettile di cannone.\nPur essendo comparabile in massa, il missile Starstreak \u00e8 del tutto diverso dal Mistral, e ha tentato una via del tutto diversa da quella della tradizione, e potenzialmente poteva andare incontro ad un disastro totale, ma forse la presenza dello Starburst ha reso possibile contenere gli eventuali effetti del suo fallimento.\nUn missile antiaereo di questo tipo, mai usato in guerre reali, \u00e8 di difficile valutazione pratica. Esso \u00e8 la tipica dimostrazione delle soluzioni di filosofia inglese, efficienti e macchinose, assai pesanti. Tuttavia, va detto che il missile, simile in dimensioni al Mistral, non \u00e8 necessariamente migliore. L'accelerazione dell'arma \u00e8 prodigiosa anche perch\u00e9 l'ogiva si apre subito, causando una maggiore resistenza aerodinamica con i dardi esposti assieme alla struttura di sostegno. I propellenti chimici moderni ad alta energia sono evidentemente di elevatissime caratteristiche, perch\u00e9 la velocit\u00e0 raggiunge in ogni caso una velocit\u00e0 molto superiore rispetto a quella di un normale missile spalleggiabile.\nLa struttura dello Starstreak \u00e8 complessa, e se un sistema IR di autoguida non \u00e8 installato nel missile, esso viene usato ugualmente, ben pi\u00f9 complesso, nell'unit\u00e0 di lancio, assieme al puntatore laser e a un computer. Ci si potrebbe chiedere anche il perch\u00e9 sviluppare una testata trinata, con ogni elemento dotato di un sistema di guida, invece di una testata singola, con un proiettile guidato pi\u00f9 grande e potente, e certamente pi\u00f9 economico.\nIn export dal 1999 esso ha avuto un solo successo di servizio, mentre ha perso ripetutamente in Brasile, Singapore e altre nazioni dove \u00e8 stato offerto in competizione con i missili russi o francesi.\nCertamente \u00e8 un'arma pesante e costosa per il ruolo che svolge, ma le versioni come quelle CIWS navale sono estremamente interessanti tecnicamente parlando, e verosimilmente anche in termini operativi. In ogni caso, esso resta, soprattutto per il costo, un sistema non molto gradito dal mercato, con un totale di munizioni ordinate di circa 7000 che ripartiscono con costo unitario elevatissimo i soldi usati per lo sviluppo e la acquisizione dell'arma."}
{"id": "571099", "revid": "729019", "url": "https://it.wikipedia.org/wiki?curid=571099", "title": "Starburst (missile)", "text": "Lo Starburst, versione migliorata del precedente Javelin, \u00e8 un missile terra-aria britannico non molto diffuso, anche a causa della concorrenza del successivo Starstreak.\nCaratteristiche.\nEsso ha una capacit\u00e0 di operare in maniera efficace migliore di quella del missile precedente, e questo fatto \u00e8 dato da un sistema di guida migliorato. Il missile Starburst ha presentato infatti una notevole innovazione, che ha fatto da passaggio tra la vecchia generazione di armi a guida ottica e quelle con sistema di guida laser successivi.\nLa struttura \u00e8 simile a quella del Javelin, con tanto di prestazioni analoghe, ma la guida laser su fascio ha costituito un sensibile miglioramento, specie in termini di immunit\u00e0 dalle contromisure elettroniche (notare che anche il Javelin era pubblicizzato come \"immune dalle ECM\", mentre sia nei comandi radio che nel sistema di inseguimento a bengala speciale era teoricamente vulnerabile ai disturbi).\nLe installazioni note sono le seguenti:\nDa notare, come curiosit\u00e0, che il progetto base Blowpipe in tal modo condivide con l'AS-7 sovietico il risultato di avere un solo missile base con, assieme a vari miglioramenti di dettaglio, 3 diversi sistemi di guida. Nel caso del SAM britannico, comando radio manuale, comando radio semiautomatico, comando laser su fascio. Nel caso dell'arma russa, comando radio automatico (AS-7), comando laser semiattivo (AS-10), comando radar passivo (AS-12).\nUtilizzo.\nNonostante ne siano stati prodotti esclusivamente per il British Army, Canada e Malaysia (500 missili circa), esso ha avuto una produzione di circa 10.000 armi entro il 1999, quando ha verosimilmente cessato l'attivit\u00e0 e la linea di montaggio, in quanto stava arrivando il missile Starstreak, che ha costituito un passo totalmente nuovo nel campo delle armi a corto raggio.\nIl missile ha debuttato con notevole sorpresa ai tempi di Desert Storm, quando i blindati leggeri della famiglia Scorpion, gli Stormer, si sono presentati in un certo numero di esemplari (24?) come veicoli contraerei tattici, praticamente in sostituzione degli usuali Rapier, pi\u00f9 grandi ma con la stessa gittata. Questi mezzi erano armati con 8 missili in altrettanti tubi di lancio e un certo numero di ricariche. L'entrata in servizio avvenne infatti appena l'anno prima e non vi furono molti annunci pubblicitari, se ve ne furono, visto che la stampa specializzata not\u00f2 con sorpresa la presenza di questo nuovo sistema nelle file del corpo di spedizione noto come \"Gramby\". Per un breve periodo ha condiviso il ruolo con i Javelin, e forse anche questo spiega come mai i britannici non abbiano pubblicizzato la cosa, ovvero che un missile nuovo sia stato prontamente sostituito con un altro nel giro di pochi anni.\nA sua volta a partire dal 1997 lo stesso Starburst \u00e8 stato sostituito dallo Starstreak, totalmente diverso ma con lo stesso sistema di guida."}
{"id": "571101", "revid": "767487", "url": "https://it.wikipedia.org/wiki?curid=571101", "title": "N.E.R.D", "text": "I N.E.R.D (resi graficamente come N*E*R*D) sono un gruppo musicale composto da Pharrell Williams e Chad Hugo dei The Neptunes e il loro amico Shae Haley. Le sonorit\u00e0 del gruppo sono di difficile categorizzazione, ma possono essere descritte come un rock miscelato a hip hop e soul.\nStoria del gruppo.\n\"In Search Of...\" (2001-02).\nWilliams e Hugo originariamente registrarono il disco \"In Search Of... (electronic)\" per una pubblicazione in Europa nel 2001, usando tecniche di produzione digitale simili a quelle utilizzate anche come The Neptunes. Tuttavia successivamente decisero che se i N.E.R.D erano differenti dai Neptunes, allora anche il suono si doveva differenziare. Questo li port\u00f2 alla revisione del disco (con lo stesso titolo \"In Search Of...\") con la band power pop Spymob, pubblicandolo su scala mondiale nel 2002.\n\"In Search Of...\" ha raggiunto un moderato successo negli USA: l'album \u00e8 giunto alla posizione numero 59 della \"Billboard 200\"; il primo singolo \"Lapdance\" ha raggiunto la top 40 delle classifiche rap ed il secondo singolo \"Rock Star\" \u00e8 giunto nella top 40 delle classifiche rock negli States. \"Lapdance\" ha raggiunto la top 40 anche nei Paesi Bassi ed il suo video \u00e8 entrato in rotazione su MTV2. L'album \u00e8 stato anche ben recepito dalla critica nonostante non si sia rivelato un successo commerciale come nelle previsioni e nelle speranze dei componenti. L'album ha vinto il secondo \"Shortlist Music Prize\" (la cui giuria \u00e8 composta da musicisti, giornalisti e altri professionisti del settore musicale) come migliore album dell'anno che ha venduto meno di 500.000 copie al momento della \"nomination\".\n\"Fly or Die\" (2003-04).\nLa band ha registrato il secondo album \"Fly or Die\" durante il 2003, reclutando alcuni \"aiuti\" al disco come Lenny Kravitz che canta sulla traccia \"Maybe\", Joel e Benji Madden dei Good Charlotte che collaborano alla traccia \"Jump\". Molte delle tracce hanno come argomento gli adolescenti, come \"Thrasher\", che tratta di bullismo; \"Drill Sergeant\", sulla ribellione; e \"Backseat Love\", che parla del primo amore.\n\"Fly or Die\" \u00e8 uscito nei negozi il 22 marzo 2004, ed ha raggiunto la Top 10, il suo singolo di lancio \"She Wants to Move\" ha raggiunto la Top 5 nel Regno Unito, la Top 20 in Norvegia, Irlanda e Danimarca, e la Top 40 in Australia e Paesi Bassi. I video di \"She Wants To Move\" e \"Maybe\" hanno avuto un forte supporto dalla tv via cavo americana VH1 Soul, il primo singolo \u00e8 inoltre entrato regolarmente in alta rotazione su MTV.\nPausa e \"Seeing Sounds\" (2005-2008).\nNel marzo 2005, Williams ha dichiarato a BBC Radio 1 di essere scontento della direzione presa dalla band sotto la supervisione della Virgin Records e che la band di fatto era estinta. Successivamente Williams ha fatto sapere tramite il manager del gruppo che in realt\u00e0 la band non si \u00e8 effettivamente sciolta, ritrattando di fatto la precedente dichiarazione.\nDopo un periodo di pausa, il gruppo \u00e8 tornato al lavoro per incidere il terzo album, intitolato \"Seeing Sounds\", uscito nel 2008. Uscito per la Universal Musica, il disco ha riscosso un discreto successo di vendite in Europa. Sono stati estratti tre singoli: \"Everyone Nose (All the Girls Standing in the Line for the Bathroom)\", \"Spaz\" e \"Sooner or Later\".\n\"Nothing\" (2010).\nNell'estate 2010 il gruppo ha pubblicato un duetto con la nota cantante canadese Nelly Furtado, il singolo \"Hot-N-Fun\", che ha trovato una tiepida accoglienza dal punto di vista commerciale. Il brano ha anticipato l'uscita del quarto album di inediti del complesso, intitolato \"Nothing\" e pubblicato il 29 ottobre successivo sempre per la Universal. Il disco contiene inoltre una collaborazione con il noto rapper T.I..\n\"No One Ever Really Dies\" (2014-presente).\nVerso la fine del 2014, il gruppo si \u00e8 riunito per la realizzazione di tre brani inediti per il film \"SpongeBob - Fuori dall'acqua\". Uno di questi \u00e8 \"Squeeze Me\", pubblicato come singolo di lancio dall'EP \"Music from The SpongeBob Movie - Sponge Out of Water\" il 5 gennaio 2015 ed entrato in rotazione radiofonica il 30 dello stesso mese.\nIl 1\u00ba novembre 2017, il gruppo pubblica il singolo \"Lemon\", in collaborazione con Rihanna, mentre il 28 dello stesso mese \u00e8 stata la volta di \"1000\", singolo inciso insieme al rapper Future.\nI due brani hanno anticipato il quinto album in studio \"No One Ever Really Dies\", previsto per il 15 dicembre 2017."}
{"id": "571103", "revid": "729019", "url": "https://it.wikipedia.org/wiki?curid=571103", "title": "RBS-70", "text": "Lo svedese Bofors RBS-70 \u00e8 un missile portatile, ma non lanciabile a spalla (come il Mistral). Esso ha guida laser ed una eccellente comportamento complessivo, resistenza alle ECM assicurata ed elevata letalit\u00e0. Gli iraniani ne hanno usato, stando a Tom Cooper, numerosi esemplari sia come armi antiaeree, con successo, che come armi anticarro, cercando di incendiare i carri T-72, apparentemente invulnerabili ai missili normali anticarro, ma propensi ad incendiarsi quando colpiti da questi missili con traiettoria in leggera picchiata. La versione migliorata \u00e8 il molto meno diffuso RBS-90, con lanciatore binato e prestazioni migliori, dotato anche di camere termiche per il lancio notturno."}
{"id": "571108", "revid": "6923", "url": "https://it.wikipedia.org/wiki?curid=571108", "title": "Sprint (missile)", "text": "Missile ABM americano, con elevatissima accelerazione, forse 100 G, per intercettare con le sue testate nucleari le ogive di rientro sovietiche sfuggite ai missili Spartan. Esso aveva una gittata di circa 50\u00a0km a singolo stadio, 80\u00a0km a doppio stadio, ma l'installazione di difesa ABM che lo ospitava venne dichiarata operativa nel 1975 per essere immediatamente chiusa il giorno dopo. Esso aveva circa 100 missili ABM, ma ci si rendeva conto che specialmente con l'avvento di testate MIRV non c'era modo pratico di difendersi con altri missili antiaerei. In seguito il presidente statunitense Ronald Reagan ricominci\u00f2 tutto con il programma \"Guerre stellari\" senza grandi esiti pratici a tutt'oggi."}
{"id": "571109", "revid": "729019", "url": "https://it.wikipedia.org/wiki?curid=571109", "title": "LIM-49A Spartan", "text": "Il LIM-49A Spartan era un missile anti-balistico sviluppato dalle aziende statunitensi Western Electric Company e McDonnell Douglas negli anni settanta ed adottato dal United States Army nell'ambito del Safeguard Program.\nStoria.\nSviluppo.\nNel 1955 la US Army inizi\u00f2 gli studi per realizzare un missile terra-aria sviluppato dal MIM-14 Nike Hercules da utilizzare nel ruolo di intercettore di velivoli supersonici e missili balistici. Il progetto, che inizialmente era conosciuto con il nome provvisorio di Nike II, il 15 novembre 1956 assunse la designazione ufficiale Nike Zeus.\nIl Nike Zeus era molto simile al suo predecessore, dotato di propulsione a razzo a due stadi allo stato solido e di un simile sistema di guida, e se ne distingueva essenzialmente per la testata adottata, una bomba all'idrogeno della potenza pari a 20 kt. Le limitazioni imposte dallo US Department of Defense (DOD) in una direttiva del dicembre 1956 imponevano che gli armamenti in dotazione alla US Army non potessero superare la gittata di 320 km (200 mi) ma il lancio del satellite artificiale sovietico Sputnik 1, effettuato il 4 ottobre 1957, mise in allarme l'apparato difensivo statunitense rendendo palese la capacit\u00e0 sovietica di operare con missili di grande gittata. Come conseguenza la precedente direttiva venne revocata in favore di una meno restrittiva, permettendo di sviluppare ulteriormente il sistema d'arma che poteva ora raggiungere quote suborbitali e consentendo una difesa da possibili attacchi balistici sovietici.\nLa nuova arma, inizialmente designata Zeus B per distinguerla con la precedente Zeus (indicata anche come Zeus A), inizi\u00f2 lo sviluppo nei primi anni sessanta assumendo nel 1963 la designazione DOD XLIM-49A; X era genericamente riferito ad un prototipi realizzato a scopo di ricerca, o comunque provvisorio, L identificava il vettore, in questo caso un silo terrestre, I lo definiva come intercettore ed M era identificativo di missile..\nIl missile aveva acquisito un terzo stadio, sempre a combustibile solido, ed una pi\u00f9 potente testata all'idrogeno W-71 della potenza di 5 Mt. All'atto dell'intercettazione dell'obiettivo gli effetti della testata erano indirizzati pi\u00f9 all'emissione di raggi X atti a colpire gli apparati elettronici del missile balistico pi\u00f9 che alla sua distruzione fisica, soluzione che aggirava la necessit\u00e0 di una accurata precisione alla ricerca dell'impatto.\nImpiego operativo.\nLo Spartan rimase operativo solo per pochi mesi, dall'ottobre 1975 ai primi mesi del 1976.\nVenne disattivato, assieme allo Sprint, a causa di una combinazione tra gli alti costi di gestione ed i trattati SALT I atti a limitare la proliferazione degli armamenti strategici. Inoltre c'era il rischio che l'esplosione della sua testata nucleare in alta quota disabilitasse buona parte degli apparecchi elettronici degli USA.\nDescrizione tecnica.\nIl LIM-49A Spartan era un razzo multistadio a combustibile solido da installazione fissa (silo) equipaggiato con una testata termonucleare da 5 Mt."}
{"id": "571111", "revid": "729019", "url": "https://it.wikipedia.org/wiki?curid=571111", "title": "IAI Barak", "text": "Barak, parola che in ebraico (\u05e2\u05d1\u05e8\u05d9\u05ea \u2018Ivrit) significa fulmine, \u00e8 un missile a corto raggio israeliano, per la difesa aerea ravvicinata, inferiore a 12 km di distanza, sviluppato dagli israeliani per le proprie unit\u00e0 navali come alternativa al sistema CIWS Phalanx. Il sistema, che pesa in tutto 1150 kg, ha una veloce capacit\u00e0 di reazione e moduli di 8 celle a lancio verticale ed \u00e8 usato anche per impiego da automezzi pesanti.\nBarak 8.\nNel gennaio 2007, dopo molti mesi di intense trattative India e Israele hanno siglato un accordo dall'ammontare di 330 milioni di dollari per lo sviluppo di una nuova generazione di missili Barak denominata Barak II. Il nuovo missile, basato sul progetto originale Barak, avr\u00e0 miglioramenti nel sistema di ricerca e maggiore raggio di azione."}
{"id": "571115", "revid": "729019", "url": "https://it.wikipedia.org/wiki?curid=571115", "title": "SAHV-3", "text": "Il SAHV-3 (\"South Africa High Velocity\") \u00e8 un missile terra-aria a corto raggio ed alta velocit\u00e0 sviluppato dalla sudafricana Kentron, ora Denel Aerospace Systems. Il missile utilizza la guida su fascio radar ed inizialmente \u00e8 nato per la difesa delle unit\u00e0 navali. \u00c8 stato poi proposto come SAHV-IR in varianti con in aggiunta un sistema di guida all'infrarosso per impiego aria-aria.\nIl missile \u00e8 nato nel 1987 come sostituto del Thomson-Houston Crotale, un missile prodotto in Francia su requisito sudafricano e progettato per l'impiego navale a difesa delle unit\u00e0, grazie alla capacit\u00e0 di intercettare aerei, elicotteri, missili antinave a bassa quota e munizioni intelligenti. Il SAHV-3 mantiene fondamentalmente la parte motoristica del Crotale e quindi le prestazioni di velocit\u00e0 e portata, mentre il sistema radar \u00e8 stato migliorato."}
{"id": "571116", "revid": "6923", "url": "https://it.wikipedia.org/wiki?curid=571116", "title": "RBS 23 BAMSE", "text": "Il Bamse \u00e8 un missile terra-aria svedese, con gittata e tangenza entrambe di 15\u00a0km, arma a medio raggio sviluppata dalla Svezia negli anni novanta, con capacit\u00e0 ognitempo."}
{"id": "571120", "revid": "767487", "url": "https://it.wikipedia.org/wiki?curid=571120", "title": "Claudio Sanchez", "text": "\u00c8 il cofondatore della band insieme al chitarrista Travis Stever (originariamente chiamarono la band Shabutie) ed \u00e8 lo scrittore di The Bag On Line Adventures.\nBiografia.\nSanchez \u00e8 di origini italiane (da parte di madre) e portoricane (da parte di padre) e ha tre fratelli. Fondati gli Shabutie nel 1995 Sanchez speriment\u00f2 un gran numero di nuovi suoni con questa band. Nel 2001 avvenne il cambiamento di nome del gruppo che divent\u00f2 l'attuale Coheed and Cambria. Hanno pubblicato 4 album: The Second Stage Turbine Blade, , e No World For Tomorrow. Sanchez inizi\u00f2 anche a scrivere la sua saga a fumetti The Bag On Line Adventures, una saga fantascientifica con protagonisti Coheed e Cambria. \u00c8 famoso per il suo stile canoro, essendo capace di cantare su tonalit\u00e0 altissime e acute, e per il suo taglio di capelli molto particolare."}
{"id": "571121", "revid": "1305772", "url": "https://it.wikipedia.org/wiki?curid=571121", "title": "Fontana Sarracco", "text": "La fontana Sarracco si trova in largo Chiaffredo Bergia, lungo la via Abrami, di fronte all'ex chiesa delle Anime Sante, nel paese di Scanno (L'Aquila).\nStoria.\nNel Medioevo la zona dove si trova la fontana era sita fuori del centro urbano. Prima del XVI secolo la fontana doveva fungere da abbeveratoio ma subito dopo venne ricostruita per uso urbano. Nel XVIII secolo la zona intorno alla fontana \u00e8 interessata da espansione urbana con susseguente ampliamento della fontana stessa.\nLa fontana \u00e8 suddivisa in due nicchioni realizzati a pi\u00f9 riprese tra il XVI ed il XVIII secolo. La zona del basamento corrisponde all'antico abbeveratoio medievale. Esso \u00e8 realizzato in conci di pietra di differente grandezza rispetto alle pietre successivamente utilizzate per l'arco sovrastante che reca la data del 1549.\nAlla stessa epoca risale il basamento del nicchione di destra.\nSuccessivamente al 1732, in concomitanza dell'espansione del centro urbano limitrofo per via di un'aumentata prosperit\u00e0 armentizia venne terminato l'ampliamento della fontana del secondo arcone a tutto sesto di destra. Nel muro venne inserita una formella con l'Annunciazione recante la data del 1732.\nGli ultimi interventi importanti sono del 1859 quando venne realizzata una piccola nicchietta sita nella zona pi\u00f9 a destra e nella fine del XIX secolo quando viene sostituita la vecchia tubatura in cotto con una pi\u00f9 moderna in ghisa terminata nel 1898.\nNel secolo successivo la fontana venne restaurata: il mascherone della regina venne ricostruito in cemento mentre le fessurazioni delle pietre vennero riempite con malta cementizia. Un altro restauro avvenne nel 1987 per opera della Soprindentenza ai B.A.A.A.S. (Beni Ambientali Architettonici Artistici e Storici per l'Abruzzo).\nDescrizione.\nSu ogni cannella vi \u00e8 uno mascherone raffigurante un ceto sociale, quindi chi beveva in una di queste cannelle faceva capire a che ceto apparteneva:\nLa parte di destra, con le quattro cannelle, \u00e8 pi\u00f9 sopraelevata rispetto alla sinistra, affinch\u00e9 le donne che dovevano attingere l'acqua prendessero le conche e se le mettessero sulla testa.\nDalla fontana esce acqua, considerata assai salubre: in ogni caso ha un sapore particolare, probabilmente in quanto ricca di sali minerali diuretici.\nQuesta fontana \u00e8 stata realizzata in pietra locale, una sorta di calcare compatto simile in tutto e per tutto al travertino."}
{"id": "571122", "revid": "34222", "url": "https://it.wikipedia.org/wiki?curid=571122", "title": "Algebra di Zorn", "text": ""}
{"id": "571123", "revid": "960832", "url": "https://it.wikipedia.org/wiki?curid=571123", "title": "Kilkee", "text": "Kilkee (in irlandese: \"Cill Chaoi\"\u00a0) \u00e8 un piccolo villaggio costiero del Clare sud-occidentale, in Irlanda. Situato sulla strada N67, vicino Kilrush, questo abitato \u00e8 particolarmente rinomato in Irlanda e anche all'estero, specialmente tra gli abitanti di Limerick.\nI turisti rimangono attratti dalla cura del villaggio, che contiene edifici e aspetto vittoriani del XIX secolo, ben sistemati con infrastrutture e divertimenti moderni.\nMa soprattutto ci\u00f2 che attira gente a visitare Kilkee, \u00e8 la bella spiaggia di quasi due chilometri a forma di ferro di cavallo, incastonata nella Baia di Moore e protetta dalla scogliera conosciuta come \"Duggerna Reef\". La spiaggia di Kilkee \u00e8 stata regolarmente inserita tra quelle con la Bandiera Blu dall'Unione europea. Molte personalit\u00e0 di spicco del secolo scorso hanno visitato il luogo: Beatles, Che Guevara, Charlotte Bront\u00eb (che vi ha passato parte della sua luna di miele) e l'attore Richard Harris, che era proprietario anche di una casa.\nStoria.\nKilkee appare in un documento storico per la prima volta negli Annali del XIV secolo, quando viene chiamata Cill Chaoidhe (che significa \"Chiesa di San Caoi\"). Successivamente, nel tardo XV secolo, fu costruito un castello dal clan MacSweeney, feudatari dei MacMahon ed in seguito degli O'Brien. Lo stesso castello pass\u00f2 in mano poi di Charles MacDonnell, membro di una famiglia dell'Antrim di discendenza scozzese che ne rimase proprietaria fino al XVIII secolo.\nFino a circa 150 anni fa Kilkee era niente pi\u00f9 che un piccolo villaggio di pescatori, che vide subito dopo per\u00f2 una metamorfosi molto rapida dovuta alla costruzione di residenze estive da parte dell'aristocrazia locale e dei mercanti abbienti di Limerick\nFino a met\u00e0 del XIX secolo, Kilkee era un villaggio dove si parlava esclusivamente gaelico. Mary J. Knott nel suo libro del 1836, dichiara che \"poca gente parla inglese\".\nAttrazioni.\nOltre alla apprezzata spiaggia, i nuotatori possono scegliere altre localit\u00e0 molto vicine per la balneazione, come Pollock Holes, New Found Out, Byrnes Cove e Paradise Cove. I Pollock Holes, nella parte occidentale del villaggio, sono piscine naturali tra le rocce con acqua che cambia ad ogni marea. New Found Out permette tuffi, invece, fino a 13 metri in mare aperto. Kilkee del resto \u00e8 una \"mecca\" per i tuffatori: il \"Kilkee Diving &amp; Watersports Centre\" \u00e8 totalmente attrezzato sia per principianti che esperti, con possibilit\u00e0 di tuffo da 10 a 45 metri, sempre nell'acqua del mare.\nOltre a questo a Kilkee \u00e8 presente un particolarissimo e apprezzato campo da golf con 18 buche: il primo ed il secondo settore sono a ridosso dell'Oceano Atlantico, mentre il terzo sopra la Chimney Bay.\nOvviamente brulicanti di turisti, in giornate buone, sono le non molto alte ma drammatiche scogliere che s'innalzano dalla Duggerna sia da una parte che dall'altra della baia ed offrono paesaggi incredibili sull'Atlantico e sul resto della contea. Due particolari formazioni rocciose, staccate dal resto della costa nella parte meridionale, rendono questo posto ancor pi\u00f9 particolare: una \u00e8 tagliata diagonalmente ed \u00e8 chiamata \"Diamond Rock\" (Roccia del diamante) per la forma che rievoca, l'altra \u00e8 un curioso tratto di scogliera rimasto in piedi e di forma quasi perfettamente parallelepipeda, viene chiamato \"Bishop's Island\" (Isola del Vescovo). Nell'altro tratto di scogliera, invece, degna di nota \u00e8 la piccola ma molto suggestiva Baia di Chimney.\nInfrastrutture e trasporti.\nIl villaggio una volta era uno dei due capolinea della \"West Clare Railway\" da Ennis, insieme alla vicina Kilrush. Il collegamento stradale principale rimane la unica N67 che, proveniente da Ennis e Kilrush, attraversa il centro abitato per poi girare verso nord e collegare la parte costiera settentrionale del Clare (villaggio considerevole pi\u00f9 vicino Miltown Malbay). A dire il vero c'\u00e8 anche un'altra strada, a carattere regionale, che arriva a Kilkee, la R487, che per\u00f2 parte dal villaggio e giunge fino al non troppo distante Loop Head, rendendolo pi\u00f9 che altro un punto di partenza per un luogo piuttosto disabitato che non un vero e proprio punto di collegamento. Altre strade sono tutte a carattere locale e collegano piccole comunit\u00e0 rurali.\nA Kilkee ci sono molti sentieri per \"trekkers\", molti dei quali si inerpicano sulle suggestive scogliere situate poco distanti dal centro abitato in entrambe le direzioni. Dalle scogliere, in giorni con tempo buono, si pu\u00f2 vedere tutta la costa settentrionale del Clare fino anche alle Isole Aran."}
{"id": "571124", "revid": "1772602", "url": "https://it.wikipedia.org/wiki?curid=571124", "title": "Grand Prix de Ouest-France 2006", "text": "Il Grand Prix de Ouest-France 2006, sessantanovesima edizione della corsa, si svolse il 27 agosto 2006 su un percorso totale di 226\u00a0km. Venne vinto dall'italiano Vincenzo Nibali che termin\u00f2 la gara in 5h18'56\", alla media di 42,52\u00a0km/h.\nAll'arrivo 116 ciclisti portarono a termine la gara."}
{"id": "571127", "revid": "729019", "url": "https://it.wikipedia.org/wiki?curid=571127", "title": "A-350", "text": "L'A-350 (in cirillico: A-350 \u0413\u0430\u043b\u043e\u0448; nome in codice NATO: ABM-1 Galosh) \u00e8 stato un missile anti-balistico a medio raggio di produzione sovietica. Entrato in servizio all'inizio degli anni settanta come parte del Sistema ABM A-35, fu schierato su 64 rampe nella periferia di Mosca, con l'obiettivo di difendere la capitale da attacchi di missili balistici intercontinentali.\nVenne ritirato dal servizio nei primi anni novanta, quando fu sostituito dall'ABM-4 Gorgon impiegato dal nuovo Sistema ABM A-135.\nStoria.\nSviluppo.\nLo sviluppo di un sistema antimissile che fosse in grado di difendere la capitale Mosca dagli attacchi missilistici venne ordinato per decreto l'8 aprile 1958. Tale sistema, chiamato A-35, avrebbe dovuto utilizzare, oltre che nuove strutture radar, anche un nuovo intercettore che fosse in grado di operare anche fuori dall'atmosfera terrestre (cosa che il precedente V-1000 non era in grado di fare).\nI lavori intorno al nuovo missile intercettore iniziarono nel 1960: si trattava dell'A-350, che nelle intenzioni dei progettisti avrebbe dovuto essere in grado di intercettare missili in avvicinamento a distanze superiori a 90 km, anche fuori dall'atmosfera.\nInizialmente, i tecnici decisero di installare sull'arma una testata con esplosivo convenzionale a frammentazione, ma successivamente si opt\u00f2 per una singola testata nucleare di grande potenza, in modo da compensare l'imprecisione dei radar del sistema di allerta.\nLa previsione era che il sistema entrasse in servizio il 7 novembre 1967, ma i tempi non furono rispettati: alla fine, il Sistema A-35 entr\u00f2 in servizio nel 1972, cinque anni dopo la data prevista.\nImpiego operativo.\nIl sistema A-35 entr\u00f2 in servizio nel 1972. Il missile A-350 ricevette la codifica NATO temporanea di SH-1 (dal nome del poligono di Sary Shagan), con il nome di Galosh. Successivamente, identificato erroneamente come un missile antiaereo, venne chiamato in Occidente SA-7. Tuttavia, una volta che l'intelligence si rese conto della natura antimissile del sistema d'arma, la codifica venne cambiata in ABM-1. Complessivamente, ne furono schierati 64 esemplari alla periferia di Mosca, presso le localit\u00e0 di Bereya, Solnechnogorsk, Klin e Zagorsk.\nIl missile fu mostrato al pubblico per la prima volta nel 1964, in occasione di una parata sulla Piazza Rossa. Tuttavia, questo sistema d'arma non fu mai effettivamente visto \"in pubblico\", poich\u00e9 era sempre contenuto all'interno del cilindro di lancio.\nPer precauzione, i sovietici realizzarono dei simulacri in scala reale degli A-350, da lasciare sulle rampe di lancio: lo scopo era quello di ingannare i satelliti spia statunitensi. Infatti, era stato deciso che i veri ABM-1 restassero stoccati in magazzino, e venissero schierati all'aperto solo nei periodi di tensioni internazionali. Anche ad oggi, comunque, il numero reale dei Galosh realmente installati rimane sconosciuto.\nNella met\u00e0 del decennio, fu immessa in servizio una versione perfezionata, nota come ABM-1B (designazione NATO temporanea SH-4), che presentava modifiche al terzo stadio.\nAlla fine degli anni settanta, i sovietici decisero di implementare un nuovo sistema antimissile, stavolta basato su due distinti missili ed in grado di intercettare anche testate multiple. Nel 1979, inizi\u00f2 la costruzione del nuovo Sistema A-135, e contemporaneamente venne intrapreso lo smantellamento dell'A-35. Gli ultimi Galosh furono definitivamente radiati nel 1990.\nNel nuovo sistema antimissile russo, nel compito di intercettare i missili fuori dall'atmosfera fu sostituito dall'ABM-4 Gorgon.\nDescrizione tecnica.\nL'ABM-1 Galosh era un missile anti-balistico a medio raggio, progettato per intercettare i missili balistici nemici in avvicinamento nell'area di Mosca. Piuttosto simile come prestazioni allo statunitense LIM-49 Nike Zeus, ne vennero costruite due versioni.\nIn tutti i casi, il sistema di guida era con comando radio. Occorre comunque precisare che il sistema antimissile era inefficace nei confronti dei dispositivi con testate multiple."}
{"id": "571129", "revid": "729019", "url": "https://it.wikipedia.org/wiki?curid=571129", "title": "53T6", "text": "Il 53T6 (nome in codice NATO: ABM-3 Gazelle), anche noto come SH-08, \u00e8 un missile ABM a corto raggio di fabbricazione sovietica, sviluppato negli anni settanta ed entrato in servizio nel 1984 come missile intercettore parte del Sistema ABM A-135 posto a difesa della regione di Mosca.\nProgettato per intercettare missili balistici ad una distanza massima di 80 km, ha costituito per vari anni la seconda linea missilistica dell'A-135: tuttavia, in seguito alla radiazione dei missili 51T6 (nome in codice NATO: ABM-4 Gorgon) costituisce oggi l'unica munizione di cui dispone tale sistema.\nAl 2021, risulta in servizio attivo nei ranghi delle Forze aerospaziali russe.\nSviluppo.\nLo sviluppo di un nuovo missile ABM inizi\u00f2 negli anni settanta, ad opera del Kisunko OKB. Si trattava di progettare un missile antimissile per intercettazioni atmosferiche, che potesse operare come \u201cseconda linea\u201d nell'ambito del Sistema ABM A-135 (il cui sviluppo era portato avanti in quel periodo). In pratica, avrebbe avuto il compito di distruggere eventuali missili balistici nemici che fossero riusciti a superare la barriera rappresentata dai Gorgon.\nI lanci di prova del nuovo sistema d'arma vennero effettuati presso il poligono militare di Sary Shagan, in Kazakistan. Per questa ragione, tale missile ha avuto anche il nome in codice NATO temporaneo di SH-08.\nL'ingresso in servizio si ebbe nel 1984, ma i missili furono pienamente operativi solo dal 1994, quando il Sistema A-135 venne ufficialmente accettato dalle autorit\u00e0 militari russe.\nNon si conosce il numero esatto di esemplari costruiti; le stime al riguardo vanno dalle 500 alle 3.000 unit\u00e0.\nTecnica.\nLe informazioni tecniche su questo sistema d'arma sono molto scarse. Comunque, pare sia piuttosto simile all'americano Sprint.\nIn tutti i modi, si tratta di missili piuttosto sofisticati, con un'elevata accelerazione ed in grado di operare a velocit\u00e0 nell'ordine dei Mach 10. Inoltre, sono in grado di sopportare carichi aerodinamici di un numero elevato di G, molto superiore a quello dei normali missili terra-aria.\nI materiali costruttivi utilizzati sono stati, principalmente, leghe leggere ad alta resistenza in alluminio e titanio. Inoltre, i Gazelle sono provvisti di una speciale barriera termica, in modo da permettere a tali missili di resistere alle alte temperature prodotte dall'accelerazione alle elevatissime velocit\u00e0.\nQueste caratteristiche sono indispensabili, visto che il compito degli ABM-3 prevede l'intercettazione di missili balistici nella fase finale di avvicinamento, con velocit\u00e0 che possono raggiungere Mach 25.\nIl motore \u00e8 a due stadi, con propellente solido. Il raggio \u00e8 di 80\u00a0km. Per quanto riguarda la testata, in origine i Gazelle ne montavano una nucleare da 10 kt. In pratica, si trattava di intercettori atomici, esattamente come i precedenti ABM-1 Galosh. Tuttavia, il 21 aprile 1998, i vertici delle forze armate russe dichiararono che le testate nucleari sarebbero state rimosse per motivi di sicurezza, e sostituite con altre ad esplosivo convenzionale. Questo perch\u00e9 si era calcolato che un'esplosione di un Gazelle in aria avrebbe contaminato un'area di 77 miglia quadrate, rendendo virtualmente invivibile la citt\u00e0 di Mosca. In tutti i modi, non \u00e8 chiaro se alcuni esemplari continuino o no a montare testate atomiche.\nUna grossa limitazione di questi missili \u00e8 che non sono in grado di distinguere le MIRV dai finti bersagli. Comunque, l'inefficacia contro missili a testata multipla \u00e8 un problema che riguarda, in generale, l'intero sistema.\nUtilizzo.\nI Gazelle erano il \u201csecondo strato\u201d del Sistema ABM A-135, ovvero la sua componente atmosferica: il loro compito era intercettare i missili balistici che fossero riusciti a sfuggire al \u201cprimo strato\u201d, gli ABM-4 Gorgon. Si trattava, in pratica, di un'ultima difesa prima dell'annientamento nucleare. Tuttavia, in seguito alla radiazione dei Gorgon, gli ABM-3 costituiscono oggi l'unico missile operativo del sistema ABM di Mosca.\nQuesti missili sono alle dipendenze della 9\u00aa Divisione delle Forze Spaziali Russe. In totale, ne sono attualmente schierati 68 esemplari, in quattro localit\u00e0 nei dintorni di Mosca. I Gazelle sono sistemati in appositi silos corazzati, dotati delle seguenti caratteristiche:\nSecondo alcune fonti, gli ABM-3 Gazelle sarebbero ancora in produzione."}
{"id": "571134", "revid": "767487", "url": "https://it.wikipedia.org/wiki?curid=571134", "title": "Steamboat Willie", "text": "Steamboat Willie \u00e8 un film del 1928 diretto da Walt Disney e Ub Iwerks. \u00c8 il terzo cortometraggio d'animazione della serie \"Mickey Mouse\", distribuito dalla Celebrity Productions il 18 novembre 1928; fu il primo corto della serie a venire distribuito, e per questo viene spesso considerato l'esordio dei personaggi di Topolino e Minni. \u00c8 inoltre il primo cartone animato a presentare una colonna sonora con musiche, effetti sonori e dialoghi (bench\u00e9 non intelligibili) completamente sincronizzata; il successo ottenuto lo port\u00f2 a venire ricordato come il primo cartone animato con sonoro sincronizzato, bench\u00e9 questo primato appartenga al corto dello stesso anno \"Dinner Time\", della Van Beuren Studios (esso per\u00f2 non ebbe successo di pubblico).\nNel 1994 il film si classific\u00f2 al 13\u00ba posto nel libro \"The 50 Greatest Cartoons\". Nell'aprile 1997 fu inserito (senza i titoli di testa e di coda) nel film di montaggio direct-to-video \"I capolavori di Topolino\". Nel 1998 fu selezionato per la conservazione nel National Film Registry della Biblioteca del Congresso perch\u00e9 \"culturalmente, storicamente o esteticamente significativo\".\nTrama.\nTopolino \u00e8 alla guida di un battello a vapore fluviale, fischiettando \"Steamboat Bill\" e suonando i tre fischietti della barca. Sul ponte arriva il vero capitano Pietro Gambadilegno che caccia via Topolino, il quale finisce in un secchio d'acqua e viene deriso da un pappagallo (a cui Topolino lancia il secchio in testa). Il battello si ferma al \"molo Podunk\" per raccogliere un carico di vario bestiame. Subito dopo che il battello \u00e8 ripartito, sul molo appare Minni che, non essendo riuscita a salire in tempo, rincorre la barca cercando di farla arrestare. Topolino per\u00f2 riesce a portarla a bordo agganciando la gru alle sue mutandine.\nAtterrando sul ponte, Minni fa cadere a terra la sua chitarra e uno spartito della canzone \"Turkey in the Straw\", che vengono mangiati da una capra. I due topi allora usano il corpo della capra come un fonografo ruotando la coda come una manovella. Topolino usa vari oggetti sulla barca come percussioni e \"suona\" gli animali come strumenti musicali. Ma sul posto arriva Pietro che, infuriato, lo porta nella stiva a pelare patate. Sull'obl\u00f2 riappare il pappagallo che lo deride, cos\u00ec Topolino gli lancia addosso una mezza patata facendolo cadere in acqua.\nProduzione.\nI primi due corti della serie \"Mickey Mouse\", intitolati \"L'aereo impazzito\" e \"Topolino gaucho\" e proiettati in anteprima nel 1928, non erano riusciti a impressionare il pubblico e ad ottenere un distributore. L'enorme successo del primo lungometraggio sonoro \"Il cantante di jazz\" (1927) aveva per\u00f2 portato la maggior parte delle sale cinematografiche statunitensi a costruire un impianto audio, cos\u00ec Walt Disney decise di trarre profitto da questa nuova tendenza ed essere il primo ad offrire un cartone animato con sonoro completamente sincronizzato.\nLa produzione di \"Steamboat Willie\" ebbe luogo tra luglio e agosto del 1928, e l'animazione fu realizzata principalmente da Ub Iwerks. La paternit\u00e0 della colonna sonora del film a oggi non \u00e8 del tutto chiara, essendo stata attribuita a Wilfred Jackson, Carl Stalling e Bert Lewis. Neil Sinyard afferma per\u00f2 che Jackson ricord\u00f2 di aver insegnato ai suoi colleghi il principio del metronomo e di aver poi suonato \"Turkey in the Straw\" all'armonica per consentire a Disney di cogliere il ritmo dell'azione.\nInizialmente c'era per\u00f2 qualche dubbio tra gli animatori che un cartone animato sonoro potesse sembrare abbastanza credibile, quindi prima che fosse prodotta la colonna sonora, Disney organizz\u00f2 una proiezione di prova del film alla presenza di mogli e fidanzate dei membri dello studio, con musica ed effetti sonori realizzati dal vivo dagli animatori. La risposta del pubblico fu estremamente positiva, e diede a Walt la fiducia per andare avanti e completare il film. Disse poi nel ricordare questa prima visione: \"L'effetto sul nostro piccolo pubblico era nientemeno che elettrico. Risposero quasi istintivamente a questa unione di suono e movimento. Pensavo che mi stessero prendendo in giro. Cos\u00ec mi misero in mezzo al pubblico e fecero ripartire l'azione. Fu terribile, ma meraviglioso! Ed era qualcosa di nuovo!\". Iwerks disse: \"Non sono mai stato cos\u00ec entusiasta in vita mia. Niente da allora lo ha mai eguagliato\".\nWalt si rec\u00f2 a New York per assumere una societ\u00e0 che producesse il sistema audio. Alla fine si stabil\u00ec sul sistema Cinephone di Pat Powers, creato da Powers utilizzando una versione aggiornata del sistema Phonofilm di Lee De Forest senza dare alcun credito De Forest, una decisione di cui in seguito si sarebbe pentito.\nLa musica nella colonna sonora finale venne eseguita dalla Green Brothers Novelty Band e diretta da Carl Edouarde. I fratelli Joe e Lew Green della band assistettero anche alla sincronizzazione della musica con il film. Il primo tentativo di sincronizzare la registrazione con il film fu un disastro. Disney dovette vendere la sua spider Moon per finanziare una seconda registrazione. Questa fu un successo grazie al filmato di una palla che rimbalza per mantenere il ritmo.\nDistribuzione e accoglienza.\n\"Steamboat Willie\" debutt\u00f2 allo Universal's Colony Theatre a New York il 18 novembre 1928. Il film venne distribuito dalla Celebrity Productions e la sua uscita iniziale dur\u00f2 due settimane. Disney venne pagato 500 dollari a settimana, che era considerata una grande quantit\u00e0 all'epoca.\nIl successo di \"Steamboat Willie\" port\u00f2 la fama internazionale non solo a Walt Disney, ma anche a Topolino. Il 21 novembre la rivista \"Variety\" pubblic\u00f2 una recensione che diceva in parte: \"Non \u00e8 il primo cartone animato ad essere sincronizzato con effetti sonori, ma il primo ad attirare un'attenzione favorevole. [\"Steamboat Willie\"] rappresenta un alto ordine d'ingegno del cartone animato, sapientemente combinato con effetti sonori. L'unione ha portato a risate a bizzeffe. Le risatine sono arrivate cos\u00ec in fretta al Colony [Theater] che stavano inciampando l'una sull'altra\".\nLa reazione fece s\u00ec che i due precedenti film di Topolino venissero riprodotti come cartoni animati sonori e distribuiti nei cinema. Nel 1998 \"Steamboat Willie\" venne inserito nel National Film Registry.\nStato del copyright.\nIl film \u00e8 stato il centro di una variet\u00e0 di controversie riguardanti il copyright. Il copyright del film \u00e8 stato pi\u00f9 volte prorogato con atti del Congresso degli Stati Uniti d'America. Tuttavia, studi recenti dimostrano che il film pu\u00f2 essere di pubblico dominio a causa di tecnicismi relativi al copyright originale.\nIl film fu al centro di un po' di attenzioni per quanto riguarda il Copyright Term Extension Act del 1998 passato negli Stati Uniti. \"Steamboat Willie\" fu vicino a entrare nel pubblico dominio negli Stati Uniti pi\u00f9 volte. Ogni volta, la protezione del copyright venne estesa. Avrebbe potuto entrare nel pubblico dominio in 4 anni differenti: prima nel 1956, rinnovato al 1984, poi al 2003 dal Copyright Act del 1976, e infine all'attuale data di dominio pubblico del 2023 con il Copyright Term Extension Act (noto anche peggiorativamente come il \"Mickey Mouse Protection Act\") del 1998. Il copyright degli Stati Uniti su \"Steamboat Willie\" sar\u00e0 in vigore fino al 2023 a meno che non ci sia un'altra estensione della legge.\n\u00c8 stato affermato che queste estensioni sono state una risposta da parte del Congresso di forti pressioni esercitate dalla Walt Disney Company. Altri sostengono che le estensioni di copyright approvate dal Congresso negli ultimi decenni hanno seguito le estensioni in convenzioni internazionali sul copyright di cui gli Stati Uniti sono uno dei firmatari.\nNegli anni novanta l'ex ricercatore Disney Gregory S. Brown stabil\u00ec che il film era probabilmente gi\u00e0 di pubblico dominio negli USA a causa di errori nella formulazione originaria del copyright. In particolare, il copyright del film originale aveva due nomi aggiuntivi tra Disney e la dichiarazione di copyright. Cos\u00ec, sotto le regole del Copyright Act del 1909, tutte le rivendicazioni di copyright sarebbero nulle. Il professore dell'Universit\u00e0 statale dell'Arizona Dennis Karjala sugger\u00ec che uno dei suoi allievi della scuola di diritto studiasse l'affermazione di Brown come progetto di classe. Lauren Vanpelt raccolse la sfida e produsse un documento in accordo con l'affermazione di Brown. Pubblic\u00f2 il suo progetto sul web nel 1999. La Disney poi minacci\u00f2 di citare in giudizio uno studente di legge dell'universit\u00e0 di Georgetown che aveva scritto un articolo che confermava le affermazioni di Brown.\nDistribuzione.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Topolino in bianco e nero\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. Il corto \u00e8 stato incluso anche nel secondo disco di un'altra raccolta della collana, \"Le avventure di Oswald il coniglio fortunato\", uscita in America del Nord l'11 dicembre 2007 e in Italia il 27 maggio 2009, e nel DVD \"Topolino vintage\", uscito in America del Nord il 12 luglio 2005 e in Italia il 20 novembre 2013.\nBlu-ray Disc.\n\"Steamboat Willie\" \u00e8 visibile integralmente nel secondo disco della prima edizione Blu-ray Disc di \"Biancaneve e i sette nani\" (uscita in America del Nord il 6 ottobre 2009 e in Italia il 2 dicembre), in particolare nel dietro le quinte \"Gli Hyperion Studios\".\nAltri media.\nLivelli a tema di \"Steamboat Willie\" sono presenti nei video giochi \"Topolino e le sue avventure\" (1994), \"Kingdom Hearts II\" (2005) ed \"Epic Mickey\" (2010). Il cartone animato \u00e8 presente in \"Disney's Magical Mirror Starring Mickey Mouse\".\nA partire dall'uscita de \"I Robinson - Una famiglia spaziale\" (2007), la scena di Topolino al timone del battello a vapore che fischia \"Steamboat Bill\" \u00e8 stata utilizzata nel logo di produzione per i film dei Walt Disney Animation Studios. Una modifica \u00e8 stata utilizzata nel film d'animazione \"Rapunzel - L'intreccio della torre\" per contrassegnare tale film come il 50\u00ba Classico Disney; il testo dice \"50TH ANIMATED MOTION PICTURE\" con la scena di Topolino nello \"0\". Una versione a 8 bit \u00e8 stata utilizzata per \"Ralph Spaccatutto\". La scena \u00e8 stata anche raffigurata nel manifesto del film (in alto a destra). Viene inoltre raffigurata nell'ologramma di autenticit\u00e0 sul dorso delle recenti uscite Disney DVD.\nInfluenza culturale.\nL'episodio \"\" della quarta stagione de \"I Simpson\" offre una parodia breve ma quasi Shot-for-shot della scena d'apertura di \"Steamboat Willie\", intitolata \"Vaporetto Fichetto\" (in originale \"Steamboat Itchy\").\nLa scena d'apertura \u00e8 stata parodiata verso la fine di \"Aladdin e il re dei ladri\". Genio, essendo stato inghiottito dalla tartaruga gigante che portava l'Isola Evanescente sulla schiena, esce dalla bocca della tartaruga con il battello di questo film e trasformato in Topolino, fischiettando \"Turkey in the Straw\".\nNel 1998, in occasione dei settant'anni del cortometraggio, i fumettisti italiani Tito Faraci e Francesco Artibani, coadiuvati dal disegnatore Corrado Mastantuono, realizzano \"Topolino e il fiume del tempo\", pubblicata in due episodi su \u00abTopolino\u00bb, n. 2243, vero e proprio seguito delle vicende narrate in \"Steamboat Willie\".\nNel film del 2008 \"Futurama - La bestia con un miliardo di schiene\", l'apertura \u00e8 una parodia di \"Steamboat Willie\".\nNell'anime \"Pok\u00e9mon Diamante\" e \"Perla\", il titolo inglese dell'episodio \"Una crociera da brivido\" (\"Steamboat Willies!\") \u00e8 un gioco di parole sul titolo del film."}
{"id": "571135", "revid": "729019", "url": "https://it.wikipedia.org/wiki?curid=571135", "title": "Arrow (missile)", "text": "Il sistema Arrow (\u05d7\u05e5, ebraico: \"Hetz\") \u00e8 un missile di difesa antibalistico di teatro (TMD), di produzione israeliana, ad alta accelerazione, simile al missile Sprint.\nMissione ed efficacia stimata.\n\u00c8 stato il primo missile sviluppato da Israele ad essere stato specificamente disegnato e costruito per intercettare e distruggere missili balistici su scala nazionale. Dovrebbe essere l'unico sistema di missili anti-balistici al mondo operativo capace di intercettare bersagli nella alta stratosfera. Da notare come Israele sia l'unico paese al mondo coperto totalmente da una costosissima rete di difesa ABM, in buona parte finanziata dall'aiuto americano.\nSviluppo e finanziamento.\nIl progetto Arrow ABM prese il via dopo un accordo del 6 maggio 1986 tra gli Stati Uniti ed Israele per finanziare, sviluppare, e sperimentare congiuntamente un sistema di difesa antimissile da teatro (TDM). Il sistema ABM Arrow \u00e8 stato progettato e costruito in Israele con l'apporto finanziario degli USA in uno sforzo di svariati miliardi di dollari (Fino al 2003 si stimavano in circa 2 miliardi di dollari USD). Il Ministero della Difesa israeliano dirige il programma di sviluppo dell'Arrow sotto il capitolo \"Minhelet Khoma\", che lega assieme diverse industrie della difesa israeliane (come la Israel Military Industries (IMI), la Tadiran, la Israel Aircraft Industries (IAI), ecc.) La prima versione del sistema venne sperimentata nei tardi anni ottanta.\nSpecifiche.\nIl sistema ABM Arrow \u00e8 stato concepito per intercettare missili balistici a corto e breve raggio e venne progettato avendo in mente gli sviluppi dei programmi di missili avanzati portati avanti dall'Iraq e Iran. Il sistema \u00e8 costruito attorno ai missili Arrow, il sistema di controllo \"Yellow Citron\" ed il radar IAI EL/M-2080 \"Green Pine\" come sistema di rilevamento traiettorie. Correntemente, il sistema riceve un supplemento di informazioni di lancio nemico iniziale \"early warning\" da parte di satelliti orbitanti americani che possono rilevare e studiare il bagliore iniziale e la scia dei missili ostili mentre vengono lanciati. Il primo sistema operativo venne dispiegato il 14 marzo del 2000 nella parte centrale di Israele, nella base aerea di Palmachim, sulla costa del Mediterraneo. Il pi\u00f9 recente sistema missilistico \u00e8 noto come Arrow II e si ritiene ancora sottoposto a valutazione per poter migliorare sia la sua efficacia che le sue prestazioni.\nA differenza del sistema anti-missile Patriot, l'Arrow \u00e8 radio controllato da terra, da un ufficiale che pu\u00f2 valutare la traiettoria se il missile incombente punta verso un obiettivo \"sensibile\" e se pu\u00f2 essere necessario lanciare un avanzatissimo missile Arrow, se esso deve essere reindirizzato verso un altro bersaglio oppure auto-distruggersi in volo. Vi sono 6 tubi porta-missile in ogni lanciatore mobile ed ognuno pu\u00f2 essere indirizzato ad un bersaglio separato. La conferma di queste ed altre funzionalit\u00e0 del missile venne dimostrata in un recente test (il decimo eseguito per l'intercettore Arrow isolato ed il 5\u00b0 che valutava l'integrazione del sistema completo) circa 4 di 6 missili vennero lanciati contro bersagli virtuali durante manovre congiunte USA-Israele. Il sistema \u00e8 in grado di gestire e discriminare fino a 14 intercettazioni simultanee.\nLa velocit\u00e0 propria (non in discesa) dell'intercettore Arrow 2 \u00e8 di 2,5\u00a0km/s (9000\u00a0km/h), ed a differenza del missile Patriot che impiega soltanto l'energia cinetica ha una propria testata esplosiva che gli consente di distruggere il missile ostile anche se fisicamente lo mancasse di 40-50 metri.\nIl 29 luglio 2004 Israele e gli USA, condussero un test congiunto nel poligono Nellis AFB del Nevada, durante il quale un missile Arrow venne lanciato contro un vero missile Scud. L'esperimento fu un successo, e l'Arrow distrusse lo Scud con un impatto diretto.\nCommercializzazione all'estero del sistema.\nIsraele ha intrapreso negoziati con l'India per vendere il sistema, ma la legislazione americana sul controllo della vendita delle armi ad alta tecnologia ha bloccato la vendita del missile singolo nella sua interezza, anche se sembra che il sistema di radar \"Green Pine\" sia gi\u00e0 stato venduto all'India, dove si suppone gi\u00e0 installato. Si sono svolte trattative tra Israele e la Turchia, che manteneva con Israele una associazione di comunanza strategica, ma il tutto \u00e8 cessato. Ci sono anche state conversazioni sull'impiego del costoso missile Arrow come parte di un sistema ABM a pi\u00f9 strati da essere impiegato nella difesa continentale degli USA."}
{"id": "571139", "revid": "287204", "url": "https://it.wikipedia.org/wiki?curid=571139", "title": "Alta cucina", "text": "Alta cucina (titolo originale \"Too Many Cooks\") \u00e8 il quinto romanzo giallo di Rex Stout con Nero Wolfe protagonista.\nTrama.\nIl genio dell'investigazione, Nero Wolfe, considera il suo lavoro solo una breve parentesi necessaria tra attivit\u00e0 pi\u00f9 felici, quali la cura della sua gigantesca collezione di orchidee e la degustazione dei manicaretti preparati dal suo cuoco personale Fritz Brenner.\nEgli stesso \u00e8 un raffinato cuoco e, avendo ricevuto l'invito, non rinuncia a partecipare come ospite d'onore e relatore al convegno dei quindici migliori cuochi del mondo (chiamati \"Les Quinze Ma\u00eetres\") che si svolge ogni quattro anni in una diversa localit\u00e0.\nAiutato con estrema difficolt\u00e0 da Archie Goodwin a salire a bordo ed installarsi sul treno che li condurr\u00e0 alle Terme Kanawha in Virginia Occidentale, Wolfe si intrattiene durante il viaggio con l'amico chef Marko Vukcic, che approfitta dell'occasione per presentare all'investigatore un altro dei \"quindici\", il catalano Jerome Berin, accompagnato dalla figlia Costanza. Il colloquio con Berin rivela a Wolfe che esistono aspri motivi di risentimento fra Berin ed altri membri de \"Les Quinze Ma\u00eetres\" nei confronti di Phillip Laszio, considerato da Berin un ladro ed impostore. Al termine del colloquio Wolfe prova ad ottenere da Berin la ricetta segreta delle celeberrime \"salsicce mezzanotte\", ottenendo solo un netto rifiuto da parte del celebre chef.\nLa prima serata al convegno prevede, al termine della cena, una sorta di gara di abilit\u00e0 fra i \"ma\u00eetres\" alla quale parteciper\u00e0 anche Nero Wolfe: Phillip Laszio preparer\u00e0 la sua \"salsa printemps\" in nove diverse versioni, omettendo in ciascuna salsa un solo ingrediente. Ogni concorrente dovr\u00e0 entrare da solo nella sala da pranzo ove si trovano le salse, procedere con l'assaggio ed alla fine stabilire per ogni salsa l'ingrediente mancante. La gara non si svolge tranquillamente: Leon Blanc rifiuta di partecipare ed altri vorrebbero seguire il suo esempio, mentre Marko Vukcic si lascia irretire dal fascino della sua ex moglie Dina, figlia di Domenico Rossi e attuale consorte di Laszio. L'ultimo ad entrare nella sala da pranzo per partecipare alla gara \u00e8 Nero Wolfe che scopre il cadavere di Phillip Laszio, ucciso con una coltellata alle spalle.\nDurante la notte giungono all'hotel lo sceriffo ed il procuratore distrettuale Tolman, che procedono con le indagini e gli interrogatori fin quasi al mattino. Wolfe inizialmente non ha interesse nel caso, visto che vuole solo tornare al pi\u00f9 presto alla sua casa a New York, ma un tentativo di omicidio nei suoi confronti lo convince a mettersi ad indagare per scoprire l'identit\u00e0 dell'assassino.\nOpere derivate.\n\"Salsicce \"mezzanotte\"\", episodio della serie televisiva prodotta dalla RAI nel 1969."}
{"id": "571140", "revid": "125473564", "url": "https://it.wikipedia.org/wiki?curid=571140", "title": "Portatrici carniche", "text": "Le portatrici carniche furono quelle donne che nel corso della prima guerra mondiale operarono, lungo il fronte della Carnia, trasportando con le loro gerle rifornimenti e munizioni fino alle prime linee italiane, dove combattevano i reparti alpini.\nCaratteristiche.\nErano dotate di un apposito bracciale rosso con stampato il numero del reparto dal quale dipendevano e percorrevano anche pi\u00f9 di 1000 metri di dislivello portando sulle spalle gerle di 30\u201340\u00a0kg. Ogni viaggio veniva loro pagato una lira e cinquanta centesimi, pari a 3,50 euro. La loro et\u00e0 variava dai 15 ai 60 anni.\nTre di loro rimasero ferite: Maria Muser Olivotto, Maria Silverio Matiz entrambe di Timau e Rosalia Primus da Cleulis.\nUna di loro, Maria Plozner Mentil, cadde colpita da un cecchino il 15 febbraio 1916.\nCome alcuni cognomi suggeriscono non tutte le portatrici erano di etnia e cultura friulana, essendo alcune provenienti da paesi friulani di minoranza tedescofona (Sappada, Timau) e slovena (Resia).\nL'ultima portatrice carnica vivente \u00e8 stata Gallizia Angela fu Silvestro, nata a Bevorchians (Moggio Udinese) il 13 settembre 1903, oper\u00f2 sui monti della Vall'Aupa, fra il monte Cullar e la Crete dal Cronz; \u00e8 morta a Bergamo il 23 novembre 2005 all'et\u00e0 di 102 anni. \nPortatrici: numero per comune.\nTotale: 1454"}
{"id": "571143", "revid": "121660204", "url": "https://it.wikipedia.org/wiki?curid=571143", "title": "L'inferno di Topolino", "text": "L'inferno di Topolino \u00e8 una storia a fumetti, parodia dell'Inferno dantesco, pubblicata dalla Arnoldo Mondadori Editore sul periodico \"Topolino\" - dal n. 7 al n. 12 - da ottobre 1949 a marzo 1950. Venne realizzata dallo sceneggiatore Guido Martina e disegnata da Angelo Bioletto. Oltre che dei dialoghi, Martina \u00e8 anche autore delle didascalie in versi che accompagnano per intero la storia rendendola simile a un poema in terzine come quello dantesco, e questo frutter\u00e0 a Martina la menzione del nome nella prima vignetta, cosa eccezionale visto l'anonimato in cui lavoravano gli autori dell'epoca. Oltre a essere considerata uno dei capolavori di Martina, \u00e8 stata la prima parodia della Disney realizzata in Italia.\nTrama.\nLa storia si apre con il finale di una recita teatrale della \"Divina Commedia\" con Topolino nella parte di Dante Alighieri e Pippo in quella di Virgilio. Invidioso del successo riscosso, Pietro Gambadilegno fa ipnotizzare da un complice i due nemici di sempre, i quali continuano a comportarsi come Dante Alighieri e Publio Virgilio Marone. Dopo una grossa arrabbiatura di Minni, presa da Topolino per Beatrice, Topolino e Pippo si recano in biblioteca per saperne di pi\u00f9 su quel Dante Alighieri per cui devono \"soffrir tanti mart\u00ecri\"; alle prese con un gigantesco tomo della \"Commedia\", i due cadono ben presto in preda al sonno, e Topolino viene catturato dal ramo di un albero dell'illustrazione (di Gustave Dor\u00e9) della selva e subito portato all'Inferno... Qui incontra ben presto Pippo-Virgilio, e inizia la loro lunga peregrinazione alla volta della \"oscura e dolorosa meta\" per poter uscire dal \"doloroso passo\".\nStruttura.\nIl viaggio dei nostri \u00e8 suddiviso in Canti sul modello della \"Divina Commedia\".\nDa qui in poi i numeri dei canti non sono pi\u00f9 segnalati, ma alcuni si possono ricostruire a partire da episodi corrispondenti nella \"Commedia\"."}
{"id": "571144", "revid": "22475", "url": "https://it.wikipedia.org/wiki?curid=571144", "title": "Mauro Boselli", "text": "\u00c8 da alcuni anni uno degli sceneggiatori ufficiali di \"Tex\", nonch\u00e9 attuale curatore della testata stessa. \nCarriera.\nMauro Boselli inizia a collaborare con la casa editrice Sergio Bonelli Editore nel 1984 (in precedenza si era occupato della serie TV semianimata \"Superfumetti\" dedicata ad alcuni personaggi della casa editrice), ma inizialmente non si occupa direttamente della creazione di storie per i fumetti, svolgendo invece compiti di natura redazionale. In un secondo momento gli viene proposta questa nuova attivit\u00e0 che, diventata centrale con gli anni, lo porta a scrivere storie per gli albi di \"Mister No\", \"Zagor\", di cui \u00e8 stato curatore dal 1993 al 2006, \"Dampyr\", serie horror creata in coppia con Maurizio Colombo a partire da aprile 2000, \"Piccolo Ranger\" e soprattutto per \"Tex\".\nNel 1990 inizia a scrivere storie per lo Spirito con la Scure, contribuendo, assieme al collega Moreno Burattini, a risollevarne le sorti.\nDal 1994 diventa stabilmente uno degli sceneggiatori di \"Tex\", affiancando Claudio Nizzi e proponendo storie caratterizzate da uno stile originale, che lo distinguono sia da Gianluigi Bonelli, sia dagli altri professionisti che si sono alternati alla realizzazione di \"Aquila della Notte\", ovvero Guido Nolitta e Claudio Nizzi. Aveva debuttato sulla testata con l'avventura presente sugli albi 309/310 (\"La minaccia invisibile\" e seguente) di cui era coautore lo stesso creatore di Tex e alla cui stesura parteciparono, seppur con ruoli marginali, anche Giorgio Bonelli e Tiziano Sclavi, il celebre padre di Dylan Dog. In questo racconto fa la sua prima apparizione uno dei nemici pi\u00f9 letali di \"Aquila della Notte\": il Maestro.\nTipico di Boselli \u00e8 mettere in risalto le figure dei comprimari, che sovente sono molto numerosi e assurgono al ruolo di protagonisti. Dei suoi lavori l'episodio intitolato \"Il passato di Carson\", ormai entrato a far parte dei classici della saga, risulta essere tra i pi\u00f9 apprezzati tanto da essere giudicato dai frequentatori di un sito specializzato come la migliore storia del ranger in assoluto.\nUna sua storia (\"Sulla pista di Fort Apache\") pubblicata nel 1998 \u00e8 legata anche ad un esposto-denuncia presentato all'autorit\u00e0 giudiziaria dal Codacons e poi ritirato, per alcune frasi pronunciate da Tex che invoglierebbero i giovani al consumo di tabacco.\nSe il suo impegno sulla testata si incrementa gradualmente negli anni, tanto che gli vengono pi\u00f9 spesso affidati anche i cosiddetti \"Texoni\", albi di grande formato affidati a disegnatori di prestigio internazionale, dal 2010 sostituisce praticamente Nizzi nel ruolo di sceneggiatore principale. Questo ruolo primario \u00e8 confermato dal fatto che a Boselli, l'anno seguente, viene assegnato l'incarico di scrivere i testi del primo albo di una nuova serie di speciali, \"Color Tex\", interamente a colori.\nNell'aprile 2011 esce nelle librerie, pubblicato dalla Arnoldo Mondadori Editore, un suo romanzo intitolato \"Tex Willer - Il romanzo della mia vita\", nel quale Boselli ripercorre le principali vicende avventurose di Tex gi\u00e0 narrate negli albi. Nella finzione letteraria lo stesso personaggio, ormai ritiratosi a vita privata nella riserva dei suoi Navajos, racconta ad un giornalista, giunto presso di lui per intervistarlo, alcuni eventi che hanno segnato la sua vita di eroe della frontiera. \nDal 2012 gli viene affidato un incarico prestigioso: \u00e8 infatti nominato curatore della testata. \nDal 2018 cura la nuova serie mensile \"Tex Willer\". "}
{"id": "571149", "revid": "33163", "url": "https://it.wikipedia.org/wiki?curid=571149", "title": "Kate e julie", "text": ""}
{"id": "571150", "revid": "827882", "url": "https://it.wikipedia.org/wiki?curid=571150", "title": "Paul Desmond", "text": "Giunto alla notoriet\u00e0 con la sua partecipazione al The Dave Brubeck Quartet dal 1951 al 1967, Desmond \u00e8 l'autore del massimo successo del quartetto, il brano \"Take Five\". \u00c8 considerato uno dei giganti del sax contralto jazz.\nIl vero nome di Desmond era Paul Emil Breitenfeld ma egli, ritenendolo un nome inadatto ad un musicista, lo cambi\u00f2, si dice, scegliendone un altro da un elenco telefonico.\nBiografia.\nLa sonorit\u00e0 del quartetto di Brubeck era caratterizzata dal contrasto tra la politonalit\u00e0 del lavoro pianistico di Brubeck e la voce ariosa del sax di Desmond. Brubeck ne era talmente consapevole che a Desmond veniva proibito per contratto l'utilizzo del pianoforte quando si esibiva come leader.\nIl suono di Desmond, che preferiva le ballad ai brani pi\u00f9 mossi, era infatti tenue e limpido e il suo stile improvvisativo melodico, spazioso e riflessivo (Desmond amava scherzare su questo, dichiarando di essere stato premiato come \"il pi\u00f9 lento contraltista dell'anno\"). Il suo assolo in \"Take Five\", nell'album Time Out, infinitamente trascritto, studiato e rieseguito, \u00e8 un manifesto del suo stile e dello stile normalmente definito cool jazz. \"Take Five\" fu il primo brano jazz a superare il milione di copie: divenne la sigla del quartetto. Il brano frutt\u00f2 una piccola fortuna in diritti d'autore, di cui Desmond non benefici\u00f2 poich\u00e9 inizialmente non aveva dato alcuna importanza al brano, al punto da rinunciare ai diritti per donarli alla Croce Rossa.\nI colleghi di Desmond avevano di lui la pi\u00f9 alta considerazione. Charlie Parker ebbe occasione di citarlo come il suo contraltista preferito e Cannonball Adderley, che spesso concorreva con lui per il posto di miglior contraltista nelle classifiche delle pubblicazioni specializzate, ebbe a dire: \"\"Credo che Paul sia, con Benny Carter, il contraltista pi\u00f9 lirico. La bellezza della sua musica \u00e8 profonda\". Mentre molti attribuivano il successo del quartetto di Brubeck alla presenza di Desmond, molti altri consideravano il suo modo di suonare \"troppo lezioso\"\". Per tutti gli anni sessanta e settanta la cifra stilistica di Desmond, considerata superata dai proponenti del free jazz e il suo essere un bianco in un momento di forte accentuazione della negritudine, costarono a Desmond la minore attenzione e considerazione da parte della critica (come ad un altro grande contraltista \"cool\" della prima ora, Lee Konitz).\nDesmond collabor\u00f2 anche con Gerry Mulligan (incidendo fra l'altro una clamorosa \"Take Five\" con il resto del quartetto nell'album \"Together again for the first time\"), Jim Hall, Chet Baker, Ed Bickert. Dopo lo scioglimento del quartetto, Desmond si ritir\u00f2 temporaneamente, poi riprese l'attivit\u00e0 con un concerto assieme a Brubeck, Mulligan, Hall e il Modern Jazz Quartet in occasione del Natale del 1971.\nSpecialista del contrappunto improvvisato, fece emergere questa dote soprattutto negli album registrati con Mulligan (anch'egli contrappuntista): \"Mulligan-Desmond Quartet\" e \"Two of a Mind\" (il titolo \"Due in pieno accordo\" \u00e8 rivelatore).\nDesmond, che aveva una laurea in letteratura inglese (\"Non divenni uno scrittore perch\u00e9 riesco a scrivere solo sulla spiaggia, e mi si riempie la macchina da scrivere di sabbia\"), era anche noto per il suo humor, dimostrato nelle note che accompagnavano i suoi album e in numerose testimonianze. Bench\u00e9 per molto tempo si sia parlato di una autobiografia, questa non si materlializz\u00f2 mai anche perch\u00e9 Desmond, poco pi\u00f9 che cinquantenne, si ammal\u00f2 di tumore polmonare. Quando seppe della diagnosi reag\u00ec con la sua proverbiale lievit\u00e0, rallegrandosi di avere un fegato in ottime condizioni: \"Come nuovo, uno dei migliori fegati esistenti. \u00c8 a bagno nel Dewar\" (una marca di whisky) \"e scoppia di salute\".\nDesmond mor\u00ec nel 1977, dopo essere apparso a febbraio in un concerto con Brubeck a New York. Nessuno dei suoi fan sapeva allora che stesse morendo.\nAlcuni dei suoi amici raccontano che il suo vecchio amico Charles Mingus lo visit\u00f2 nei suoi ultimi giorni in ospedale e rimase a guardarlo vicino al letto, vestito come al solito con mantello e cappello nero. Desmond, aprendo gli occhi e collegando la cupa figura di Mingus a quella della morte nel film \"\"Il settimo sigillo\" di Ingmar Bergman, gli disse: \"Va bene, sistema la scacchiera\"\".\nStile.\nLo stile di Paul Desmond \u00e8 tra i pi\u00f9 singolari nel panorama jazzistico degli anni '50 e '60. Contraltista fine ed elegante,si distingue per la particolare delicatezza del suo sound. I suoi soli mostrano una grande cura nelle costruzioni melodiche, talvolta molto semplici, ma sempre di grande intensit\u00e0. Lontano dalle astrusit\u00e0 improvvisative dei sassofonisti be bop, Desmond propone una formula accessibile, costruita su un continuo e preciso dosaggio di suoni \"outside\" e pentatoniche minori, condendo ogni singola frase di grande espressivit\u00e0. Il suo stile risulta molto arioso, i suoi soli sono quasi sempre strutturati su singole frasi intervallate da brevi pause. Rare le sue escursioni su registri bassi o eccessivamente alti. Il risultato \u00e8 quello di un sound particolarmente rilassato e pacato, ma sempre molto dinamico. Tipico esempio del suo stile improvvisativo lo si trova in \"Take five\" dell'album \"Time Out\" del 1959. Tra le sue principale influenze quelle del sassofonista Lee Konitz. "}
{"id": "571152", "revid": "729019", "url": "https://it.wikipedia.org/wiki?curid=571152", "title": "MBDA Aster", "text": "Aster \u00e8 una famiglia di missili antiaerei superficie/aria costruiti da Eurosam, un consorzio Europeo formato da MBDA Italia, MBDA Francia e Thales.\nVersioni.\nLa famiglia \u00e8 composta da due varianti Aster 15 con gittata di 30\u00a0km e Aster 30 con gittata di 120\u00a0km. Il sistema di guida si avvale di un radar attivo nella fase finale, mentre nella fase di crociera il missile riceve aggiornamenti tramite un data link.\nI missili Aster sono progettati per essere utilizzati sia da unit\u00e0 navali che da lanciatori terrestri. La versione 30 differisce dalla 15 per la presenza di un primo stadio (booster). In entrambi i missili, la parte che effettua l'intercettazione (dardo) \u00e8 caratterizzata dai sistemi di manovra PIF (dal francese Pilotage en Force) e PAF (Pilotage Aerodinamic Fort).\nIl PAF \u00e8 una architettura nella quale parte dei timoni (TVC) viene investita dal flusso aerodinamico generato del motore a razzo, mentre il PIF \u00e8 basato su getti di aria compressa che modificano rapidamente la traiettoria del missile. Il PIF viene usato soprattutto in prossimit\u00e0 del bersaglio, dove la forza aerodinamica generata dai timoni classici ha un'isteresi pi\u00f9 alta e quindi non \u00e8 in grado di far cambiare traiettoria al missile con sufficiente rapidit\u00e0, peggiorando le caratteristiche di precisione del sistema d'arma."}
{"id": "571158", "revid": "1305772", "url": "https://it.wikipedia.org/wiki?curid=571158", "title": "Aks", "text": ""}
{"id": "571159", "revid": "834", "url": "https://it.wikipedia.org/wiki?curid=571159", "title": "AK 74", "text": ""}
{"id": "571171", "revid": "599013", "url": "https://it.wikipedia.org/wiki?curid=571171", "title": "Milan Rapai\u0107", "text": "Biografia.\nAnche suo figlio Boris \u00e8 un calciatore.\nCaratteristiche tecniche.\nImpiegato prettamente come esterno sinistro d'attacco, veniva schierato talvolta anche come prima punta; annoverava un buon dribbling oltrech\u00e9 un sinistro potente e preciso.\nCarriera.\nClub.\nEsordisce nell' il 4 aprile 1992, nella partita di campionato contro il . Dopo avere vinto per tre volte il campionato croato, pi\u00f9 due coppe nazionali, con la maglia dei \"majstori s mora\", approda in Italia nell'estate del 1996, quando arriva in Serie A tra le file del . Nella sua prima stagione italiana totalizza 31 partite e 4 reti, compreso un controverso gol di mano che vale l'1-1 nella sfida casalinga contro il . L'anno successivo, con gli umbri declassati in Serie B, realizza 5 reti in 28 partite; uscito alla distanza dopo un avvio difficile, il croato emerge tra i protagonisti della promozione in massima serie.\nMa la stagione della consacrazione \u00e8 quella del 1998-1999: realizza 9 gol giocando tutte le partite, diventando un beniamino della tifoseria e dimostrandosi un giocatore imprescindibile per l\"undici\" perugino con cui raggiunge l'accesso alla Coppa Intertoto. Al termine della stagione 1999-2000, nella quale va a segno 2 volte in 28 gare confermandosi tra i punti fermi della squadra, nonostante ci\u00f2 finisce sul mercato, anche per il bisogno da parte della societ\u00e0 biancorossa di fare cassa.\nLascia Perugia dopo un quadriennio per giocare in Turchia, nel . Qui \u00e8 autore di una prima una stagione molto fortunata, con 11 gol in campionato e 1 in Champions League, incappando poi un'annata storta nella quale scende in campo solo 16 volte, seguita poi dall'addio alla squadra avvenuto nel gennaio 2002 per tornare a vestire la casacca dell'Hajduk con il quale vince un'altra Coppa di Croazia prima di ritornare in Italia.\nDopo un breve ritorno in Italia nella stagione 2003-2004 tra le file dell' con cui realizza 4 reti in Serie A, di cui 2 contro il a primavera inoltrata, nel primo degli unici due successi stagionali dei marchigiani, il 5 novembre 2004 passa alla squadra belga dello . Ha in seguito militato nella seconda divisione croata con la maglia del prima di annunciare il ritiro del 2009.\nNazionale.\nIndossa la maglia della nazionale croata al , dove realizza un gol nella partita vinta 2-1 contro l', e al , in cui sigla una rete nel 2-2 contro la ; assente al , torna a vestire la divisa scaccata nella vittoriosa trasferta contro l'Italia (0-2) del 16 agosto 2006.\nConta complessivamente 49 presenze e 6 reti con la nazionale croata."}
{"id": "571174", "revid": "1318658", "url": "https://it.wikipedia.org/wiki?curid=571174", "title": "Arrondissement di Altkirch", "text": "L\"arrondissement\" di Altkirch \u00e8 una suddivisione amministrativa francese, situata nel dipartimento dell'Alto Reno, nella regione del Grand Est.\nComposizione.\nL\"arrondissement\" di Altkirch raggruppa 111 comuni in 4 cantoni:"}
{"id": "571178", "revid": "106908", "url": "https://it.wikipedia.org/wiki?curid=571178", "title": "Henry Mayhew", "text": "Biografia.\nFu cofondatore della celebre rivista satirica \"Punch\", che diresse per qualche anno insieme a Mark Lemon; divenne celebre soprattutto per un'inchiesta sui poveri di Londra, pubblicata in una serie di articoli sul quotidiano \"Morning Chronicle\". Scrisse in proposito: \"Prender\u00f2 in considerazione tutti i poveri della metropoli in tre fasi, secondo che \"vogliano\" lavorare, \"non possano\" lavorare, e \"non vogliano\" lavorare\". Intervist\u00f2 mendicanti, artisti di strada (come gli \"uomini Punch and Judy\"), commercianti dei mercati, prostitute, fino ai \"mudlark\" (le \"allodole del fango\", i poverissimi che scavavano nel fango del Tamigi cercando residui di legno, metallo o carbone da rivendere). Questi articoli furono raccolti in un libro dal titolo \"London Labour and the London Poor\", pubblicato in tre volumi nel 1851 e nuovamente nel 1861 con un volume aggiuntivo.\nL'opera giornalistica di Mayhew fu un'importante fonte di ispirazione per i socialisti cristiani inglesi come Thomas Hughes, Charles Kingsley e F. D. Maurice, ma venne anche frequentemente citata dai radicali (per esempio, diversi estratti di \"London Labour\" furono pubblicati sul quotidiano \"Northern Star\"). Insieme alle opere di Edwin Chadwick, \"London Labour\" viene considerato una delle principali fonti di ispirazione di Charles Dickens."}
{"id": "571180", "revid": "1728", "url": "https://it.wikipedia.org/wiki?curid=571180", "title": "San Vittorino Romano", "text": ""}
{"id": "571183", "revid": "599013", "url": "https://it.wikipedia.org/wiki?curid=571183", "title": "B0", "text": ""}
{"id": "571185", "revid": "729019", "url": "https://it.wikipedia.org/wiki?curid=571185", "title": "PK (mitragliatrice)", "text": "La PK (abbreviazione di \u041f\u0443\u043b\u0435\u043c\u0451\u0442 \u041a\u0430\u043b\u0430\u0448\u043d\u0438\u043a\u043e\u0432\u0430: \"Pulemyot Kalashnikova\", in italiano \"Mitragliatrice Kalashnikov\") \u00e8 una mitragliatrice ad uso generalizzato progettata in Unione Sovietica e nelle sue diverse varianti \u00e8 ancora in produzione in Russia, dove rimane la mitragliatrice standard delle forze armate.\nSviluppo.\nNegli anni 50, la coppia di sviluppatori d'armi Grigory Nikitin e Yuri Sokolov entrarono in competizione con Michail Kala\u0161nikov per creare e fornire all'Armata rossa una nuova mitragliatrice leggera standard. Dopo dei test comparativi svolti nel 1960, tra i due progetti fu scelto quello di Kala\u0161nikov, pi\u00f9 economico e dotato di una maggiore affidabilit\u00e0. La nuova arma automatica entr\u00f2 in servizio nel 1961.\nCaratterizzata dal fatto di venire alimentata da destra e di espellere i bossoli da sinistra, al contrario di quanto succede nella maggior parte delle armi analoghe, la PK spara munizioni 7,62 \u00d7 54 mm R, dello stesso calibro di quelle usate dal celebre SVD Dragunov e del Mosin nagant. Nel 1969 fu introdotta la PKM (abbreviazione di \u041f\u0443\u043b\u0435\u043c\u0435\u0442 \u041a\u0430\u043b\u0430\u0448\u043d\u0438\u043a\u043e\u0432\u0430 \u041c\u043e\u0434\u0435\u0440\u043d\u0438\u0437\u0438\u0440\u043e\u0432\u0430\u043d\u043d\u044b\u0439, Mitragliatrice Kala\u0161nikov Modernizzata), tuttora in produzione in Russia.\nFabbricata in grandi quantit\u00e0 da Unione sovietica (poi Russia), Jugoslavia (su licenza come Zastava M84) e Cina (Type 80, solo per esportazione), la mitragliatrice creata da Kala\u0161nikov fa parte di decine di eserciti in tutto il mondo e ha partecipato a numerose guerre.\nVarianti.\nLa PK e la PKM sono state sviluppate in diverse versioni:\nTipo 80.\n\u00c8 la copia cinese della PK in 7,62x54mm, con la differenza che l'affusto a tripode pu\u00f2 essere allungato per consentire il tiro antiaereo e altre modifiche minori. La qualit\u00e0 complessiva \u00e8 inferiore all'originale."}
{"id": "571187", "revid": "4446981", "url": "https://it.wikipedia.org/wiki?curid=571187", "title": "Elisabetta Gay", "text": ""}
{"id": "571188", "revid": "4446967", "url": "https://it.wikipedia.org/wiki?curid=571188", "title": "Elizabeth Gay", "text": ""}
{"id": "571189", "revid": "287204", "url": "https://it.wikipedia.org/wiki?curid=571189", "title": "Contado Venassino", "text": "Il Contado Venassino (in francese: \"le Comtat Venaissin, le Comtat\"; in occitano: \"lo Comtat Venaicin, la Comtat\", in latino: \"Pagus Vendascinus\") era una regione storica della Francia situata intorno alla citt\u00e0 di Avignone, in Provenza. Comprendeva all'incirca le terre comprese tra i fiumi Rodano e Durance e il Mont Ventoux, mentre Avignone non fu mai parte del \"Comtat\" e form\u00f2 sempre una contea separata con diritto proprio.\nL'aggettivo \"venassino\" (\"venaissin\") \u00e8 una derivazione dal nome latino della prima capitale, Venasque: \"Pagus Vendascinus\", che diede luogo al \"Comitatus Vendacensis\" e quindi \"Vendacinus.\" Nel 1320 divenne capitale la citt\u00e0 di Carpentras.\nUn'etimologia alternativa si richiama all'antico nome di Avignone e quindi \"Avennicinus\", da cui venne il \"Comitatus Venicinus\", cio\u00e8 avignonese, sebbene Avignone, come gi\u00e0 detto, non sia mai stata compresa nel Contado.\nLa nascita dell'enclave.\nIn seguito alla caduta del regno di Arles, il territorio fu attribuito prima ai marchesi di Provenza e poi, per oltre due secoli, ai conti di Tolosa. Nel 1229, al termine della crociata albigese contro l'eresia denominata catarismo, Raimondo VII, duca di Narbona e conte di Tolosa, cedette per mezzo del trattato di Meaux tutti i propri possedimenti sulla sponda sinistra del Rodano (tra cui appunto il futuro \"Comtat\") al Papa, che allora risiedeva ancora a Roma (solamente nel 1313, con l'elezione al Soglio di papa Clemente V, il papato si trasfer\u00ec in Provenza, all'inizio a Carpentras poi, tre anni dopo, con l'avvento di papa Giovanni XXII, ad Avignone). La donazione fu confermata nel 1274 dal re di Francia Filippo l'Ardito.\nIl periodo papale.\nAll'epoca di papa Clemente V il territorio venassino venne elevato a contea (\"Comtat\"), mentre nel 1348 papa Clemente VI acquist\u00f2 dalla contessa Giovanna di Provenza la citt\u00e0 di Avignone, che fino ad allora era circondata da possedimenti papali. Avignone e il Contado Venassino formarono da quel momento l\"enclave\" papale in Francia e furono amministrati la prima da un vicelegato papale e il secondo da un rettore.\nNel 1593 Achille Ginnasi (1553-1594), di Castel Bolognese fu nominato governatore del Contado Venassino da papa Clemente VIII. In entrambi i territori dell\"enclave\" gli abitanti erano esentati dalle tasse e dal servizio militare, e quindi godevano di grandi privilegi in confronto ai vicini sudditi del Regno di Francia.\nNei secoli successivi i re di Francia tentarono pi\u00f9 volte di annettere la regione in occasione di divergenze con la Santa Sede, e il \"Comtat\" fu invaso dalle truppe francesi nel 1663, 1668, 1768 e 1774. Durante il regno di Luigi XIV e Luigi XV fu anche soggetto a limitazioni commerciali e doganali: nel 1734 il re di Francia proib\u00ec agli abitanti del Contado Venassino di coltivare il tabacco e di produrre stoffe di seta stampata.\nLa rivoluzione francese e l'annessione da parte della Francia.\nLa sovranit\u00e0 papale sul Contado Venassino ebbe fine, dopo lunghi secoli, solo con la rivoluzione francese. Gi\u00e0 dal 1785 si erano registrate tensioni riformistiche e, quando nel 1789 scoppi\u00f2 la rivoluzione, come in Francia venne chiesto al papa Pio VI di convocare gli Stati generali del Contado, che si erano riuniti per l'ultima volta nel 1596.\nSuperata l'iniziale resistenza del papa, la riunione ebbe luogo nell'aprile 1790 e sanc\u00ec alcune misure di stampo repubblicano (uguaglianza fiscale, abolizione dei privilegi di classe, riforme giudiziarie). Tuttavia, quando la vicina Avignone insistette per passare insieme al Regno di Francia, venne rinnovato il giuramento di fedelt\u00e0 al papa e venne accolto il vicelegato di Avignone, scacciato dalla sua citt\u00e0. Si giunse allo scontro armato con Avignone, che fu interrotto dall'intervento delle truppe francesi.\nNel 1791, per mezzo di un plebiscito non autorizzato dal papa, gli abitanti votarono a favore dell'annessione alla Francia. Dal 1793 l'ex Contado Venassino forma, assieme ai territori di Avignone e Orange, il dipartimento della Vaucluse. La Santa Sede dal canto suo non riconobbe formalmente il risultato del plebiscito sino al 1814 e quando il Congresso di Vienna restaur\u00f2 lo Stato Pontificio in seguito alla parentesi napoleonica il papa protest\u00f2 vivamente per la mancata restituzione della sua \"enclave\" provenzale.\nLa comunit\u00e0 ebraica del Contado Venassino.\nFin dall'epoca romana \u00e8 nota la presenza di comunit\u00e0 ebraiche nella valle del Rodano. Gli ebrei del Contado Venassino vivevano in poche e isolate strade delle localit\u00e0 di Cavaillon, Carpentras e L'Isle-sur-la-Sorgue, cos\u00ec come ad Avignone, e svilupparono una cultura ebraica autonoma, differente dall'ebraismo sefardita (dell'Europa sudoccidentale) o ashkenazita (dell'Europa centro-orientale).\nL'espulsione degli ebrei dal suolo francese nel 1394 non colp\u00ec gli abitanti dei ghetti sotto protezione papale, ma questi ultimi dovettero subire misure discriminatorie (abiti gialli, tasse speciali, prediche forzate). Solamente con la Rivoluzione francese gli ebrei del Contado Venassino acquisirono lo \"status\" di cittadini non discriminati e la possibilit\u00e0 di stabilirsi ovunque."}
{"id": "571190", "revid": "4506", "url": "https://it.wikipedia.org/wiki?curid=571190", "title": "Presepe di sabbia", "text": ""}
{"id": "571194", "revid": "1305772", "url": "https://it.wikipedia.org/wiki?curid=571194", "title": "A1a", "text": ""}
{"id": "571197", "revid": "1318658", "url": "https://it.wikipedia.org/wiki?curid=571197", "title": "Arrondissement di Colmar", "text": "L\"arrondissement\" di Colmar era una suddivisione amministrativa francese, situata nel dipartimento dell'Alto Reno, nella regione del Grand Est.\nComposizione.\nL\"arrondissement\" di Colmar raggruppa 62 comuni in 6 cantoni:"}
{"id": "571198", "revid": "1305772", "url": "https://it.wikipedia.org/wiki?curid=571198", "title": "A3E", "text": ""}
{"id": "571200", "revid": "2043462", "url": "https://it.wikipedia.org/wiki?curid=571200", "title": "Enrico Caviglia", "text": "Biografia.\nDall'Accademia Militare alla battaglia di Adua.\nNel 1877 ottiene l'accesso al Collegio Militare di Milano, denominato oggi Scuola Militare \"Teuli\u00e9\".\nEntr\u00f2 nell'Accademia militare di Torino nel 1880 uscendone col grado di Sottotenente d'artiglieria tre anni dopo. Divenuto tenente, fu inviato in Eritrea dal 1888 al 1889. Al ritorno in Italia, nel 1890 frequent\u00f2 per un biennio la Scuola di Guerra ottenendo il grado di capitano nel 1893 e facendo il suo ingresso nello Stato Maggiore dell'Esercito. Nuovamente spedito in Eritrea nel 1896, in occasione della campagna d'Africa Orientale prese parte alla battaglia di Adua.\nIn Estremo Oriente.\nIl Capo di Stato Maggiore Tancredi Saletta lo scelse nel 1903 come addetto militare straordinario presso Tokyo con il compito di seguire l'imminente guerra russo-giapponese e, una volta terminato il conflitto, lo assegn\u00f2 in pianta stabile al ruolo di addetto militare a Tokyo e Pechino fino al 1911\nCaviglia, nel corso della sua permanenza in Asia, venne nominato tenente colonnello ed aiutante onorario di campo del Re (1908), mentre svilupp\u00f2 un grande interesse verso le civilt\u00e0 locali, dedicando ad esse anche una produzione saggistica.\nLa prima guerra mondiale.\nTrascorso nel 1912 un breve periodo in Libia, da incaricato delle trattative per lo sgombero delle truppe turche e la pacificazione di Arabi e Berberi alla fine della guerra italo-turca, entr\u00f2 da vice direttore all'Istituto Geografico Militare di Firenze l'anno dopo e nel 1914 divent\u00f2 colonnello.\nNell'estate 1915, poco dopo lo scoppio della Prima guerra mondiale, ottenne il grado di maggior generale. Con la Brigata Bari combatt\u00e9 sul Carso e in Trentino affrontando l'offensiva austriaca del 1916 e guadagnando la Croce di Cavaliere dell'Ordine Militare di Savoia.\nNel giugno del 1917 fu promosso generale di corpo d'armata per meriti di guerra e il mese successivo, al comando del XXIV Corpo d'armata, ottenne un'importante vittoria nella battaglia della Bainsizza, che per\u00f2 fu limitata negli effetti da problemi logistici. Nel corso della battaglia di Caporetto il suo reparto fu solo marginalmente interessato dall'attacco degli eserciti degli Imperi Centrali. Caviglia riusc\u00ec ad evitare la cattura, oltre che delle proprie, anche di altre truppe tra cui tre divisioni precedentemente agli ordini di Pietro Badoglio, conducendole dall'Isonzo al Tagliamento e quindi sul Piave. Per il suo comportamento durante la ritirata e la precedente difesa proprio sull'Isonzo ricevette la Medaglia d'Argento al Valor Militare. Tuttavia lo stesso Badoglio, nel frattempo promosso Sottocapo di Stato Maggiore dell'Esercito, sciolse il Corpo d'armata di Caviglia per ricostituire gli organici del proprio. Caviglia, nel suo libro sulla Prima guerra mondiale intitolato \"La dodicesima battaglia: Caporetto\" critic\u00f2 molto duramente questa ed altre decisioni prese da Badoglio.\nNel gennaio 1918 fu nominato Membro supplente del Consiglio dell'Ordine Militare di Savoia e successivamente comand\u00f2 l'artiglieria che, a partire dal giugno di quell'anno, combatt\u00e9 sull'altopiano di Asiago e in seguito sul Piave. Alla guida, ottenuta per meriti di guerra, dell'8\u00aa Armata svolse un ruolo fondamentale nella risolutiva battaglia di Vittorio Veneto.\nConclusesi le ostilit\u00e0 re Giorgio V del Regno Unito lo ordin\u00f2 Commendatore dell'Ordine del Bagno ed acquis\u00ec il titolo di \"Sir\".\nIl dopoguerra, Fiume e il fascismo.\nNell'immediato dopoguerra (1919) Caviglia fu nominato Senatore del Regno, ricopr\u00ec l'incarico di Ministro della Guerra nel primo governo Orlando e ricevette l'onorificenza di Cavaliere di Gran Croce dell'Ordine Militare di Savoia.\nIn conseguenza del protrarsi dell'occupazione iniziata il 12 settembre da parte di nazionalisti italiani guidati da Gabriele d'Annunzio della citt\u00e0 di Fiume, l'allora Presidente del Consiglio Francesco Saverio Nitti design\u00f2 Caviglia, gi\u00e0 comandante dell'8\u00aa Armata, commissario straordinario per la Venezia Giulia subentrando in questa funzione a Badoglio.\nQuando nel 1920 fece ritorno al governo Giovanni Giolitti e fu concluso il Trattato di Rapallo, la successiva dichiarazione di guerra da parte dei \"legionari\" all'Italia ebbe come risposta prima un bombardamento e poi l'attacco della citt\u00e0 da parte delle truppe agli ordini di Caviglia a partire dal 24 dicembre. Le operazioni si conclusero il 31 con la resa degli occupanti, e la concomitanza di scontri armati con le festivit\u00e0 natalizie vide d'Annunzio definire quei giorni \"Natale di sangue\".\nAccusato dai nazionalisti per i fatti accaduti a Fiume, si difese affermando di non essere stato informato in maniera corretta da Giolitti sulle concessioni verso la Jugoslavia. Tale punto di vista verr\u00e0 sviluppato nel suo libro \"Il conflitto di Fiume\", la cui stampa sar\u00e0 impedita dal regime fascista nel 1925 e che non avverr\u00e0 che postuma, nel 1948, in una versione rimaneggiata dallo stesso generale.\nNei confronti del fascismo, dopo un'adesione sostanziale, ma priva di esplicite prese di posizione, dichiar\u00f2 nel 1924 il ritiro del suo consenso non verso quelle da lui definite \"le idee originali del fascismo\", quanto sugli sviluppi seguenti e tale orientamento si concretizz\u00f2 nella non conferma della fiducia al governo Mussolini.\nAssieme ad altri generali, con l'eccezione di Badoglio, Caviglia si allontan\u00f2 allora dalla scena politica.\nNel 1926 Mussolini gli confer\u00ec il grado di maresciallo d'Italia e nel 1930 il re Vittorio Emanuele III lo invest\u00ec Cavaliere dell'Ordine Supremo della Santissima Annunziata. L'ultimo incarico ricevuto fu un'ispezione sulle Alpi nel 1939.\nL'armistizio e gli ultimi giorni.\nSecondo quanto affermato nel suo \"Diario\", nelle note relative ai giorni tra l'8 settembre 1943 ed il 10 di quel mese, Caviglia giunse nella capitale per \"affari privati\" la mattina dell'8 e chiese al generale Campanari di ottenere udienza presso il Re, che chiese, se non si fosse trattato di questioni urgenti, di fissare l'udienza al giorno 9. Alle ore nove della data prevista per l'incontro fu Campanari stesso a contattare Caviglia avvisandolo di aver trovato il Quirinale abbandonato e lo invit\u00f2 a incontrarsi nella piazza antistante.\nNonostante fossero iniziati gi\u00e0 scontri tra reparti italiani e tedeschi, le grandi difficolt\u00e0 organizzative e quelle prospettatesi nella possibilit\u00e0 di difendere Roma condussero Caviglia ad accettare l'ultimatum imposto da Albert Kesselring il 10 settembre 1943 che dispose il disarmo delle truppe e la dichiarazione della capitale come citt\u00e0 aperta. Celebri le parole usate da Caviglia a colloquio col feldmaresciallo tedesco, il 13 settembre: \"Voi vedete com'\u00e8 ridotta l'Italia: come Cristo alla colonna. Su di essa tutti possono sputare o schiaffeggiarla e batterla\".\nQuando si costitu\u00ec la Repubblica Sociale Italiana, Mussolini pens\u00f2 di nominarlo capo dell'esercito repubblicano ma Pavolini e Buffarini Guidi gli fecero notare che era troppo anziano per un incarico cos\u00ec gravoso ed il Duce cambi\u00f2 rapidamente idea. Caviglia fece ritorno a Finale Ligure, dove mor\u00ec poco prima di un mese dalla fine dei combattimenti e fu sepolto nella basilica di San Giovanni Battista in Finale Ligure Marina. La salma fu trasferita nel 1952 nella torre di Capo San Donato (in cui \u00e8 sepolta anche la figlia)."}
{"id": "571209", "revid": "834", "url": "https://it.wikipedia.org/wiki?curid=571209", "title": "Lur", "text": ""}
{"id": "571210", "revid": "712828", "url": "https://it.wikipedia.org/wiki?curid=571210", "title": "Malastare", "text": ""}
{"id": "571220", "revid": "1305772", "url": "https://it.wikipedia.org/wiki?curid=571220", "title": "Monte Cook (autore di giochi)", "text": "\u00c8 stato sposato con l'autrice di giochi Sue Weinlein Cook, dalla quale ha poi divorziato.\nCarriera.\nAutore di giochi.\nCook \u00e8 stato un autore di giochi professionista fin dal 1988, occupandosi principalmente di giochi di ruolo. Molti dei suoi primi lavori sono stati per la Iron Crown Enterprises come curatore editoriale e scrittore per le linee \"Rolemaster\" e \"Champions\". Cook lavor\u00f2 per la Iron Crown Enterprises per quattro anni, due come \"freelance\" e due come autore a tempo pieno.\nCook inizi\u00f2 a lavorare per la TSR nel 1992 come freelance, \"scrivendo un mare di materiale per il vecchio Marvel game che non venne mai pubblicata perch\u00e9 la linea venne cancellata\". Nel 1994 venne assunto dalla TSR come autore di giochi. Cook scrisse moduli di avventura per \"Dungeons &amp; Dragons\", \"Labyrinth of Madness\" (1995) e \"A Paladin in Hell\" (1998) e diversi supplementi per la linea Planescape, tra cui \"The Planewalker's Handbook\" (1996) e \"Dead Gods\" (1998). Cook progett\u00f2 anche il gioco di ruolo cospirativo \"Dark\u2022Matter\" (1999). Dopo l'acquisizione della TSR da parte della Wizards of the Coast, Cook fu nominato senior designer e fece parte della squadra che svilupp\u00f2 la terza edizione di \"Dungeons &amp; Dragons\". Insieme a Jonathan Tweet e Skip Williams svilupp\u00f2 il \"Players Handbook\", \"Dungeon Master's Guide\" e \"Monster Manual\", e ciascuno dei tre scrisse uno dei tre libri basandosi su quanto stabilito. Cook fu molto orgoglioso del lavoro che fece sulla nuova \"Dungeon Master's Guide\", specialmente dopo i commenti positivi di Gary Gygax sulla squadra di sviluppo: \"Disse che il materiale nella nuova \"DMG\" lo avrebbe aiutato a diventare un DM migliore... Questo fu molto soddisfacente come 'chiusura del cerchio'.\" Cook nel 2000 disse riguardo al suo coinvolgimento con la Wizards of the Coast e \"Dungeons &amp; Dragons\": \"\u00c8 un gran momento per lavorare qui... perch\u00e9 ogni prodotto \u00e8 grande, importante e innovativo.\" Cook lavoro anche a \"Return to the Temple of Elemental Evil\" e alla versione d20 de \"Il richiamo di Cthulhu\" (2002).\nCook lasci\u00f2 la Wizards of the Coast nel 2001, fondando con la moglie la Malhavoc Press per scrivere indipendentemente materiale per il \"d20 System\". Il primo prodotto della Malhavoc, \"The Book of Eldritch Might\", fu un immediato successo ed \u00e8 generalmente accreditato per aver dimostrato la realizzabilit\u00e0 di pubblicare materiale in formato PDF per l'industria del gioco di ruolo. Questo e altri dei primi prodotti Malhavoc furono inizialmente pubblicati solo in formato elettronico, sebbene una versione stampa sia stata poi pubblicata dalla White Wolf. Probabilmente il suo lavoro maggiormente degno di nota per la Malhavoc \u00e8 \"Arcana Unearthed\", da lui descritto come una \"variante del \"Player's Handbook\"\".\nNel 2006 pubblic\u00f2 \"Ptolus\", un'ambientazione per \"D&amp;D\" che Cook ha spesso descritto come il culmine delle sue ambizioni originali per la Malhavoc. \"Ptolus\" \u00e8 basata sulla campagna di giochi di ruolo che Cook ha masterizzato durante il playtesting per lo sviluppo della terza edizione di \"D&amp;D\".\nPoco dopo la pubblicazione di \"Ptolus\" annunci\u00f2 nel prossimo futuro che si sarebbe concentrato sullo scrivere narrativa e su altre forme di lavoro creativo, piuttosto che sui giochi di ruolo. I suoi ultimi prodotti legati ai giochi avrebbero dovuto essere \"Monte Cook's World of Darkness\", la sua versione del Mondo di Tenebra, l'ambientazione horror moderna della White Wolf che fu pubblicata alla Gen Con 2007 e l'avventura \"Vault of the Iron Overlord\", il numero 50 della collana Dungeon Crawl Classics della Goodman Games.\nComunque in seguito alle richieste dei suoi fans Monte Cook pubblic\u00f2 nel 2008 altri due prodotti per i giochi di ruolo, \"The Book of Experimental Might\" e \"The Book of Experimental Might II: Bloody, Bold and Resolute]\".\nNel 2011 torn\u00f2 alla Wizards of the Coast. Il 20 settembre 2011 Mike Mearls annunci\u00f2 che Cook gli sarebbe subentrato nello scrivere la colonna \"Legends &amp; Lore\", pubblicata sul sito della Wizards of the Coast. Nel gennaio 2012 fu annunciato che Cook sarebbe stato l'autore principale della nuova edizione di \"Dungeons &amp; Dragons\", ma nell'aprile 2012 Cook annunci\u00f2 di aver lasciato la Wizards of the Coast in seguito \"a divergenze d'opinione con la compagnia\", ma non \"con i suoi colleghi autori\".\nNell'agosto 2012 Cook lanci\u00f2 una campagna su Kickstarter per finanziare \"Numenera\" un gioco di ruolo ambientato nel remoto futuro della terra, un'ambientazione \"science fantasy\" in un'ambientazione post apocalittica con regole minimali. La campagna fu uno strepitoso successo, rispetto a un obiettivo iniziale di 20.000\u00a0$ raccolse oltre 500.000\u00a0$. Il playtesting inizi\u00f2 nel novembre 2012 e il gioco \u00e8 stato pubblicato nell'agosto 2013.\n\u00c8 stato fra i primi a vendere materiale per giochi di ruolo in formato PDF, inizialmente in formato protetto (DRM), in seguito in formato standard. Ha collaborato alla rivista \"Dungeon\".\nScrittore.\nNel 1999 ha seguito il corso del Clarion West per scrittori di fantasy e fantascienza) e ha pubblicato i romanzi \"The Glass Prison\" e \"Of Aged Angels\". Ha anche pubblicato storie brevi come \"Born in Secrets\" su \"Amazing Stories\"), \"The Rose Window\" su \"Realms of Mystery\" e \"A Narrowed Gaze\" su \"Realms of the Arcane\". Ha scritto anche \"The Shandler Chronicles\", una serie di racconti ambientati nel mondo de \"Il richiamo di Cthulhu\" pubblicati sul \"Game Trade Magazine\".\nHa inoltre scritto il testo di saggistica \"The Skeptic's Guide to Conspiracies\".\nRiconoscimenti.\nNel 2014 \"Numenera\" ottiene l'Origins Award come miglior gioco di ruolo pubblicato nel 2013.\nOpere.\nGiochi.\nCook \u00e8 autore dei manuali di giochi elencati di seguito."}
{"id": "571221", "revid": "1305772", "url": "https://it.wikipedia.org/wiki?curid=571221", "title": "B1", "text": ""}
{"id": "571222", "revid": "2021564", "url": "https://it.wikipedia.org/wiki?curid=571222", "title": "Lingua dari", "text": "Dari (persiano: - dar\u012b) \u00e8 il nome ufficiale in Afghanistan della lingua persiana. \u00c8 conosciuto anche come persiano dell'Afghanistan o farsi orientale. \"Dari\" \u00e8 un'abbreviazione di \"Darb\u0101r\u012b\", che significa \"corte reale\": un riferimento allo stile classico dei Persiani e al linguaggio di corte dei Sasanidi.\nQuesta variet\u00e0 linguistica parlata in Afghanistan \u00e8 differente dal linguaggio degli Zoroastriani che vivono nello Yazd e nel Kerman, Iran, chiamato anch'esso Dari.\nDistribuzione geografica.\nIl Dari \u00e8 la principale lingua dell'Afghanistan, parlata nel nord e nell'ovest, e nella capitale Kabul nell'est. Circa il 60% della popolazione parla questo idioma dalla nascita, anche se molti sono bilingui. Questa lingua viene utilizzata in Afghanistan nei dialoghi tra gruppi linguistici diversi, in quanto conosciuta da circa l'80% della popolazione, anche se \u00e8 parlata come unica lingua solo dal 26% degli afgani.\nA causa della forte emigrazione afgana, ci sono migliaia di persone che parlano il Dari nel mondo, in special modo nel Nord America, Australia, ed in diversi paesi europei. Alcune minoranze linguistiche dari sono da segnalare in Pakistan ed in India.\nLingua ufficiale.\nIl Dari \u00e8 lingua ufficiale in Afghanistan, assieme al Pashtu.\nGrammatica.\nLa sintassi del Dari non differisce fortemente dal Persiano iraniano."}
{"id": "571225", "revid": "1543377", "url": "https://it.wikipedia.org/wiki?curid=571225", "title": "Marco Emilio Scauro (console 115 a.C.)", "text": "Uno dei pi\u00f9 illustri rappresentanti dell'aristocrazia senatoria, fu il pi\u00f9 influente difensore delle istanze del Senato durante i tentativi di rivoluzione di Lucio Apuleio Saturnino nel 100 a.C. e di appropriamento dei tribunali da parte dell'ordine equestre intorno all'anno 90 a.C.; fiero esponente degli \"optimates\", appoggi\u00f2 il programma politico del tribuno della plebe Marco Livio Druso nel 91 a.C.\nOrigini.\nApparteneva all'illustre e patrizia gens Aemilia. Il ramo Scauro (in latino \"scaurus\" significa \"dalle caviglie larghe, sporgenti\") di questa gens non appare quasi mai nelle fonti fino al II secolo a.C.; Tito Livio cita un tale Lucio Emilio Scauro che prese parte alle guerre siriache, comandando una parte della flotta; potrebbe essere identificato con il nonno di Scauro, il cui \"praenomen\" compare nei Fasti Capitolini. Il padre di Scauro era suo omonimo, versava in una tale condizione di povert\u00e0 che fu costretto a dedicarsi al commercio del carbone, per cui lasci\u00f2 al figlio solo la modesta cifra di trentacinquemila sesterzi e sei schiavi. Secondo Cicerone la memoria della famiglia di Scauro sarebbe stata del tutto cancellata se lui non l'avesse rinnovata col suo valore.\nBiografia.\nInizio della carriera.\nDa giovane Scauro credeva inizialmente che sarebbe divenuto un banchiere, in seguito opt\u00f2 per una carriera politica; inizi\u00f2 a studiare retorica e divenne un famoso oratore. In seguito prest\u00f2 servizio militare in Spagna (probabilmente nelle guerre celtibere), dove milit\u00f2 in qualit\u00e0 di aiutante, e poi in Sardegna sotto Lucio Aurelio Oreste, nello stesso periodo e luogo in cui Gaio Sempronio Gracco ricopr\u00ec la questura: probabilmente in questa occasione Scauro inizi\u00f2 a rendere manifesta la propria avversione nei confronti della politica dei Gracchi: potrebbe essere tornato a Roma nel 124 a.C. ed essere stato tra coloro che accusarono Gaio Gracco di aver abbandonato il suo incarico prima del comandante.\nNel 123 a.C. ottenne un posto nel collegio degli auguri. Nel 122 a.C. ricopr\u00ec l'edilit\u00e0 curule, probabilmente la sua prima magistratura, anche se non \u00e8 da rifiutare l'ipotesi che possa essere stato questore intorno agli anni prima della sua edilit\u00e0; durante il suo anno da edile si interess\u00f2 maggiormente alle questioni giudiziarie piuttosto che quelle relative ai \"ludi\" e ai giochi pubblici, cosa che pu\u00f2 sia essere indicativa delle sue condizioni economiche, sia della sua opinione personale sulla celebrazione di giochi pubblici. Entro l'anno seguente probabilmente possedeva sufficienti conoscenze giuridiche e civili per ostacolare Gaio Gracco nel suo scontro col console Lucio Opimio. Anche se \u00e8 chiaro che prese le parti di quest'ultimo, non \u00e8 chiaro il ruolo che svolse nella repressione del movimento riformista: l'autore del \"De viris illustribus urbis Romae\" scrive che Scauro incit\u00f2 personalmente il console ad agire contro il tribuno, anche se ci\u00f2 \u00e8 improbabile data la sua modesta \"auctoritas\" di dignit\u00e0 edilizia. Si pu\u00f2 comunque supporre che nel 120 a.C. Scauro difese Lucio Opimio dall'accusa del tribuno Publio Decio Subulone. Quale che fosse il suo ruolo concreto nell'opposizione a Gracco, nel 119 a.C. riusc\u00ec ad essere eletto pretore. Lo Pseudo-Aurelio Vittore scrive che Scauro, gi\u00e0 durante la sua pretura, era politicamente compromesso da tangenti accettate da Giugurta, ma probabilmente si tratta di un errore di datazione e di contesto, influenzato dal punto di vista di Sallustio, e potrebbe riferirsi agli anni 112-111 a.C., quando Scauro era legato di Lucio Calpurnio Bestia in Numidia.\nNel 117 a.C. uno dei sovrani della Numidia, Giugurta, uccise il fratello Iempsale, prendendo il controllo dell'intera Numidia e costringendo alla fuga suo fratello Aderbale, il quale si rec\u00f2 a Roma per cercare sostegno contro Giugurta. Ma questi fece in tempo a corrompere la maggior parte dei senatori; Scauro fu tra i pochi che si schierarono dalla parte di Aderbale, \"avendo pi\u00f9 a cuore il bene e l'equit\u00e0 dell'oro\". In Senato per\u00f2 prevalsero i partigiani di Giugurta e si decise di mandare una delegazione di senatori a stabilire i confini del territorio di Giugurta e di quello di Aderbale. A capo della delegazione fu posto Lucio Opimio, e molto probabilmente era uno tra gli oppositori pi\u00f9 accaniti di Giugurta; questo potrebbe provare un'ulteriore connessione politica tra Opimio e Scauro, che si sarebbero trovati dello stesso parere riguardo alla questione giugurtina.\nNello stesso anno si candid\u00f2 al consolato per il 116 a.C. ma fu inspiegabilmente battuto da Quinto Fabio Massimo Eburno, un altro rappresentante di una gens illustre e antica, quella dei Fabii. Quest'evento fu considerato sconcertante tanto dai contemporanei quanto dai posteri:\nL'anno seguente Scauro si ricandid\u00f2 al consolato, combattendo strenuamente per conseguirlo contro il rivale Publio Rutilio Rufo: vinse, ma Rutilio Rufo lo cit\u00f2 in giudizio \"de ambitu\". Scauro fu assolto e accus\u00f2 a sua volta Rutilio Rufo, con la stessa accusa; durante quest'ultimo processo Scauro forn\u00ec i libri contabili dell'imputato e in una registrazione stava scritta la sigla \"AFPR\": secondo l'accusa stava per \"actum fide P. Rutili\" (lett. \"atto di credito di Publio Rutilio\"), quindi un riferimento al pagamento di una tangente per il sostegno durante le elezioni, secondo la difesa stava per \"ante factum post relatum\" (\"effettuato prima, registrato dopo\"), quindi una semplice registrazione in ritardo. Un sostenitore di Rutilio, un cavaliere di nome Gaio Canio, propose una terza interpretazione: \"Aemilius fecit, plectitur Rutilius\" (\"Lo fece Emilio, Rutilio se ne prende la colpa\"), velando di ironia la questione. Si \u00e8 ipotizzato che il processo fosse una contesa tra Scauro e Rufo per guadagnarsi il titolo di \"protetto\" dei Metelli, in quanto alcuni presumono che entrambi godessero del sostegno e del favore della famiglia.\nConsolato.\nL'anno del consolato di Scauro, il 115 a.C., rappresent\u00f2 un enorme successo per la sua carriera: oltre alla pi\u00f9 alta magistratura della repubblica, ottenne anche il titolo di \"princeps senatus\", \"primo senatore\". Si potrebbe supporre che questo enorme successo sia dovuto a diversi elementi: la linea politica di Scauro, molto vicina alle istanze della \"nobilitas\", dimostrata con l'appoggio alla repressione di Gaio Gracco di Lucio Opimio e che sembrerebbe avergli garantito il pieno supporto dell'aristocrazia senatoria e delle famiglie patrizie; la sua autorit\u00e0 morale, dimostrata anche dal suo schieramento a favore di Aderbale avvenuto qualche anno prima, e che lo port\u00f2 a essere temuto da Giugurta stesso, nonch\u00e9 a mantenere il titolo di \"princeps senatus\" fino alla sua morte; il supporto dei Metelli, fattore discusso, secondo quelli a favore sarebbe stato ottenuto col matrimonio di Scauro alla figlia di Lucio Cecilio Metello Dalmatico, Cecilia Metella Dalmatica, e ci\u00f2 implicherebbe che la nomina sarebbe stata concessa dal censore Lucio Cecilio Metello Diademato (anche se l'et\u00e0 di Cecilia Dalmatica lascia qualche difficolt\u00e0 nell'accettare questa congettura) e il fatto che il collega di Scauro fosse Marco Cecilio Metello sarebbe una dimostrazione, secondo altri invece Scauro non sarebbe stato aiutato dai Metelli a raggiungere il consolato n\u00e9 il titolo di \"princeps senatus\" e il matrimonio sarebbe avvenuto intorno al 101 a.C.\nTra gli avvenimenti pi\u00f9 importanti del suo consolato si pu\u00f2 menzionare la pubblica umiliazione del pretore Publio Decio Subulone, cui strapp\u00f2 le vesti, ruppe la sella curule e proib\u00ec di svolgere le funzioni giudiziarie, per il fatto che non si era alzato al suo passaggio e a ci\u00f2 si aggiunge anche il fatto che in passato Subulone aveva accusato Opimio. In seguito condusse una campagna contro il popolo gallico dei Carni riportando un successo e celebrando un trionfo (\"de Galleis Karneis\") e soggiog\u00f2 i liguri Taurisci; durante la campagna impose al suo esercito una disciplina cos\u00ec ferrea che un albero colmo di frutti vicino all'accampamento non fu toccato e i frutti rimasero dov'erano il giorno in cui fu costruito l'accampamento.\nLa sua attivit\u00e0 legislativa durante il suo consolato diede luogo a due leggi:\nLa natura dell'attivit\u00e0 legislativa consolare di Scauro lo colloc\u00f2 in uno schieramento politico a favore della salvaguardia delle tradizioni romane e lo avvicin\u00f2 ancora di pi\u00f9 alle istanze della \"nobilitas\"; Bates paragona le sue riforme allo sforzo di Catone il Censore di mantenere la \"lex Oppia sumptuaria\".\nAnni della guerra giugurtina.\nNel 114 a.C. avvenne uno scandalo che coinvolgeva tre vergini vestali: Emilia, Licinia e Marzia; tutte e tre furono accusate di incesto e furono processate davanti al collegio dei pontefici: risult\u00f2 condannata solo Emilia. Se Scauro in quell'anno era uno dei pontefici, deve aver ricoperto un ruolo nel processo, forse nella giuria: probabilmente il fatto stesso che una sua parente fosse stata condannata potrebbe essere un saggio del suo rigore (come poi dimostrer\u00e0 anche il fato del figlio), dovuto all\"'auctoritas\" che si era costruito nel lungo andare degli anni e che gli aveva garantito il titolo di \"princeps senatus\". In seguito il tribuno Sesto Peduceo fece approvare ai \"comitia\" la \"lex Peducaea de incestu virginum Vestalium\", che disponeva di eleggere un incaricato di gestire dei procedimenti giudiziari sulle altre due vestali: fu eletto Lucio Cassio Longino Ravilla, che condann\u00f2 sia Licinia sia Marzia. Pi\u00f9 o meno nello stesso periodo Scauro venne accusato da un certo Marco Bruto \"de repetundis\", in un processo in cui fu pronunciata l\"oratio de pecuniis repetundis contra M. Brutum\", ma usc\u00ec assolto, probabilmente in una posizione migliore di prima.\nNel 112 a.C. Giugurta attacc\u00f2 nuovamente il fratello, rompendo la tregua e violando i confini precedentemente assegnati dalla delegazione di Opimio. Quando giunse la notizia dell'assedio di Cirta, capitale del regno di Aderbale, al Senato, Scauro fu mandato in una delegazione, di cui forse era il capo, con lo scopo di persuadere Giugurta a desistere dall'attacco: nei successivi quattro anni Scauro sarebbe stato personalmente coinvolto nelle relazioni tra Roma e la Numidia. Non appena Giugurta seppe dell'arrivo della delegazione cerc\u00f2 in ogni modo di far cadere la citt\u00e0 il prima possibile, ma senza successo; si present\u00f2 allora nella provincia d'Africa per trattare con i senatori, ma l'incontro non ebbe successo (alcuni sostengono che Sallustio, nel menzionare questo episodio, lasci intendere che la legazione sarebbe stata corrotta, tesi rifiutata da altri) e Cirta, dopo aver saputo dell'incontro e del suo esito, si arrese e consegn\u00f2 Aderbale a Giugurta, il quale lo tortur\u00f2 e lo uccise. \nIn seguito a tale episodio il Senato rimase riluttante riguardo alla scelta di dichiarare guerra, finch\u00e9 il tribuno Gaio Memmio non fece pressione per affidare a uno dei due consoli dell'anno seguente la provincia d'Africa e il comando della guerra in Numidia: fu eletto Lucio Calpurnio Bestia e tra i legati fu inserito lo stesso Scauro. Inizialmente Bestia condusse la guerra in modo deciso ed efficace, espugnando citt\u00e0 e catturando prigionieri, ma poi Giugurta inizi\u00f2 a mandare degli emissari con dell'oro per cercare di trattare con Bestia e Scauro, fin quando si incontrarono per stipulare una tregua pi\u00f9 a vantaggio della Numidia che non di Roma. Sallustio accusa espressamente Scauro di essere stato complice di Bestia nell'episodio di corruzione che il re numida aveva orchestrato, ma alcuni studiosi hanno messo in dubbio il coinvolgimento di Scauro, sulla base della sua precedente opposizione a Giugurta e di una presunta faziosit\u00e0 di Sallustio nell'accusare i suoi avversari politici. Per indagare sulla faccenda, Gaio Memmio mand\u00f2 Cassio Longino a prendere Giugurta per portarlo a Roma con un salvacondotto, affinch\u00e9 il re fosse interrogato sulla questione, ma, quando venne dato inizio all'interrogazione nel Campo Marzio, il tribuno Gaio Bebio pose il veto alle domande fatte al re. \nIl comando della guerra venne quindi affidato a Spurio Postumio Albino, console nel 110 a.C., il quale, dopo aver scelto suo fratello come legato, si ritrov\u00f2 alle prese con una situazione di corruzione quasi peggiore rispetto a quella del predecessore. A seguito di tali avvenimenti nel 109 a.C. il tribuno Gaio Mamilio Limetano fece approvare la \"lex Mamilia de coniuratione Iugurthina\", che istituiva una commissione speciale di tre membri incaricata di giudicare i corrotti da Giugurta: Scauro fu nominato come uno dei tre commissari (per giustificare l'incongruenza di un probabilmente colpevole Scauro come membro della commissione, Sumner ha proposto che Sallustio facesse riferimento a Marco Aurelio Scauro quale uno dei tre commissari, invece Bates sostiene che tale nomina provi l'innocenza di Scauro). In qualit\u00e0 di commissario svolse sia una funzione di giudice sia di avvocato nei confronti di Bestia, che poi fu condannato all'esilio. Di questo processo rimane il racconto di un episodio: \nCensura.\nLo stesso anno della commissione mamiliana Scauro fu eletto censore insieme a Marco Livio Druso. Ricoprendo tale carica costru\u00ec lungo la riviera ligure la via Aemilia, una strada che partiva da Luni e, collegandosi alla Via Postumia, arrivava fino a Vada Sabatia, da cui proseguiva fino a Tortona passando per la Bocchetta di Altare. Fino a quel tempo la via Aurelia si interrompeva a Pisa a causa di ostacoli naturali (paludi costiere tra Pisa e Luni - denominate \"Fossae Papirianae\" - e bellicosi Apuani, sopravvissuti alla deportazione del 180 a.C., che stazionavano tra l'attuale Garfagnana e l'attuale Versilia). Ricostru\u00ec in muratura il Ponte Milvio, col quale la Via Flaminia passava sul Tevere.\nDruso mor\u00ec durante la loro censura e a Roma non venivano eletti censori suffetti perch\u00e9 era considerata un'offesa alla divinit\u00e0, ma Scauro si oppose alla richiesta da parte dei tribuni di lasciare la carica, fino a che non fu minacciato di essere arrestato. Fraccaro ha ipotizzato che il censore volesse assicurarsi con tale magistratura che le disposizioni della sua \"lex Aemilia de libertinorum suffragiis\" entrassero in vigore.\nAnni seguenti e opposizione a Saturnino.\nNel 104 a.C. Scauro era uno dei membri del collegio dei pontefici. In quell'anno ebbe luogo un grande aumento del prezzo del grano e il Senato incolp\u00f2 di tale evento il questore ostiense, Lucio Apuleio Saturnino, cui venne tolta la magistratura e i cui compiti (\"cura annonae\") furono conferiti a Scauro, forse per aumentare la popolarit\u00e0 del partito senatorio. Secondo Cicerone fu tale decisione del Senato a portare Saturnino a diventare un accanito demagogo populista con il desiderio di ricoprire il tribunato della plebe, a cui si candid\u00f2 per l'anno seguente per attuare riforme che minassero l'autorit\u00e0 del Senato e dell'aristocrazia, ma si potrebbe ipotizzare che Scauro avesse agito dopo che Saturnino si era gi\u00e0 dichiarato esponente dei \"populares\". Nei successivi anni Saturnino fu appoggiato da Gaio Mario e si ricandid\u00f2 al tribunato, facendo della sua magistratura un elemento di pressione sul Senato e proponendo leggi che gli avrebbero garantito una maggiore popolarit\u00e0 tra le masse del popolo. Anche se l'identit\u00e0 politica di Scauro si pu\u00f2 a grandi linee identificare in quella degli ottimati e dei \"boni\", non \u00e8 detto che si sia opposto ad ognuna delle proposte di Saturnino per partito preso: sostenne per esempio la proposta di affidare a Mario il comando delle guerre cimbriche.\nNello stesso anno il tribuno Gneo Domizio Enobarbo accus\u00f2 Scauro di non aver condotto in modo giusto secondo diritto divino alcune funzioni religiose, per\u00f2 l'accusa era probabilmente dovuta al fatto che Domizio non era stato cooptato nel collegio dei pontefici alla morte del padre, come lascerebbe infatti intuire la promulgazione della \"lex Domitia de sacerdotiis\", che assegnava a diciassette trib\u00f9 la scelta dei sacerdoti. Anche se uno degli schiavi di Scauro propose di testimoniare contro il suo padrone a Domizio, questi rifiut\u00f2 per il senso del suo onore e Scauro fu assolto.\nNel 103 a.C. uno dei maggiori eventi fu il processo a Quinto Servilio Cepione, che due anni prima aveva rifiutato di collaborare col suo collega Gneo Mallio Massimo, causando la sconfitta di Arausio, a ci\u00f2 si aggiunse anche la \"quaestio auri Tolosani\". Cepione fu processato in base alla nuova \"lex Appuleia de maiestate minuta\", accusato dal tribuno Gaio Norbano e difeso da Scauro, in quanto la sua condanna avrebbe implicato gravi ripercussioni sull'autorit\u00e0 del senato. In tale processo Scauro fu colpito alla testa da una pietra dopo che i tribuni Lucio Cotta e Tito Didio ebbero tentato di porre il veto. Cepione fu condannato, perci\u00f2 il partito senatorio avvi\u00f2 dei procedimenti giudiziari nei confronti di Gaio Flavio Fimbria e di Gaio Memmio, accusati \"de repetundis\" con una testimonianza di Scauro a favore della difesa, ma furono probabilmente scagionati. \nNel 102 a.C. il figlio di Scauro fugg\u00ec da uno scontro militare mentre comandava una delle legioni sotto Quinto Lutazio Catulo Cesare e, tornato a Roma, non appena Scauro padre ebbe udito il racconto, gli viet\u00f2 di ripresentarsi al suo cospetto, cos\u00ec il figlio si suicid\u00f2. Intorno a quell'anno si presentarono nell'Urbe alcuni ambasciatori di Mitridate VI del Ponto, che Saturnino scredit\u00f2 pubblicamente; gli ottimati, tra cui forse anche Scauro, spinsero gli ambasciatori ad accusare Saturnino di aver violato la sacralit\u00e0 degli ambasciatori, ma questi inizi\u00f2 a chiedere teatralmente aiuto alla plebe e fu assolto.\nNel 100 a.C. fu approvata ai \"comitia\" la \"lex Appuleia agraria\", che disponeva la distribuzione delle nuove terre conquistate ai Cimbri per tutti i veterani di Mario, con una clausola che prevedeva che tutti i senatori giurassero che questa legge venisse rispettata, pena l'esilio. A queste condizioni Quinto Cecilio Metello Numidico, uno dei pi\u00f9 accaniti oppositori di Saturnino, prefer\u00ec l'esilio. Le fonti non menzionano la posizione di Scauro in merito a questa legge. Il giorno delle elezioni per l'anno successivo per\u00f2 Gaio Memmio, candidato al consolato, fu assassinato da Saturnino e da un altro candidato, Gaio Servilio Glaucia, causando il punto definitivo di rottura tra il Senato e Saturnino: il Senato promulg\u00f2 il \"senatus consultum ultimum\" e il \"princeps senatus\" incit\u00f2 personalmente Mario ad agire contro i due ribelli, che si rifugiarono sul Campidoglio; ma, dopo che furono tolti loro i rifornimenti d'acqua, si arresero e furono rinchiusi nella Curia Hostilia, dove furono uccisi con delle tegole, lanciate dall'alto della Curia.\nCicerone fornisce una descrizione della partecipazione di Scauro nella repressione:\nSimile ritratto fornisce Valerio Massimo, che scrive che Scauro stette in piedi alla porta della Curia, armato e appoggiato su una lancia e, morente, chiese a tutti i presenti di vendicare la sua morte uccidendo Saturnino. Si tratta di un ritratto incongruente e romanzato, in quanto nella stessa opera di Valerio Massimo Scauro riappare nel processo contro Norbano, cinque anni dopo.\nUltimi anni.\nLe informazioni riguardo Scauro dell'ultimo decennio della sua vita sono frammentarie e perlopi\u00f9 discusse da studiosi quali Badian, Gabba, Gruen e Luce. Non \u00e8 chiaro il suo coinvolgimento in un'eventuale delegazione inviata in Asia, che molti studiosi fanno fatica a datare o a confermare, tenendo anche conto delle condizioni di salute che Scauro doveva avere all'epoca. Un viaggio in Asia fu intrapreso da Gaio Mario, al cui ritorno furono inviati Quinto Muzio Scevola e Publio Rutilio Rufo, in modo da alleggerire la situazione nella provincia, tremendamente destabilizzata dalle azioni dei pubblicani. Secondo alcuni Scauro avrebbe supportato la gestione della situazione asiatica collaborando con Mario, segno della sua disponibilit\u00e0 ad appoggiare figure non necessariamente appartenenti al suo solo partito politico (Badian rifiuta una collaborazione tra Scauro e Mario, sulla base di un passo di Plinio il Vecchio ancora discusso).\nNel 95 a.C. si svolsero quasi in contemporanea due processi politici: Gaio Norbano venne accusato da Publio Sulpicio Rufo sulla base della \"lex Appuleia de maiestate minuta\" per aver agito con violenza sui tribuni della plebe e Quinto Servilio Cepione fu accusato sempre di violenza sul tribuno Saturnino. Scauro probabilmente prese parte a entrambi i processi, nell'accusa contro Norbano e nella difesa per Cepione. Nello stesso anno lo schieramento di Scauro support\u00f2 la \"lex Licinia Mucia\", una legge che puniva tutti coloro che, durante la censura di Marco Antonio Oratore e Lucio Valerio Flacco, si erano indebitamente appropriati della cittadinanza romana, considerata una delle cause della guerra sociale; probabilmente il supporto dei \"boni\" non era dovuto ad un diretto risentimento nei confronti degli italici, quanto al desiderio di punire un'azione semplicemente considerata illegale (tenendo anche in considerazione che in questo periodo Scauro stava facendo da mentore al futuro tribuno Druso), anche se altre tesi sostengono che Scauro e i \"boni\" cercassero di minare lo schieramento mariano.\nIn Asia Scevola e Rutilio Rufo svolsero un'amministrazione severissima che riusc\u00ec a riportare stabilit\u00e0 nella provincia, alienandosi per\u00f2 i rapporti con l'ordine equestre: questo risentimento nel 92 a.C. port\u00f2 al processo di Rutilio Rufo per estorsione, un capo d'accusa di cui Rufo era senza dubbio innocente, ma che lo port\u00f2 alla condanna. Scauro e Rufo, un tempo rivali, si erano probabilmente riconciliati ed \u00e8 probabile che il primo abbia testimoniato a favore del secondo. A seguito di tale processo fu accusato Scauro stesso, nuovamente \"de repetundis\", sulla base della \"lex Servilia Glaucia\", da quello stesso Cepione che il \"princeps senatus\" aveva difeso tre anni prima, che aveva abbandonato lo schieramento filosenatorio per diventare un fautore dell'ordine equestre ed era probabilmente risentito per la mancata assoluzione del padre, tanto pi\u00f9 che Asconio stesso sostiene che l'accusa era dovuta ad un rancore personale. L'accusa nel dettaglio era di aver ricevuto denaro da parte di un colpevole di estorsione, in particolare di un mariano. Secondo Bates, prima di essere accusato, fu Scauro ad accusare Cepione ed entrambi furono assolti. Nell\"oratio contra Q. Caepionem\" si rifer\u00ec all'avversario con i termini \"\"nefarius vulturius, patriae parricida\" e \"vulturius rei publicae\"\".\nL'anno successivo Marco Livio Druso si candid\u00f2 alla carica di tribuno della plebe per attuare un programma di orientamento filosenatorio. Scauro era stato collega del padre di Druso nella censura e rimase alla testa dei consiglieri del giovane Druso per tutto il tribunato di questi. Probabilmente fu proprio il processo di Cepione e il sostegno di questi all'ordine equestre ad aver portato Scauro a consigliare al giovane Druso di promulgare la \"lex Livia iudiciaria\", che divideva la composizione delle giurie tra l'ordine senatorio e quello equestre, sottraendo l'esclusivit\u00e0 di questo diritto per i cavalieri, come stabilito dalla \"lex Servilia Glaucia\"; e attenendosi alla politica di conciliazione tra il Senato e i cavalieri tipica della legislazione di Druso, come l'inserimento di cavalieri nel Senato. L'ultima proposta di Druso era la naturalizzazione di tutta l'Italia, ma, dopo che ebbe proposto la legge in merito, fu assassinato, segnando lo scoppio della guerra sociale.\nIl collegamento tra Scauro e Livio cost\u00f2 al vecchio \"princeps senatus\" un'ulteriore accusa di fronte alla \"lex Varia de maiestate\", incaricata di giudicare i colpevoli di aver incitato alle armi gli alleati italici. Prima di un vero e proprio procedimento giudiziario, Scauro venne apostrofato in pubblico in una \"contio\" da Quinto Vario Severo Ibrida Sucronense come colpevole, al che rispose:\nCepione per\u00f2 intent\u00f2 un processo sulla base della legge, portando nuovamente il vecchio \"princeps senatus\" di fronte ad una \"quaestio\": non si sa l'esito del processo.\nLa morte di Scauro si colloca dopo lo scoppio della guerra sociale, secondo Bates potrebbe essere nel 90 a.C., durante il suo processo, perch\u00e9 sarebbe poco probabile che Scauro, da sempre difensore dell'autorit\u00e0 e delle prerogative del Senato, fosse stato assolto con una giuria composta da equiti; secondo Tansey mor\u00ec tra la met\u00e0 di novembre dell'89 a.C. e febbraio dell'88 a.C., sopravvivendo a Cepione e riuscendo ad essere riconfermato \"princeps senatus\" nell'89.\nOpere letterarie.\nScauro fu uno dei primi Romani a scrivere un'autobiografia, il \"De vita sua\", che consisteva in tre libri ed era dedicata all'avvocato Lucio Fufidio. Secondo Cicerone, queste memorie autobiografiche erano estremamente utili per la lettura, ma, gi\u00e0 intorno al 46 a.C., nessuno le leggeva pi\u00f9. La sua opera \u00e8 citata da Frontino e Valerio Massimo e probabilmente fornisce alcuni passaggi dell'opera \"De viris illustribus urbis Romae\".\nEmilio Scauro ebbe una vasta esperienza come oratore, ma \"non raggiunse la pi\u00f9 alta fama oratoria\".\nPer i casi giudiziari, il suo stile non era adatto. Dell'intera oratoria di Scauro rimangono solo due citazioni dal grammatico Flavio Sosipatro Carisio, dalle orazioni \"Contra M. Brutum de pecuniis repetundis\" e \"Contra Q. Caepionem actione II.\"\nFamiglia.\nLa sua prima moglie \u00e8 sconosciuta, ma da questa ebbe il suo primo figlio, legato contro i Cimbri, che si suicid\u00f2 quando suo padre dichiar\u00f2 di non volerlo mai pi\u00f9 vedere per la sua codardia. In seguito spos\u00f2 la figlia di Lucio Cecilio Metello Dalmatico, Cecilia Metella Dalmatica, da cui ebbe il figlio omonimo Marco Emilio Scauro, pretore nel 56 a.C., coinvolto in uno scandalo elettorale, e la figlia Emilia Scaura, moglie di Manio Acilio Glabrione e in seguito seconda moglie di Gneo Pompeo Magno. Dopo la morte di Marco Scauro, Cecilia spos\u00f2 il dittatore Lucio Cornelio Silla.\nValutazione e interpretazione del personaggio.\nFonti.\nLa figura di Scauro viene allo stesso tempo celebrata e denigrata dalle fonti antiche: Cicerone innalza Scauro come uno dei pi\u00f9 grandi statisti romani, lodandone i servizi per la patria. Per lui Scauro \u00e8 un uomo di importanza, razionalit\u00e0 e impegno, lo identifica come non solo il primo tra i senatori, ma il primo dell'Urbe.\nUn'opposta visione ha Sallustio, che sostiene che Scauro era un avido maestro della manipolazione, capace di nascondere la sua brama, e lo accusa di aver accettato tangenti da Giugurta, secondo il suo moralismo storiografico di dichiarata appartenenza cesariana che caratterizza non solo il \"Bellum Iugurthinum\".\nStoriografia.\nAnche gli studiosi sono stati a lungo discordi nel definire un ritratto politico ed etico di Scauro, anche per la mancanza di fonti dirette oltre a Sallustio e Cicerone. Per molto tempo si \u00e8 dato un gran credito alla figura di uno Scauro avido di denaro e manipolatore come lo presenta Sallustio: Mommsen lo descrive come un senatore corruttibile come qualunque altro, ma in grado di mascherare la sua avidit\u00e0 con l'interesse per la repubblica nei momenti pi\u00f9 drastici. Ma negli ultimi anni la storiografia ha radicalmente cambiato idea su diversi aspetti, riconsiderando il punto di vista di Sallustio come fazioso e strettamente collegato ai \"populares\" cesariani con l'intenzione di sfigurare la \"nobilitas\": su questa linea si basano le monografie di Gustave Bloch, Richard Larry Bates ed Ernst Badian.\nMolto discussa \u00e8 stata la veridicit\u00e0 del racconto in merito alla corruzione da parte di Giugurta, rifiutata da alcuni e sottolineata da altri. Un altro argomento di discussione \u00e8 stato l'appoggio di Scauro ai Metelli e a Mario, dove Ernst Badian rifiuta una collaborazione tra Mario e Scauro, vedendolo pi\u00f9 come un semplice esponente capo della fazione dei \"boni\", mentre Israel Shatzman nega un appoggio dei Metelli e vede Scauro come una figura politicamente mobile, che \u00e8 riuscita a costruirsi la propria fortuna senza fare affidamento su uno schieramento, una figura o un'istituzione politica di parte definita.\nNella monografia di Bates la figura di Scauro viene spesso accostata a quella di Catone il Censore, in quanto entrambi gli uomini combatterebbero per salvaguardare gli interessi dello Stato e adeguarlo alle nuove necessit\u00e0 di cambiamento senza sovvertirlo, ma basandosi puramente sulla sua costituzione.\nNella cultura di massa.\nScauro \u00e8 uno dei principali personaggi dei primi due libri della saga di Colleen McCullough, \"I signori di Roma\". Appare ne \"I giorni del potere\" e ne \"I giorni della gloria\", in relazione agli eventi degli anni 110-90 a.C., dove inizialmente \u00e8 tra i pi\u00f9 accaniti conservatori, in seguito quasi un vecchio amico di Gaio Mario e un mentore di Marco Livio Druso."}
{"id": "571227", "revid": "118241863", "url": "https://it.wikipedia.org/wiki?curid=571227", "title": "Tronco (anatomia)", "text": " \nIl tronco, anche detto busto o torso, \u00e8 una medesima porzione del corpo umano comprendente tre distinti porzioni ossee.\nAnatomia del torso.\nIl torso \u00e8 il vero centro pulsante del corpo umano: in esso si raccolgono infatti organi vitali, importantissime ossa e numerosi muscoli. Tra le ossa ricordiamo la presenza delle clavicole e della gabbia toracica, quest'ultima formata dalle costole e dallo sterno:\nI muscoli che permettono il movimento del torso sono numerosi: tra essi ricordiamo i grandi pettorali, i piccoli pettorali, i muscoli intercostali, i muscoli dentati anteriore, posteriore superiore, posteriore inferiore e il diaframma.\nNel busto si trovano anche organi appartenenti al sistema linfatico e circolatorio: il cuore ed il timo.\nAnche alcune parti dell'apparato respiratorio e di quello digerente, come i polmoni, la trachea, i bronchi e l'esofago, si trovano nel torso:\nInfine, nella parte esterna del torso ci sono anche i seni, appartenenti all'apparato genitale femminile:\nPatologie del torso.\nIn quanto formato da numerose e differenti sezioni, \u00e8 impossibile parlare di malattie che colpiscano il torso in generale."}
{"id": "571228", "revid": "122658259", "url": "https://it.wikipedia.org/wiki?curid=571228", "title": "Andreas Alf\u00f6ldi", "text": "Considerato uno dei pi\u00f9 importanti ricercatori del XX secolo, \u00e8 stato anche uno dei pi\u00f9 prolifici studiosi dell'antichit\u00e0. Anche se alcune delle sue conclusioni sono poste in discussione, in molti ambiti le sue ricerche sono state assolutamente innovative.\nBiografia.\nGiovent\u00f9 e studi.\nAndreas Alf\u00f6ldi nacque in Ungheria, figlio di un medico, negli ultimi anni dell'Impero austro-ungarico.\nSebbene dopo la morte del padre nel 1910 i mezzi finanziari della famiglia si facessero pi\u00f9 limitati pot\u00e9 tuttavia intraprendere, dopo il conseguimento dell\"'Abitur\" (corrispondente circa all'attuale \"maturit\u00e0\"), lo studio delle scienze dell'antichit\u00e0.\nGi\u00e0 in questo periodo non si limit\u00f2 al normale \"curriculum\" di studi, ma affront\u00f2 anche ricerche proprie. In particolare si dedic\u00f2 ai primi periodi della numismatica antica un campo, in Ungheria, ancora trascurato.\nLo scoppio della prima guerra mondiale trascin\u00f2 Alf\u00f6ldi, come molti altri giovani della borghesia ungherese, nella guerra. Gravemente ferito nel 1917, fu congedato dall'esercito con un'alta decorazione. Anche negli anni successivi egli vide con orgoglio questo periodo, che aveva rappresentato per lui un'importante verifica personale. Conserv\u00f2 sempre interesse per tutto ci\u00f2 che aveva a che fare con problemi militari e questioni strategiche.\nL'umiliazione nazionale dell'Ungheria in seguito al Trattato del Trianon rafforz\u00f2 la sua solidariet\u00e0 nazionale e fu sicuramente una forte stimolo per le sue ricerche nell'area ungherese.\nDopo il suo congedo dall'esercito Alf\u00f6ldi riprese i suoi studi a Budapest. La sua Dissertazione (\"Pannoniai agyakmint\u00e1k es vonatkoz\u00e1saik \u00e1 cs\u00e1sz\u00e1rokra\" \u2013 \"Coroplastica pannonica e iconografia imperiale \" \u2013 in \"Archaeologiai \u00c9rtesit\u00f6 38\", 1918/19, pag. 1\u201336) fu seguita nel 1919 da Valentin Kuzisnsky. Gi\u00e0 in questo lavoro \u00e8 evidente l'interesse di Alf\u00f6ldi per temi trascurati della ricerca. Inoltre si rese evidente che il suo punto focale era la ricerca sull'area del Danubio e dei Carpazi. Questo non era all'epoca inusuale. Inoltre nel periodo tra le due guerre era abituale che l'archeologia nazionale si mettesse al servizio di aspetti nazionali.\nA causa della Grande Guerra e delle sue conseguenze collegamenti e strutture vecchie di secoli andarono perse a causa dei nuovi confini.\nNella controversia tra Ungheria e Romania, riguardante alla Transilvania, condotta anche con argomenti storici, Alf\u00f6ldi sostenne le ragioni ungheresi.\nIl suo intervento, al di l\u00e0 di tutto, ebbe il merito di contribuire allo sviluppo della ricerca nell'archeologia e nella conservazione dei monumenti di quel territorio.\nL'attenzione dei primi studi di Alf\u00f6ldi fu indirizzata verso l'epigrafia e la numismatica dell'area del Danubio. In precedenza, come gi\u00e0 detto, la numismatica ungherese si trovava ad un livello molto basso. Gi\u00e0 nella sua prima pubblicazione, una recensione di in libro di testo di numismatica del 1914, da lui stroncata completamente, Alf\u00f6ldi mostr\u00f2 che, con i suoi studi, era gi\u00e0 avanti nella sua formazione scientifica.\nNella replica l'autore del testo criticato dimostr\u00f2 di credere che \"Alf\u00f6ldi\" fosse lo pseudonimo di uno scienziato gi\u00e0 affermato.\nCome studente dei primi anni sbalord\u00ec uno dei suoi docenti con l'esatta attribuzione di una moneta romana.\nIn seguito alla sua prima ricerca al \"Wiener Institut f\u00fcr Alte Geschichte\" (Istituto viennese per la storia antica), gli fu chiesto con sorpresa come avesse acquisito in Ungheria una conoscenza numismatica cos\u00ec avanzata; semplicemente non c'era mai stato prima di lui un numismatico ungherese con un livello cos\u00ec elevato di conoscenza.\nNon pu\u00f2 destare meraviglia se, gi\u00e0 nel 1919, Alf\u00f6ldi otteneva un primo impiego al Gabinetto numismatico del Museo Nazionale Ungherese di Budapest, che gli permise di dedicarsi ancora ai suoi studi numismatici.\n1923 - 1947: la carriera in Ungheria.\nNel 1923 Alf\u00f6ldi fu chiamato per una cattedra di Storia antica alla seconda, per dimensione, Universit\u00e0 d'Ungheria a Debrecen. Dopo diversi anni, nei quali sostenne il suo ruolo di ricercatore scientifico, nel 1930 fu chiamato come successore di Valentin Kuzsinskys alla cattedra \"Archaeologia terrae Hungaricae\" (Archeologia della terra ungherese) \u2013 in insegnamento di importanza crescente - all'Universit\u00e0 di Budapest. Alla cattedra apparteneva anche un istituto di specializzazione che Alf\u00f6ldi riorganizz\u00f2. Grazie alle sue capacit\u00e0 organizzative, al suo fascino ed alla sua capacit\u00e0 di lavoro, che includeva molte competenze in diverse discipline delle scienze dell'antichit\u00e0 (storia antica, archeologia classica, numismatica, epigrafia, archeologia preistorica, storia dell'arte), Alf\u00f6ldi indirizz\u00f2 gli studi ungheresi della storia antica e dell'archeologia per il 15 anni successivi. Poich\u00e9 le sue competenze non si limitavano all'area ungherese, Alf\u00f6ldi divenne noto nel mondo specialistico come uno scienziato di punta. In Ungheria ad esempio promosse le diverse scienze come editore di \"Numizmatikai K\u00f6zl\u00f6ny\" e di \"Archaeologiai \u00c9rtesit\u00f6\" cos\u00ec come della collana \"Dissertationes Pannonicae\".\nBench\u00e9 nel frattempo si sia sempre pi\u00f9 specializzato nelle scienze dell'antichit\u00e0, Andreas Alf\u00f6ldi fu uno degli ultimi studiosi che abbia potuto con le sue competenze dare impulso a differenti ambiti di studio specialistico. Ebbe la capacit\u00e0 di padroneggiare diversi ambiti delle scienze dell'antichit\u00e0. Alf\u00f6ldi invero diede impulso anche all'archeologia e ad altre scienze ausiliarie della storia, dato che il suo obiettivo era l'uso in campo storico dei risultati della ricerca. Sotto la sua guida l'area del Danubio divenne una delle aree meglio studiate dell'Impero romano, anche se prima era stata indagata solo superficialmente. Alf\u00f6ldi lavor\u00f2 sia su pi\u00f9 progetti di larga scala che su singoli studi, che per lo pi\u00f9 si sviluppavano contemporaneamente in differenti discipline. Grazie ai molti amici ed ai suoi devoti collaboratori, molti dei suoi studi vennero pubblicati in diverse lingue. In particolare va citato \"Der Untergang der R\u00f6merherrschaft in Pannonien\" (2 voll. Berlin 1924/26) (\"La caduta del governo romano in Pannonia\"), che rappresenta la sintesi delle sue ricerche sulle fonti nei diversi ambiti dell'archeologia e della storia e che si basa su vari precedenti lavori, pubblicati come saggi.\nProseguendo i suoi studi sull'area danubiana e sul bacino dei Carpazi, Alf\u00f6ldi dilat\u00f2 sempre pi\u00f9 le sue ricerche seguendo i nuovi problemi che gli si presentavano. Cos\u00ec pubblic\u00f2 i suoi studi sulla Crisi del III secolo, sulla storia e sulla cultura dei popoli di pastori e cavalieri euroasiatici, sul simbolismo delle immagini e delle rappresentazioni degli imperatori romani nella tarda antichit\u00e0. Anche durante la Seconda guerra mondiale Alf\u00f6ldi riusc\u00ec a non interrompere i suoi studi. Solo dopo la guerra ci fu un profondo cambiamento nella sua vita. In seguito all'adesione dell'Ungheria al sistema sovietico ed alle limitazioni poste dal nuovo governo ai suoi lavori, Alf\u00f6ldi lasci\u00f2 per sempre l'Ungheria e si trasfer\u00ec in Svizzera. La sua emigrazione si svolse su percorsi relativamente ordinati. Tuttavia gran parte del suo materiale di lavoro rimase in Ungheria.\n1948 - 1981: la vita in Svizzera e negli USA.\nPoich\u00e9 Alf\u00f6ldi fuori dall'Ungheria era ora separato dalle fonti fin qui usate, i suoi colleghi supponevano che la sua carriera fosse arrivata al termine. Tuttavia diede nei successivi trent'anni di esilio non solo ulteriori acquisizioni nelle aree delle ricerche gi\u00e0 condotte, ma si dedic\u00f2 anche alla prima storia romana ed alla caduta della Repubblica romana. In un necrologio G\u00e9za Alf\u00f6ldy pi\u00f9 tardi scrisse: \"Ha illuminato la storia di Roma dall'inizio fino alla fine come nessun altro studioso ha fatto in questo secolo\" (cfr. Bibliografia).\nNonostante grandi problemi personali, i suoi amici in Svizzera gli permisero un nuovo inizio scientifico in poco tempo. Nel 1948 divenne professore di storia antica a Berna, e quattro anni dopo a Basilea. Pot\u00e9 proseguire molti progetti iniziati in Ungheria, in parte grazie anche alle migliori condizioni di lavoro. Analogamente alle ungheresi \"Dissertationes Pannonicae\", fond\u00f2 in Svizzera la collana \"Dissertationes Bernenses\". In riviste come lo \"Schweizer M\u00fcnzbl\u00e4ttern\" apparirono molti dei suoi articoli, come prima nelle riviste ungheresi. Inoltre si dedic\u00f2 ora anche a problemi di carattere pi\u00f9 generale.\nNel 1956 ottenne una cattedra alla \"School of Historical Studies\" nell'Institute for Advanced Study a Princeton. Oltre a migliori condizioni economiche gli furono offerte grandi possibilit\u00e0 di effettuare viaggi.\nAnche quando divenne un professore emerito Alf\u00f6ldi rimase a Princeton e lavor\u00f2 sino alla morte a diversi progetti, che tuttavia non pot\u00e9 portare tutti a conclusione.\nPersonalit\u00e0.\nAlf\u00f6ldi viene comunemente descritto come una persona senza compromessi e dura sia con s\u00e9 stesso che con gli altri. Questa sua scarsa disponibilit\u00e0 al compromesso fu ben chiara quando anche gravi malattie non riuscivano a distoglierlo dal lavoro. Chi, ai suoi occhi, non era abbastanza efficiente, era meglio che si scansasse dalla sua strada. D'altra parte era un uomo informale, che si intendeva bene con gli uomini semplici e indulgeva volentieri a cantare le canzoni popolari ungheresi. Si sentiva in stretto collegamento con la sua patria, l'Ungheria, anche se - o forse proprio perch\u00e9 - visse in esilio dopo il 1947. Si trovava a suo agio con i bambini e i suoi colleghi di facolt\u00e0 lo trattavano come uno di famiglia. In seconde nozze si spos\u00f2 con la nota archeologa Elisabeth Alf\u00f6ldi-Rosenbaum, che gli fu di grande sostegno non solo nelle fasi della sua malattia.\nL'uomo immaturo pu\u00f2 trattare con la critica solo in parte e a bassa voce. Lui la considera cio\u00e8 necessaria in linea di principio, ma la rifiuta veementemente quando gli si rivolge in una maniera che gli appare infondata. Alf\u00f6ldi era un buon disegnatore, qualit\u00e0 che gli fu utile prima di tutto negli studi numismatici, in cui poteva rielaborare da solo anche i pi\u00f9 piccoli particolari. Era invece un cattivo oratore, anche se teneva volentieri conferenze che peraltro, secondo Karl Christ (cfr. bibliografia), riscuotevano spesso un \"successo travolgente\", anche se, tuttavia, non raggiungevano per lo pi\u00f9 le esigenze didattiche e retoriche minime.\nRicerca, lavori e meriti.\nLa prima Roma.\nSecondo l'opinione di Alf\u00f6ldi l'importanza di Roma nel periodo etrusco era minore rispetto ai periodi successivi. Analizz\u00f2 le prime strutture dello Stato romano confrontandoli con quelle dei popoli eurasiatici di cavalieri e pastori. Anche se le teorie di Alf\u00f6ldi in questa ricerca non trovarono unanime eco positiva, anzi furono ripetutamente criticate, gli stessi critici di Alf\u00f6ldi dovettero riconoscere l'originalit\u00e0 delle sue argomentazioni. Accanto alle fonti archeologiche e a quelle, posteriori, letterarie, Alf\u00f6ldi us\u00f2 il metodo della comparazione delle religioni. Ai suoi critici dedic\u00f2 in seguito un libro (\"R\u00f6mische Fr\u00fchgeschichte. Kritik und Forschung seit 1964\", Heidelberg 1976).\nLa caduta della Repubblica romana.\nI lavori di Andreas Alf\u00f6ldi sulla caduta della Repubblica romana furono dominati dalla sua tesi che Giulio Cesare voleva costruire una monarchia secondo il modello dell'antica Roma. Credette di trovare prove per la sua teoria in primo luogo nella monetazione dell'anno 44 a.C. Gi\u00e0 la compilazione di un catalogo di queste monete rappresentava un compito rilevante poich\u00e9 Alf\u00f6ldi doveva consultarle in molti luoghi diversi. Uno studio pi\u00f9 rilevante su Cesare, per cui questo lavoro preliminare era stato pensato, non fu poi pi\u00f9 realizzato.\nTuttavia Alf\u00f6ldi allarg\u00f2 le ricerche su questo punto verso una componente innovativa. Nonostante le dure critiche ha sempre difeso Cesare. Come Theodor Mommsen, lui era affascinato dalla personalit\u00e0 di Cesare, e deluso dall'\"opportunismo\u201c di Cicerone. Per lui Cicerone fu l'istigatore ideologico dell'assassinio di Cesare. Tuttavia vedeva la natura artistica di Cicerone. L'assassinio di Cesare attestava la sua cecit\u00e0 e mancanza di scrupoli ed inoltre l'oligarchia senatoria secondo lui non era portatrice di nessun ordine repubblicano. L'indignazione contro Cesare era ai suoi occhi il conflitto tra una classe dominante di formazione filosofica greca contro un Cesare di formazione romana.\nIl suo lavoro sull'ascesa di Ottaviano (\"Oktavians Aufstieg zur Macht\", Bonn 1976 - L'ascesa di Ottaviano al potere) si fondava principalmente su fonti letterarie. In questi lavori Alf\u00f6ldi ha fatto luce non solo sulle motivazioni emozionali e religiose del comportamento di Ottaviano dopo la morte di Cesare, ma anche per la prima volta, sugli aspetti che c'erano dietro, solidamente economici.\nStudi sul periodo Imperiale.\n\"Die Ausgestaltung des monarchischen Zeremoniells am r\u00f6mischen Kaiserhofe\" (1934) (La costruzione del cerimoniale monarchico alla corte imperiale romana) e \"Insignien und Tracht der r\u00f6mischen Kaiser\" (1935) (Insegne e costume degli Imperatori romani) sono considerati il punto pi\u00f9 alto dei lavori di Alf\u00f6ldi. In entrambi i saggi descrive sia le basi religiose che il continuo sviluppo e le forme ufficiali dell'ideologia dei sovrani romani. In questi articoli, nei quali Alf\u00f6ldi ancora una volta mette in collegamento studi e fonti numismatici, letterari, epigrafici ed archeologici, \u00e8 elogiata prima di tutto la sua comprensione degli antichi simboli iconici a la loro astrazione fino alle immagini delle piccole monete. Sviluppando questi studi ne seguirono altri sul mondo delle idee e sulla rappresentazione nell'Impero.\nIn mancanza di fonti letterarie ampie per la storia romana tra la met\u00e0 e la fine del III secolo, di nuovo Alf\u00f6ldi fece ricorso nelle ricerche a fonti numismatiche. Prima di tutto raccolse molto materiale dalle collezioni. Particolarmente rilevanti furono le ricerche sulla zecca di Siscia. Sulla base delle monete Alf\u00f6ldi compil\u00f2 una nuova cronologia per questo periodo. In particolare not\u00f2 che nel periodo degli Imperatori-soldato i Pannoni si trovavano nelle posizioni di spicco. Tra questi mise in rilievo Gallieno tra i maggiori imperatori romani, il che costituisce un nuovo approccio nella ricerca storica.\nLa tarda antichit\u00e0.\nAnche nel campo delle ricerche sulla Tarda antichit\u00e0 Alf\u00f6ldi \u00e8 considerato uno studioso con grandi meriti. Pure qui il punto di partenza fu la numismatica. Di particolare rilievo \u00e8 la catalogazione dei cosiddetti \"contorniati\", il cui studio apr\u00ec una nuova, allora inesplorata fonte prima di tutto per la storia delle idee del tardo IV - primo V secolo. Queste ricerche ebbero luogo durante la Seconda guerra mondiale, il che rese questo sforzo ancora una volta particolarmente degno di menzione. Malgrado la confusione della guerra Alf\u00f6ldi pot\u00e9 ottenere il materiale necessario dai diversi musei d'Europa e pubblicare la prima edizione di questo libro. Le fonti letterarie utilizzate esaminate furono anche usate per i suoi studi su Valentiniano I.\nNello studio della tarda antichit\u00e0, Alf\u00f6ldi si interess\u00f2 per lo pi\u00f9 al periodo tra Costantino I e la vittoria del Cristianesimo sul paganesimo. Il suo lavoro \"A Festival of Isis in Rome under the Christian Emperors of the IVth Century\" (Budapest 1937), sul \"Navigium Isidi\", una festa in onore della dea Isis a Roma nel periodo degli imperatori cristiani del IV secolo, \u00e8 considerato eccellente. Anche l'organizzazione di convegni annuali su Historia Augusta, che hanno avuto luogo regolarmente per 20 anni, ha contribuito allo studio della tarda antichit\u00e0.\nMeriti.\nProbabilmente l'impulso pi\u00f9 importante dato da Alf\u00f6ldi alla storia antica, \u00e8 stata la consapevolezza che fonti epigrafiche, numismatiche ed archeologiche devono essere trattate alla stessa stregua e come completamento di quelle letterarie e non come semplici discipline ancillari o adatte semplicemente ad illustrare la letteratura storica. Era un avversario di una specializzazione troppo elevata nelle scienze dell'antichit\u00e0, che aveva suddiviso in molte branche, ma era egli stesso uno specialista in molte aree. Nella sua visione storica si collocava nella tradizione di Mommsen, negli approcci metodologici in quella di Michael Rostovtzeff, suo primo punto di riferimento per le fonti archeologiche nei suoi studi di storia economica.\nAlf\u00f6ldi ha dato anche un impulso cruciale nell'uso delle fonti numismatiche. Infatti \u00e8 grazie a lui che sono diventate una delle fonti principali nello studio della storia antica. I suoi metodi, che prevedevano sia lo studio della sequenza dei conii, come lo studio di intere zecche e l'uso delle monete come fonte per l'interpretazione scientifica della religione, sono state estremamente innovativi. Alla stessa stregua in cui Mommsen \u00e8 considerato il grande organizzatore per lo studio delle iscrizioni romane, cos\u00ec allo stesso modo Alf\u00f6ldi \u00e8 considerato il decano della numismatica. \"Egli ha avuto una grande parte nel fatto che la numismatica sia diventata una scienza storica\" (G\u00e9za Alf\u00f6ldy).\nNon abbastanza apprezzati sono i meriti di Alf\u00f6ldi negli studio sul Danubio e sull'area dei Carpazi. Grazie alle sue ricerche quest'area, da \"tabula rasa\" nella mappa delle conoscenze della Roma antica, \u00e8 diventata ad uno degli ambiti meglio investigati.\nLe opere di Alf\u00f6ldi coprono pi\u00f9 di 300 contributi, molti dei quali in forma di Monografia. La loro efficacia proietta le ricerche che ha iniziato - anche attraverso i suoi allievi - fino a noi. Molti dei suoi colleghi si sono dispiaciuti che non abbia mai pubblicato una ricerca completa su tutta la storia romana. Questo tipo di lavoro non gli era congeniale in quanto egli preferiva concentrarsi su studi singoli, anche se padroneggiava tutta la storia allo stesso livello. Pertanto nell'opinione di alcuni dei suoi colleghi aveva la colpa della mancanza di un \"gran lancio\" (Karl Christian)\nAccanto alle aree di ricerca fin qui accennate Alf\u00f6ldi si \u00e8 dedicato anche ad altri studi. Ha scritto sulle tecniche della fotografia delle pitture vasali greche, sulle basi psicologiche della pittura e sull'importanza di una visione teriomorfa del mondo nelle popolazioni dell'area nord-asiatica.\nNel 1953 gli fu conferita la medaglia della Royal Numismatic Society. Nel 1972 Alf\u00f6ldi fu insignito dell'onorificenza \"Pour le M\u00e9rite\", un'onorificenza tedesca. Oltre a lui solo sir Ronald Syme ha ricevuto questa onorificenza tra gli storici dell'antichit\u00e0. \u00c8 stato anche membro, spesso onorario, di molte societ\u00e0 scientifiche e di accademie. Inoltre ha ricevuto la laurea honoris causa da diverse Universit\u00e0 nonch\u00e9 molte altre onorificenze.\nSua figlia, Dr. Emma Alf\u00f6ldi \u00e8 stata anche lei una storica, e moglie del famoso medioevalista ungherese Josef De\u00e9r, che \u00e8 stato professore a Berna per quasi 30 anni. Entrambi, come Alf\u00f6ldi, hanno lasciato l'Ungheria."}
{"id": "571229", "revid": "404338", "url": "https://it.wikipedia.org/wiki?curid=571229", "title": "Busto (anatomia)", "text": ""}
{"id": "571231", "revid": "2211562", "url": "https://it.wikipedia.org/wiki?curid=571231", "title": "Sistema di Plutone", "text": "In astronomia, si suole indicare come sistema di Plutone la regione di spazio del sistema solare dominata dall'influenza gravitazionale del pianeta nano Plutone, ed occupata dai suoi satelliti naturali e da eventuali sonde spaziali che si trovassero ad orbitare attorno all'oggetto.\nDimensioni.\nLe dimensioni della sfera d'influenza gravitazionale plutoniana sono date dal raggio di Hill del sistema Plutone-Sole, secondo la formula\nSi osservi che nella formula \u00e8 stata inclusa la massa di Caronte, che aumenta significativamente l'estensione della sfera d'influenza gravitazionale del sistema.\nEntro le incertezze dovute alla presenza degli altri oggetti principali del sistema solare, e segnatamente di Nettuno, questo raggio delimita la regione di spazio entro la quale l'attrazione gravitazionale esercitata da Plutone risulta predominante rispetto a quella del Sole. Tutti i corpi celesti che si trovano stabilmente all'interno della sfera di Hill di Plutone sono in orbita adeocentrica.\nStruttura.\nIl sistema di Plutone si compone di:\nSatelliti naturali di Plutone.\nI satelliti naturali di Plutone sono 5: Caronte, Stige, Idra, Cerbero e Notte. \nAltri oggetti possono intersecare periodicamente o meno il sistema di Plutone, senza tuttavia rimanere gravitazionalmente legati al pianeta nano per via della loro elevata velocit\u00e0 iniziale; pu\u00f2 essere questo il caso di comete o asteroidi collocati su orbite particolarmente ellittiche.\nCaronte.\nIl satellite maggiore, e secondo corpo del sistema scoperto dopo lo stesso Plutone, nel 1978, \u00e8 Caronte, che prende il nome dal personaggio mitologico omonimo. Questo satellite \u00e8 grande circa la met\u00e0 di Plutone, \u00e8 circa un nono della sua massa ed \u00e8 molto vicino al pianeta nano (meno di 20 000 km), cos\u00ec che tutto il sistema, Plutone compreso, ruotino in realt\u00e0 attorno al baricentro del sistema stesso. Il sistema Plutone-Caronte \u00e8 l'unico esempio di pianeta doppio all'interno del Sistema solare finora scoperto. \nNotte e Idra.\nQuasi 30 anni dopo la scoperta di Caronte, attraverso il telescopio Hubble nel giugno 2005 sono stati scoperti altri due satelliti di Plutone: Notte e Idra. I nomi provengono dalle due figure mitologiche greche, e il 14 luglio 2015 la sonda New Horizons \u00e8 riuscita a prendere immagini abbastanza ravvicinate dei due satelliti.\nStige e Cerbero.\nQuesti due satellitisono stati scoperti solo di recente, nel 2011 e nel 2012, e anche il loro nome deriva da figure mitologiche. Nel 2015 sono stati confermati con il passaggio della sonda New Horizons.\nOggetti principali.\nSegue un prospetto degli oggetti appartenenti al sistema di Plutone, in ordine di massa.\nEsplorazione.\nLa sonda interplanetaria statunitense \"New Horizons\" ha visitato il sistema plutoniano il 14 luglio 2015. La sonda ha attraversato il sistema riprendendo da vicino le superfici di Plutone, Caronte, Notte e Idra, e individuando anche i due satelliti di recente scoperta, Cerbero e Stige. Ora si sta addentrando ulteriormente nella fascia di Edgeworth-Kuiper e dirigersi verso lo spazio interstellare."}
{"id": "571232", "revid": "123997196", "url": "https://it.wikipedia.org/wiki?curid=571232", "title": "Pedagno", "text": "Un pedagno \u00e8 una boa di segnalazione che pu\u00f2 essere realizzata tramite un corpo pesante unito, tramite una corda o simili, ad un corpo galleggiante. \nCaratteristiche.\nLa parte affondata del pedagno \u00e8 di solito costituita da un piombo, o comunque da un corpo pesante con assetto fortemente negativo. La parte galleggiante pu\u00f2 essere una boa, una bottiglia, una sacca d'aria o una cortice (blocchetto di sughero per reti da pesca). I due sono collegati tramite cima o sagola, la quale in certi modelli \u00e8 di diverso colore ogni 5 o 10 metri, in modo da poter stimare almeno approssimativamente la profondit\u00e0 del fondale.\nUn'alternativa molto utilizzata \u00e8 costituita dalla parte galleggiante dotata di foro passante entro il quale \u00e8 sistemata un'asta pi\u00f9 o meno lunga. All'estremit\u00e0 fuori dall'acqua \u00e8 quasi sempre presente una bandierina di segnalazione. La parte affondata \u00e8 dotata, all'estremit\u00e0, di un corpo pesante (piombo, blocco di calcestruzzo, sacca di sabbia, etc.) solidale all'asta stessa.\nLe caratteristiche che i segnali da pesca devono avere sono normati dal Regolamento (CE) n. 356/2005.\nUtilizzo.\nViene utilizzato generalmente dai pescatori per ritrovare un punto d'interesse in mare aperto, facilmente visibile dalla superficie dell'acqua.\nIn subacquea il pedagno \u00e8 usato come pratico punto di riferimento per marcare un punto d'interesse sul fondale (ad esempio la posizione di un relitto) o segnalare la propria posizione, anche se in quest'ultimo caso si parla pi\u00f9 propriamente di boa di decompressione o di emergenza, obbligatorio per i sub per decreto ministeriale del 29 luglio 2008, n. 146.\nIn alcuni casi viene lanciato in mare quando lo scandaglio segnala la presenza di un dislivello del fondo (parete; ecc.) in modo da immergersi nel punto esatto. "}
{"id": "571233", "revid": "277947", "url": "https://it.wikipedia.org/wiki?curid=571233", "title": "Louis-Robert Carrier-Belleuse", "text": "Biografia.\nEra figlio di Albert-Ernest Carrier-Belleuse e fratello del pi\u00f9 rinomato pittore Pierre Carrier-Belleuse.\nAgli inizi fu allievo di suo padre, quindi si iscrisse alla Scuola di Belle Arti di Parigi dove segu\u00ec le lezioni di Gustave Boulanger e di Alexandre Cabanel.\nLavor\u00f2 accanto a suo padre per le Manifatture di S\u00e8vres, delle quali fu anche direttore artistico dal 1875. Nel 1877 fece una prima esperienza di lavoro su ceramica a fianco di Th\u00e8odore Deck e partecip\u00f2 quindi al concorso di S\u00e8vres del 1882. Disegn\u00f2 inoltre dei modelli per la Fa\u00efancerie di Choisy-le-Roi, manifattura della quale divenne direttore artistico nel 1889.\nRicevette un premio al \"Salon\" del 1881 per la pittura e un altro premio per la scultura al \"Salon\" del 1889.\nMuore nel 1913 e venne sepolto nel Cimitero di Saint-Vincent a Parigi."}
{"id": "571234", "revid": "1305772", "url": "https://it.wikipedia.org/wiki?curid=571234", "title": "B2", "text": ""}
{"id": "571237", "revid": "123220876", "url": "https://it.wikipedia.org/wiki?curid=571237", "title": "Khaled Fouad Allam", "text": "Biografia.\nRicercatore universitario della Facolt\u00e0 di Scienze politiche (Dipartimento di Scienze Politiche e Sociali) dell'Universit\u00e0 degli Studi di Trieste divenne poi professore associato nel medesimo ateneo insegnando \"Sociologia del mondo musulmano\" e \"Storia e istituzioni dei paesi islamici\" fino al 1994; pass\u00f2 poi a insegnare \"Islamistica\" all'Universit\u00e0 degli Studi di Urbino.\nGiornalista pubblicista, editorialista de \"la Repubblica\", scrisse numerosi libri focalizzati particolarmente sull'approfondimento delle tematiche inerenti ai rapporti tra mondo arabo-islamico ed occidente.\nNel 2006 fu candidato nella lista dell'Ulivo alle elezioni politiche per la Camera dei deputati, dopo essersi avvicinato alla Margherita. Eletto deputato del Parlamento italiano nella circoscrizione Puglia, ader\u00ec al Partito Democratico che per\u00f2 non lo ricandid\u00f2 alle elezioni 2008.\nNel novembre 2008 gli venne conferito il dottorato honoris causa in sociologia per i suoi lavori sul Mediterraneo dall'Universit\u00e0 \u201cRicardo Palma\u201d di Lima (Per\u00f9). Il 30 novembre divenne il primo musulmano a pubblicare un articolo su \"L'Osservatore Romano\".\nFu membro del Consiglio generale del Partito Radicale Transnazionale.\nFu consulente del Comune di Mazara del Vallo nel 2010 come esperto del sindaco Nicola Cristaldi per le politiche d'immigrazione.\nIl 10 giugno 2015 venne trovato morto in una stanza di un albergo in via Marsala, nella zona della stazione ferroviaria di Roma Termini. Il personale dell'albergo rifer\u00ec che il sociologo avrebbe avuto un primo malore in mattinata preferendo per\u00f2 non recarsi in ospedale."}
{"id": "571240", "revid": "642594", "url": "https://it.wikipedia.org/wiki?curid=571240", "title": "Marca di Ancona", "text": ""}
{"id": "571244", "revid": "181699", "url": "https://it.wikipedia.org/wiki?curid=571244", "title": "Privata dimora", "text": "La Privata dimora \u00e8 un luogo dove un soggetto si sofferma per compiere atti della vita privata.\n\u00c8 un concetto di notevole rilevanza giuridica in quanto determina la possibilit\u00e0 o l'impossibilit\u00e0 per i pubblici ufficiali di svolgere attivit\u00e0 ispettive.\nApplicabilit\u00e0.\nIl concetto di luogo dove si svolge un'attivit\u00e0 privata, seppur lecita, non \u00e8 limitato alla propria abitazione; non \u00e8 quindi limitato alla definizione di residenza o domicilio.\nVi rientrano tutti quei luoghi dove il privato pu\u00f2 svolgere un'attivit\u00e0 privata, come lo studio, un'attivit\u00e0 culturale o di svago, un'attivit\u00e0 professionale, artigianale o commerciale, od anche un'attivit\u00e0 politica. La scelta del luogo pu\u00f2 essere determinata anche da fattori contingenti o momentanei. \nPer questa definizione rientrano nel concetto di privata dimora:"}
{"id": "571249", "revid": "767487", "url": "https://it.wikipedia.org/wiki?curid=571249", "title": "Mark Lemon", "text": "Lemon inizi\u00f2 a scrivere per il teatro a 26 anni; oltre 60 sue opere furono messe in scena a Londra. Contemporaneamente collaborava con diverse riviste e giornali. Fu fondatore e direttore prima di un giornale chiamato \"Field\"; nel 1841 concep\u00ec insieme a Henry Mayhew l'idea del settimanale \"Punch\", di cui fu direttore dall'uscita del primo numero fino alla propria morte. Nei primi anni, prima che la rivista acquisisse la popolarit\u00e0 a cui era destinata, Lemon ne finanzi\u00f2 la pubblicazione con i profitti ricavati dalle sue opere teatrali.\nLemon era noto anche come \"lecturer\" e per il suo talento nell'impersonare figure del teatro shakespeariano. Oltre a commedie, melodrammi e operette, scrisse innumerevoli novelle, centinaia di canzoni, alcuni romanzi, fiabe natalizie e via dicendo.\nMor\u00ec a Crawley (Sussex), e fu sepolto presso St. Margarets Church, a Ifield."}
{"id": "571250", "revid": "22356", "url": "https://it.wikipedia.org/wiki?curid=571250", "title": "Lambe", "text": ""}
{"id": "571255", "revid": "62748", "url": "https://it.wikipedia.org/wiki?curid=571255", "title": "Fran\u00e7ois-Hubert Drouais", "text": "Biografia.\nFiglio del pittore Hubert, noto per la sua attivit\u00e0 di ritrattista e di miniaturista a Versailles, venne introdotto dal padre sia nel mondo dell'arte, sia al gusto di interpretare lo spirito dell'ambiente di corte.\nGrazie alla sua tecnica raffinata divenne uno dei pi\u00f9 importanti ritrattisti del suo tempo, caratterizzandosi sia per la spontaneit\u00e0 dei visi femminili e l'eleganza delle loro vesti, sia per la personalizzazione di alcune sue opere, come nel caso di sfondi paesaggistici campagnoli e figure indossanti abiti rurali. \nRimase insensibile al richiamo dei dettati neoclassici in voga al suo tempo.\nTra i ritratti pi\u00f9 celebri si annoverano quelli di Madame de Pompadour, della contessa du Barry e del conte d'Artois, gran parte dei quali sono conservati al museo del Louvre.\nAnche il figlio \"Jean-Germain\" segu\u00ec le orme del padre, anche se fin\u00ec per accostarsi alla pittura di Jacques-Louis David."}
{"id": "571259", "revid": "932277", "url": "https://it.wikipedia.org/wiki?curid=571259", "title": "Rezza (pesca)", "text": "Etimologia.\nR\u00e8zza dal latino \"retia\" (plurale di \"r\u0113te\"), detta anche \"reti\u00e0rius\" (\"gladiatore fornito di una rete per combattere\").\nProvenienza.\nTermine utilizzato sul litorale laziale, o comunque nel meridione italiano, per identificare la comune rete da pesca.\nTipologie.\nLa comune r\u00e8zza viene normalmente misurata in panni.\n1 panno non deve misurare pi\u00f9 di 100 m di lunghezza e 2 m di altezza; le sue maglie non devono essere inferiori a 23 mm.\nIl capo e la coda della rezza devono essere sorrette da dei pedagni."}
{"id": "571266", "revid": "122568874", "url": "https://it.wikipedia.org/wiki?curid=571266", "title": "Paulo Futre", "text": "Nominato miglior giocatore del Portogallo nel 1986 e nel 1987, fu la stella del Porto che vinse la Coppa dei Campioni 1986-1987, trofeo che gli consent\u00ec di classificarsi al secondo posto nel pallone d'oro 1987.\nBiografia.\nAnche il figlio F\u00e1bio e i nipoti Artur, Cl\u00e1udio e Andr\u00e9 sono calciatori.\nCarriera.\nGiocatore.\nClub.\nPortogallo, Spagna e Francia.\nHa iniziato a giocare con lo Sporting Lisbona. \nNel 1984, arriva l'offerta da parte del Porto. Con questa squadra gioca tre stagioni e ottiene diversi titoli: due campionati, due coppe nazionali e una Coppa dei Campioni. In questo periodo viene inoltre nominato miglior giocatore nel campionato per due volte. Il trionfo in Coppa dei Campioni gli garantisce il secondo posto nella classifica del pallone d'oro 1987 alle spalle di Ruud Gullit.\nNel 1987 arriva all'Atl\u00e9tico Madrid e debutta nella prima divisione spagnola il 30 agosto 1987, in occasione della partita Atl\u00e9tico Madrid-Sabadell terminata 1-0. Futre trascorrer\u00e0 sei stagioni con l'Atl\u00e9tico Madrid, vincendo due Coppe del Re e ottenendo un secondo posto in campionato. Lasci\u00f2 gli iberici nel '93 per trasferirsi al Benfica, mentre successivamente si trasfer\u00ec Olympique de Marseille.\nItalia.\nNel 1993-94 viene acquistato dalla . Al suo esordio in Serie A contro la Cremonese il 21 novembre 1993 Futre segna e poi si infortuna al ginocchio (intervento da rosso diretto di Alessandro Pedroni), infortunio che lo costringe a chiudere anzitempo la stagione con una sola presenza all'attivo (quella appunto della partita d'esordio). L'anno successivo sempre nelle file della Reggiana in Serie A raccoglie 12 presenze e 4 reti.\nL'anno dopo approda al Milan di Fabio Capello, ma non viene quasi mai utilizzato Alla fine giocher\u00e0 solo una partita in maglia rossonera, all'ultima giornata contro la Cremonese, partita che il Milan (a fine stagione campione d'Italia) vincer\u00e0 per 7-1. Futre sar\u00e0 sostituito da Roberto Baggio al 79\u00ba.\nInghilterra, Spagna e Giappone.\nNon avr\u00e0 fortuna nel suo successivo passaggio agli inglesi del West Ham Utd (stagione 1996-97), al suo ritorno all'Atl\u00e9tico Madrid (1997-98) e infine nell'approdo alla J-League giapponese con la maglia degli Yokohama Fl\u00fcgels (1998). \nNazionale.\nCon la nazionale portoghese conta 41 partite e 6 reti fra il 1983 e il 1995, e ha partecipato alla Coppa del Mondo disputata in Messico nel 1986.\nDirigente.\nDal 2000 al 2003 ha svolto l'incarico di direttore sportivo dell'Atl\u00e9tico Madrid."}
{"id": "571277", "revid": "34119", "url": "https://it.wikipedia.org/wiki?curid=571277", "title": "ACTH", "text": ""}
{"id": "571280", "revid": "110157", "url": "https://it.wikipedia.org/wiki?curid=571280", "title": "Soundtrack to the Apocalypse", "text": "Soundtrack to the Apocalypse \u00e8 un box set del gruppo musicale statunitense Slayer, pubblicato il 25 novembre 2003 dalla American Recordings.\nAntefatti.\nDurante il periodo intorno alla pubblicazione dell'ottavo album in studio \"God Hates Us All\", si pensava che il nome \"Soundtrack to the Apocalypse\" fosse un titolo alternativo dell'album. Il frontman Tom Araya afferm\u00f2 che se mai il gruppo avesse pubblicato un box set, il titolo pi\u00f9 adatto sarebbe stato proprio \"Soundtrack to the Apocalypse\". Il gruppo decise che una volta l'etichetta discografica (la American Recordings) fosse stata d'accordo per la pubblicazione, loro avrebbero dedicato un po' di tempo per la compilazione del materiale. Dopo circa un anno di discussioni tra gli Slayer e l'etichetta discografica, nel mese di settembre si giunse a un accordo: l'etichetta avrebbe garantito la pubblicazione del box set ma a condizione che venisse pubblicato in prossimit\u00e0 delle vacanze natalizie.\nPubblicazione.\nIl 25 settembre 2003 fu annunciato che \"Soundtrack to the Apocalypse\" sarebbe stato pubblicato il 18 novembre; tuttavia, il 23 ottobre MTV annunci\u00f2 che il box set sarebbe stato posticipato al 25 novembre. In quest'ultima data, gli Slayer pubblicarono il box set in due differenti versioni: standard da 3 CD e un DVD (per la Universal) e Deluxe Edition con un quarto CD aggiuntivo, pubblicato per la American Recordings.\nNel terzo disco del box set \u00e8 presente una versione dal vivo di un brano intitolato \"Ice Titan\". Quest'ultimo \u00e8 il primo brano composto dagli Slayer e il riff principale fu impiegato successivamente per \"Altar of Sacrifice\", presente nell'album \"Reign in Blood\"."}
{"id": "571281", "revid": "84184", "url": "https://it.wikipedia.org/wiki?curid=571281", "title": "Tavernola (Como)", "text": "Tavernola \u00e8 un quartiere di Como. Situato nella zona nord del comune, \u00e8 il primo quartiere lacustre della sponda occidentale del ramo di Como dell'omonimo lago. Confina con i quartieri di Ponte Chiasso, Sagnino, Monte Olimpino e con i comuni di Cernobbio e Maslianico.\nMonumenti e luoghi d'interesse.\nArchitetture civili.\nTavernola ospita alcune ville, affacciate direttamente sul lago, realizzate tra met\u00e0 del '700 e la met\u00e0 del secolo successivo:\nSociet\u00e0.\nEvoluzione demografica.\nAbitanti censiti all'interno del comune di Como:\nGeografia antropica.\nZone e localit\u00e0.\nIl quartiere di Tavernola comprende le seguenti localit\u00e0:\nInfrastrutture e trasporti.\nIl quartiere di Tavernola \u00e8 servito dalle autolinee urbane per la citt\u00e0 e extraurbane per i paesi della sponda occidentale del ramo di Como del Lario gestite da ASF Autolinee e dalla linea di trasporto lacuale Como-Colico/Colico-Como della Gestione governativa navigazione laghi.\nFra il 1910 e il 1938 la localit\u00e0 ospitava una fermata della tranvia Como-Cernobbio-Maslianico, in seguito sostituita da una filovia."}
{"id": "571283", "revid": "1318658", "url": "https://it.wikipedia.org/wiki?curid=571283", "title": "B3", "text": ""}
{"id": "571284", "revid": "287204", "url": "https://it.wikipedia.org/wiki?curid=571284", "title": "Nicolaes van Verendael", "text": "Biografia.\nSpecialista di composizioni floreali, divenne membro della gilda di San Luca di Anversa nel 1656/1657. Si ispir\u00f2 a Daniel Seghers e occasionalmente collabor\u00f2 con altri artisti, come Jan de Heem."}
{"id": "571290", "revid": "1776051", "url": "https://it.wikipedia.org/wiki?curid=571290", "title": "Usurpazione di funzioni pubbliche", "text": "L'usurpazione di funzioni pubbliche \u00e8 il reato commesso da chi svolge delle funzioni pubbliche o si appropria di attribuzioni pubbliche senza averne titolo.\nSoggetto.\nChi comette il reato \u00e8 un privato cittadino, o anche un pubblico ufficiale che \u00e8 stato revocato dalle funzioni ma continua ad esercitarle.\nSecondo una sentenza della Suprema Corte di Cassazione Italiana del 1974, commette reato di usurpazione di funzione pubbliche anche \"chiunque si arroghi funzioni che non gli competono anche se abbia la veste di pubblico ufficiale e appartenga all'ente che ha la competenza a decidere in materia.\"\nNorma.\nNell'ordinamento giuridico, il reato \u00e8 disciplinato dall'art. 347 c.p. che recita: "}
{"id": "571292", "revid": "363629", "url": "https://it.wikipedia.org/wiki?curid=571292", "title": "Super 35 millimetri", "text": "Il Super 35 \u00e8 un formato cinematografico usato nella cinematografia, evoluzione della pellicola 35 mm. Con questo formato si utilizza parte della pellicola dedicata al sonoro aumentando la superficie di pellicola fotografica impressionata e quindi la definizione video.\nFormato.\nTra i vari metodi per ottenere immagini panoramiche v'\u00e8 quello di utilizzare ottiche anamorfiche cos\u00ec da comprimere l'immagine in fase di ripresa per poi riespanderla con un equivalente obiettivo anamorfico durante la proiezione (il pi\u00f9 noto \u00e8 il Cinemascope, con un rapporto d'aspetto di 2,35: 1).\nTuttavia la ripresa delle immagini anamorfizzate ha sempre creato molti problemi (maggiori costi, ingombri delle ottiche ecc.).\nCon l'avvento di pellicole cinematografiche di maggiore qualit\u00e0 e definizione si \u00e8 potuto usare formati panoramici in negativo, senza deformare l'immagine. Poich\u00e9 in tal modo del fotogramma originale 35\u00a0mm in formato (1,33: 1) non si usano pi\u00f9 due \"fasce\" (una superiore ed una inferiore) \u00e8 parso opportuno diminuire l'ampiezza del movimento dei meccanismi di avanzamento, i quali fanno cos\u00ec avanzare la pellicola non di quattro perforazioni alla volta, ma solo di tre o due. In questo modo si risparmia pellicola a parit\u00e0 di fotogrammi impressionati."}
{"id": "571295", "revid": "483325", "url": "https://it.wikipedia.org/wiki?curid=571295", "title": "Colori complementari", "text": "Due luci colorate si dicono complementari quando, sommate (sintesi additiva), danno come risultato una luce acromatica bianca.\nIl concetto di colori complementari \u00e8 strettamente derivante dal concetto di tinte opposte, e quest'ultimo poggia su precise basi fisiologiche e ottiche.\nLa percezione umana.\nLa percezione umana dei colori \u00e8 tale per cui le radiazioni monocromatiche (o \"tinte\"), che sono le componenti di ogni colore percepito, sono organizzate dal sistema occhio-cervello a coppie di tinte opposte.\nL'essere opposte di due tinte \u00e8 dovuto ad un fatto prettamente fisiologico noto come \"tinta postuma\": colori opposti danno risposte opposte da parte di determinati recettori dell'occhio e, quando la nostra retina viene eccessivamente sollecitata da una particolare tinta, il cervello ci fa percepire il colore opposto per ripristinare l'equilibrio percettivo.\nCome si sa le radiazioni monocromatiche nel visibile vanno in modo continuo dal rosso al violetto.\nPer visualizzare le tinte opposte sono stati costruiti opportuni diagrammi cromatici o pi\u00f9 semplicemente dei cerchi in cui tutte le radiazioni visibili (tinte monocromatiche), dal rosso al violetto (con l'aggiunta delle porpore a ricollegare il rosso al violetto) sono disposte lungo un cerchio. Le tinte che si trovano opposte rispetto al centro del cerchio sono complementari.\nQuindi per ognuna delle tinte monocromatiche (divisibili nelle sezioni: rosso, arancio, giallo, verde, azzurro/ciano, blu/indaco e violetto, unite tra loro dalle relative tinte intermedie) ne esiste una opposta. Ad esempio il blu grosso modo \u00e8 opposto al giallo (bisogna considerare l'esatta sfumatura di blu e la corrispettiva sfumatura di giallo), il rosso \u00e8 opposto all'azzurro verdastro, il porpora al verde, ecc...\nQuando due colori di tinte opposte si sommano come luci (sintesi additiva) succede che al variare dell'intensit\u00e0 dei due il colore finale che si ottiene \u00e8 costituito dal pi\u00f9 intenso dei due, reso per\u00f2 meno saturo (cio\u00e8 meno puro e pi\u00f9 sbiancato) dalla presenza dell'altro. Quando le intensit\u00e0 dei due colori sono opportunamente bilanciate si ha come risultato finale un colore completamente desaturato cio\u00e8 neutro (bianco o grigio). I due colori in questione si sono annullati a vicenda, o per meglio dire si sono complementati per dare il colore acromatico, che \u00e8 il colore che comporta una completa stimolazione dei recettori dell'occhio. I due colori in queste condizioni si dicono complementari additivi.\nNella pittura.\nSi pone il problema di sapere quale sar\u00e0 l'effetto finale del mescolamento di due colori (intesi come pigmenti). Nel mescolamento dei pigmenti non si hanno gli stessi risultati che si hanno nella sintesi additiva, cio\u00e8 nella somma di luci colorate, si ottengono invece risultati diametralmente opposti. Ad esempio sommando le luci complementari additive gialla e blu (intendendo con blu l'indaco di Newton) si arriva ad ottenere un colore chiaro, fino ad un bianco abbagliante, mentre mescolando due pigmenti colorati (con colori ad olio, acquarelli, pastelli, ecc...) giallo e blu/indaco si ottiene un colore scuro (mentre un verde puro si ottiene con giallo e ciano, intendendo con questo l'azzurro dello spettro elettromagnetico). Il motivo \u00e8 che, quando si ha a che fare con i pigmenti (ovvero sostanze opache: minerali, vegetali o di sintesi) il loro mescolamento produce risultati che sono regolati dalla legge della cosiddetta sintesi sottrattiva. In pratica se ognuno dei due colori del miscuglio filtra (cio\u00e8 attenua o elimina) delle componenti della luce incidente e riflette la rimanente, col mescolamento queste capacit\u00e0 assorbenti (sottrattive) si sommano tra loro facendo s\u00ec che alla fine la luce riflessa dal miscuglio (e quindi il colore percepito) sia data dalle componenti residue che restano dopo le due sottrazioni. In pratica ogni pigmento pu\u00f2 assorbire delle componenti di luce che l'altro riflette, per cui l'esito di un mescolamento \u00e8 sempre un colore che \u00e8 pi\u00f9 scuro del pi\u00f9 luminoso dei due di partenza. L'esito di un mescolamento \u00e8 inoltre influenzato dalla quantit\u00e0 relativa dei due pigmenti. Per avere un'idea di quale sar\u00e0 il colore che scaturir\u00e0 dal mescolamento di due pigmenti si deve fare il prodotto dei rispettivi spettri di riflessione (lo spettro di riflessione infatti dice quali sono le componenti che vengono riflesse o assorbite, e in che misura). Ad esempio il mescolamento del ciano col giallo d\u00e0 un verde perch\u00e9 le componenti verdi sono presenti negli spettri di riflessione di entrambi i pigmenti e quindi sono quelle che si preservano col mescolamento. In pittura due colori si dicono \"complementari\" sottrattivi se, mescolati tra di loro, si desaturano e scuriscono a vicenda, fino a ottenere il nero o un risultato molto vicino al nero, a seconda della tipologia, quantit\u00e0 e qualit\u00e0 dei colori utilizzati. Le coppie di complementari in sintesi sottrattiva sono le stesse che nella addizione di luci e nella apparenza fisiologica dei nostri occhi. Risultano quindi complementari le aree \"viola (indaco)-giallo\", \"rosso-verde (ciano)\", \"verde-magenta\" (in particolare poi bisogna vedere quali particolari pigmenti di ogni coppia si mescolano per dare effettivamente dei grigi). Ovviamente queste coppie (un primario complementare alla somma degli altri due primari) sono soltanto indicative, perch\u00e9 risultano colori complementari tutti quelli opposti tra loro in una ruota di colori che comprenda tutte le sfumature dello spettro di Newton, anche in termini di luminosit\u00e0 (un verde scuro sar\u00e0 complentare ad un magenta chiaro). In pittura l'accostamento di colori complementari o comunque contrastanti \u00e8 un espediente che pu\u00f2 essere usato per rendere i colori in s\u00e9 pi\u00f9 saturi (quando li si accosta e si guarda da distanza). \u00c8 noto che quando si accostano due colori qualsiasi il risultato che si ottiene \u00e8 una leggera variazione della tinta dei due colori nel senso di allontanarsi tra di loro: ognuno dei due colori appare come se fosse addizionato col colore opposto a quello affiancato. Lo scopritore e il primo vero studioso di questo fenomeno fu Michel Eug\u00e8ne Chevreul, un chimico francese che lavorava nella Manifattura dei Gobelins una fabbrica di tessuti intrecciando due tessuti di colore diverso scopr\u00ec l'interazione che avviene tra i due. Questo effetto ottico (contrasto simultaneo) \u00e8 dovuto al fatto che l'occhio opera sempre un meccanismo di differenziazione tra due colori accostati. Di conseguenza quando due colori affiancati sono gi\u00e0 opposti il risultato che si ottiene \u00e8 che ognuno dei due risulta rafforzato per effetto dall'opposto affiancato, cio\u00e8 risulta pi\u00f9 saturo (cromaticamente puro), almeno nei pressi del colore opposto affiancato. Mentre nell'accostamento di colori non complementari avvengono modifiche pi\u00f9 o meno evidenti, a causa di due fenomeni: il ripristino percettivo gi\u00e0 descritto, che si verifica nei nostri occhi e che si somma con l'interferenza di onde elettromagnetiche nella distanza che separa le superfici colorate dai nostri occhi (o dai sensori di fotocamere o scanner)."}
{"id": "571300", "revid": "3732", "url": "https://it.wikipedia.org/wiki?curid=571300", "title": "Giovanni Bersani", "text": "Esponente della Democrazia Cristiana, \u00e8 stato membro del Parlamento italiano e del Parlamento europeo.\nBiografia.\nNato a Bologna e l\u00ec laureatosi in Giurisprudenza, dal 1943 combatte nella Resistenza italiana fra le formazioni cattoliche nel territorio bolognese. Dopo la fine della Guerra, entra nel Parlamento italiano dalla prima legislatura. Fu poi tra i fondatori del Movimento Cristiano Lavoratori, vicepresidente delle ACLI, deputato per sei legislature e senatore per una. Fu sottosegretario al Ministero del Lavoro e della Previdenza Sociale nel Governo De Gasperi VII nel periodo 1952-1953.\nL'8 dicembre 1971 in risposta alla \"ipotesi socialista\" adottata delle ACLI fu fondatore con parte le Libere ACLI della FederACLche l'8 dicembre 1972 conflu\u00ec nel Movimento Cristiano Lavoratori MCL.\nNel 1972 fond\u00f2 il CEFA (Comitato Europeo per la Formazione e l'Agricoltura), ONG di cooperazione allo sviluppo e attivit\u00e0 solidali con sede a Bologna e che da allora opera nei Paesi dell'Africa subsahariana, balcanici e dell'America Latina.\nMembro del Parlamento europeo dal 1960, \u00e8 stato eletto alle elezioni europee del 1979 per le liste della DC e riconfermato nel 1984. \u00c8 stato vicepresidente della commissione per lo sviluppo e la cooperazione, membro della commissione per le relazioni economiche esterne e della delegazione alla commissione parlamentare mista CEE-Turchia. Ader\u00ec dapprima al gruppo democratico cristiano, successivamente al gruppo parlamentare del Partito Popolare Europeo.\nPrincipale promotore dell'Associazione Fondazione Nord Sud, che nel 2014 assumer\u00e0 il suo nome.\nNel 1980 gli viene conferito il \"Premio Africa\" dal Consiglio africano dei Capi di Stato; nel 1999 viene insignito della Medaglia d'oro al merito cooperativo.\nNel 2004 il consiglio regionale dell'Emilia-Romagna approv\u00f2 una risoluzione per chiedere alle istituzioni locali di attivarsi per presentare una segnalazione in favore della nomina di Giovanni Bersani a senatore a vita, descrivendolo come chi ha dedicato la sua vita ai pi\u00f9 deboli nelle sedi istituzionali e nel ruolo di volontariato internazionale.\nIl 29 settembre 2008 il Comune di Medicina gli ha conferito la cittadinanza onoraria."}
{"id": "571311", "revid": "287204", "url": "https://it.wikipedia.org/wiki?curid=571311", "title": "Jean-Baptiste Belin", "text": "Fu particolarmente apprezzato per le sue nature morte, rappresentanti soprattutto frutta e fiori.\nIl nome di Belin non venne appurato fino alla fine del XIX secolo, grazie a documenti ed a firme del pittore, in un periodo in cui i cognomi Blin o Blain o pi\u00f9 ancora Fontenay erano molto comuni. Quanto a \"Battista\" e \"Fontenay\", furono scelti dallo stesso pittore, il primo dopo l'abiura del suo calvinismo, il secondo lo prese da un possedimento presso Caen.\nBiografia.\nFiglio di Louis Belin, Jean-Baptiste fu allievo del pittore di fiori Jean-Baptiste Monnoyer, del quale spos\u00f2 la figlia Maria il 16 giugno 1687. Di fede calvinista, \u00e8 possibile che la sua conversione sia stata un passo volto a facilitargli l'accoglienza all'Accademia nel 1687, alla quale si present\u00f2 con il lavoro \"Busto di Luigi XIV\".\nGrazie agli ordinativi in tutti i castelli reali e gli edifici pubblici che il suocero gli fece avere, ottenne presto il favore della corte, in particolare quello di Luigi XIV, che si tradusse in numerose commesse per i castelli di Versailles, Marly, Meudon, Compi\u00e8gne e Fontainebleau.\nEbbe un appartamento gratuito al Louvre cui si aggiunse una pensione di 400 \"livres\". Egli consegn\u00f2 numerosi lavori ai Gobelins e fu molto richiesto per decorare i palazzi delle famiglie che volevano distinguersi. Inoltre dipinse numerose bordure floreali per ritratti femminili, un notevole numero dei quali si trovano nei musei. Egli decor\u00f2 riccamente di fiori l\"escalier de la Reine\" nel castello di Versailles. Una ricca scelta delle sue opere si trova anche nel Grande Trianon. Oltre alle due opere esposte nel Museo del Louvre, si trovano altre sue opere nei musei di Caen, Bayeux, Rennes, Orl\u00e9ans, d'Avignone, Tours e Marsiglia."}
{"id": "571315", "revid": "606039", "url": "https://it.wikipedia.org/wiki?curid=571315", "title": "Laurus camphora", "text": ""}
{"id": "571316", "revid": "119594847", "url": "https://it.wikipedia.org/wiki?curid=571316", "title": "Calende", "text": "Le calende (in latino arcaico: \"k\u01celend\u0101\u012b -\u0101s\u014dm\"; in latino classico: \"k\u01celendae -\u0101rum\", o \"c\u01celendae\" ) erano il primo giorno di ciascun mese nel calendario romano, quello della luna nuova quando questo seguiva il ciclo lunare (sotto Romolo e Numa Pompilio).\nDescrizione.\nQuel giorno, i pontefici annunciavano presso la Curia Calabra la data delle feste mobili del mese seguente e quando i debitori avrebbero dovuto pagare i loro debiti elencati nel \"calendaria\", i libri dei conti.\nLa data (in questo sistema di calendario) \u00e8 stata misurata \"in avanti\" per i successivi giorni come le \"calende\", \"none\" o \"idi\". Cos\u00ec, mentre i moderni calendari conteggiano del numero di giorni \"dopo\" il primo di ogni mese, \"III. Kal. Ian.\" sarebbe il 30 dicembre, tre giorni (contando complessivamente, cio\u00e8 comprendevano nel conteggio anche i giorni di partenza e di arrivo) \"prima\" del 1\u00ba gennaio. Per trovare il giorno delle calende del mese corrente, si conta quanti giorni rimangono nel mese e aggiungere due a quel numero. Ad esempio, il 22 aprile, \u00e8 il 10 delle calende di maggio, perch\u00e9 mancano 8 giorni nel mese di aprile, di cui 2 in aggiunta, la somma \u00e8 10.\nIl calcolo dei giorni del mese dalle Calende pu\u00f2 essere fatto utilizzando i seguenti versetti:\nPer onorare il Dio Marte e soprattutto per far corrispondere il calendario lunare con il ciclo solare, dieci giorni di festa, vale a dire le \"calende di Marte\", venivano organizzati alla fine dell'anno. Questa durata viene successivamente ridotta a 8 giorni (ciclo nundinale).\nEtimologia.\nIl termine arcaico deriva dall'etrusco, questo potrebbe spiegare il mantenimento della lettera \"k\" nella scrittura delle date, lettera che presso i Romani tuttavia fu rapidamente eliminata a favore di \"c\" (alcuni rari termini latini con \"k\" sono infatti spesso di origine straniera).\nUn'altra spiegazione d\u00e0 una origine interamente latina: deriverebbe dal latino \"calenda\" (\u00abci\u00f2 che deve essere chiamato\u00bb) dal verbo \"calare\" (\u00abchiamare\u00bb).\nFestivit\u00e0.\nOgni mese, le calende erano dedicate a Giunone, come le Idi erano a Giove. Le calende di gennaio erano chiamate Saturnalia, che i Romani celebravano alla fine di dicembre. Il Matronale (latino: \"M\u0101tr\u014dn\u0101l\u01d0a\", \"- \u01d0um\") erano le feste celebrate per le calende di marzo dalle signore romane, mentre le Fabarie (latino: \"fabariae Kalendae\") erano le calende di giugno, dove si offrivano agli dei le fave novelle.\nDerivazioni linguistiche.\nIl calendario moderno deriva dall'aggettivo \"calendarium\" (\u00abcalendario\u00bb), che indicava un registro dei conti (che si verificava il primo del mese; il \"calendarium\" era propriamente il \u00abregistro delle scadenze\u00bb) e, pertanto, il calendario era, originariamente, il registro sul quale si annotavano gli eventi legati a una data precisa del mese. La parola italiana proviene direttamente dall'aggettivo latino, con un senso pi\u00f9 generale.\n\"Rinviare alle calende greche\" (\"Ad Kalendas Graecas\") significa \u00abprocrastinare indefinitamente avanti il completamento di un'azione\u00bb. In effetti, i calendari Greci antichi (come quello attico) non avevano le \"calende\", per cui l'espressione fa riferimento a una data sconosciuta. Le calende greche, nelle lingue romanze (spagnolo: \"hasta las calendas griegas\"; francese: \"aux calendes grecques\"; portoghese: \"\u00e0s calendas gregas\"; romeno: \"la calendele grece\u0219ti\"; ecc.), evoca in maniera ironica una data che sembra fissa, ma che alla fine non si verificher\u00e0 mai."}
{"id": "571317", "revid": "123916635", "url": "https://it.wikipedia.org/wiki?curid=571317", "title": "Uwe Seeler", "text": "Carriera.\nCalciatore.\nFiglio dell'ex calciatore dell' Erwin Seeler, Uwe venne introdotto nelle giovanili della squadra anseatica nel 1946 dividendo gli allenamenti con il lavoro in officina. Soprannominato \"Der Dicke\" (\"il Grosso\") a causa del suo fisico, esord\u00ec in prima squadra a soli 16 anni nel 1953 e si rivel\u00f2 ben presto una colonna portante della squadra, divenendo un attaccante dalle elevate medie realizzative.\nNel 1960 trascin\u00f2 con i suoi gol l'Amburgo al terzo titolo nazionale della sua storia, conquistato battendo il Colonia nella finale, in cui realizz\u00f2 una doppietta. Nello stesso anno venne eletto calciatore tedesco dell'anno (titolo che replicher\u00e0 nel 1964 e nel 1970) e si classific\u00f2 terzo nella classifica del Pallone d'oro, alle spalle del vincitore Su\u00e1rez e di Pusk\u00e1s, attirando su di s\u00e9 le attenzioni dei maggiori club d'Europa.\nPer 72 volte ha vestito la maglia della nazionale tedesca occidentale. Ha partecipato a quattro campionati del mondo, dal 1958 al 1970, il primo giocatore al mondo a giocare 20 partite ai mondiali (21 in tutto) e il primo a segnare in quattro edizioni dei mondiali (battendo Pel\u00e9 di pochi minuti).\nCon la maglia dell'Amburgo ha segnato 404 reti in 476 partite di campionato, fra cui 137 reti in 269 partite di Bundesliga (creata nel 1963); con la nazionale ha invece messo a segno 44 gol in 72 incontri. \u00c8 stato inoltre il pi\u00f9 giovane giocatore ad aver debuttato con la nazionale maggiore tedesca, primato tuttora imbattuto.\nPresidente.\nDall'ottobre del 1995 al giugno 1998 \u00e8 stato Presidente dell'Amburgo, societ\u00e0 in cui aveva militato per un ventennio.\nStatistiche.\nComplessivamente, tra club e nazionale Seeler ha segnato 550 gol in 664 incontri ufficiali, con una media di 0,83 reti a partita."}
{"id": "571318", "revid": "15732", "url": "https://it.wikipedia.org/wiki?curid=571318", "title": "Vincenzo Bettiza", "text": ""}
{"id": "571322", "revid": "37056", "url": "https://it.wikipedia.org/wiki?curid=571322", "title": "None (giorno)", "text": ""}
{"id": "571323", "revid": "6923", "url": "https://it.wikipedia.org/wiki?curid=571323", "title": "Barra rovesciata", "text": "La barra rovesciata (\\), detta anche \"inversa\" o \"retroversa\", \u00e8 un segno tipografico largamente utilizzato in informatica; per brevit\u00e0, anche in Italia si tende ad utilizzare il termine inglese backslash. Questo simbolo viene impiegato, ad esempio, nell'ambito dei sistemi operativi Microsoft come separatore tra i nomi delle directory nel percorso di un file.\nNei linguaggi di programmazione.\nIn alcuni ambiti (qualche linguaggio di programmazione come il C, shell come Bash), il backslash viene utilizzato come carattere di \"escape\" per sopprimere o modificare il significato del carattere seguente. Ad esempio, nel codice C che segue la combinazione di caratteri codice_1 viene utilizzata per indicare il carattere di nuova riga:\n printf(\"%s\\n\", somestring);\nVolendo stampare a video tutte le righe del file \"somefile\" che contengono la stringa \"esempio di carattere di \"escape\"\" (compresi i doppi apici), in Bash sarebbe necessario scrivere\n grep \"esempio di carattere di \\\"escape\\\"\" somefile\nper evitare che i doppi apici attorno alla parola \"escape\" vengano interpretati come delimitatore finale dell'intera stringa da ricercare."}
{"id": "571324", "revid": "339392", "url": "https://it.wikipedia.org/wiki?curid=571324", "title": "Spedale di San Matteo", "text": ""}
{"id": "571326", "revid": "14149", "url": "https://it.wikipedia.org/wiki?curid=571326", "title": "Victor Von Doom", "text": ""}
{"id": "571327", "revid": "287204", "url": "https://it.wikipedia.org/wiki?curid=571327", "title": "Arabeschi", "text": ""}
{"id": "571328", "revid": "58162", "url": "https://it.wikipedia.org/wiki?curid=571328", "title": "Fiuto", "text": ""}
{"id": "571331", "revid": "14691", "url": "https://it.wikipedia.org/wiki?curid=571331", "title": "I racconti di Pietroburgo", "text": ""}
{"id": "571333", "revid": "14691", "url": "https://it.wikipedia.org/wiki?curid=571333", "title": "Racconti pietroburghesi", "text": ""}
{"id": "571334", "revid": "729019", "url": "https://it.wikipedia.org/wiki?curid=571334", "title": "Aldo Bonaccini", "text": "Biografia.\nSindacalista CGIL a Milano dal 1947, fu importante dirigente della FIOM provinciale e della Camera del Lavoro di Milano. Dal 1969 ebbe importanti incarichi nella CGIL nazionale, che dovette lasciare nel 1979 per incompatibilit\u00e0 con la carica di parlamentare europeo.\n\u00c8 stato eletto alle elezioni europee del 1979 per le liste del PCI e riconfermato nel 1984, membro della Commissione economica e monetaria, della delegazione per le relazioni con l'Austria, della commissione per i problemi economici e monetari e la politica industriale, della delegazione per le relazioni con Israele, della delegazione per le relazioni con i paesi dell'Asia meridionale.\nHa aderito al gruppo parlamentare \"Gruppo comunista e apparentati\"."}
{"id": "571335", "revid": "1543377", "url": "https://it.wikipedia.org/wiki?curid=571335", "title": ".ge", "text": ".ge \u00e8 il dominio di primo livello nazionale (ccTLD) assegnato alla Georgia.\nLa registrazione \u00e8 permessa ad organizzazioni e privati, ma \u00e8 necessaria la presenza nel paese."}
{"id": "571337", "revid": "281901", "url": "https://it.wikipedia.org/wiki?curid=571337", "title": "Rete da pesca", "text": "La rete da pesca \u00e8 un dispositivo usato nella pesca per intrappolare gli animali acquatici.\nForme.\nLe reti da pesca hanno due forme fondamentali:\nImpatto ambientale.\nLa rete pu\u00f2 estendersi anche per molti chilometri di lunghezza, tant'\u00e8 che in alcune regioni il suo utilizzo \u00e8 stato vietato per non danneggiare la flora acquatica in quei luoghi dove l'equilibrio naturale \u00e8 a rischio.\nInoltre le reti stesse possono essere perdute dai pescatori ( le cosiddette \"reti fantasma\" ) e perci\u00f2 diventare un potenziale pericolo per la fauna marina (specie coccodrilli, tartarughe, squali, delfini) che, intrappolandosi nella rete muore soffocata o diventa facile preda per eventuali predatori."}
{"id": "571338", "revid": "1318658", "url": "https://it.wikipedia.org/wiki?curid=571338", "title": "Arrondissement di Tours", "text": "L\"arrondissement\" di Tours \u00e8 una suddivisione amministrativa francese, situata nel dipartimento dell'Indre e Loira e la regione del Centro-Valle della Loira.\nComposizione.\nLarrondissement di Tours raggruppa 123 comuni in 24 cantoni:"}
{"id": "571339", "revid": "125684165", "url": "https://it.wikipedia.org/wiki?curid=571339", "title": "Regio Esercito", "text": "Il Regio Esercito fu l'esercito del Regno d'Italia dal 4 maggio 1861 al 18 giugno 1946. Nato dall'Armata Sarda dopo la proclamazione del Regno d'Italia, \u00e8 stato impiegato in tutte le vicende belliche del Regno, inclusa la terza guerra d'indipendenza, il colonialismo e soprattutto la prima e la seconda guerra mondiale. Dopo la nascita della Repubblica Italiana cambi\u00f2 la propria denominazione in Esercito Italiano.\nStoria.\nL'unit\u00e0 d'Italia e la creazione.\nLe importanti riforme attuate dallo Stato Maggiore di Vittorio Emanuele II per riconvertire la vecchia Armata Sarda nel nuovo esercito, erano iniziate alla fine del 1859 immediatamente dopo la conclusione della seconda guerra di indipendenza. Le operazioni di riunione, di tutte le forze militari disponibili nella penisola italiana iniziate negli ultimi mesi del 1859 conclusero la loro prima fase organizzativa nel marzo del 1861.\nL'esercito del Regno di Sardegna, dopo la spedizione dei Mille, incorpor\u00f2 l'Esercito delle Due Sicilie e l'Esercito meridionale garibaldino tra le sue file e subito dopo la nascita del Regno d'Italia assunse il nome di \"Regio Esercito Italiano\", ai sensi del decreto Fanti - dal nome del Ministro della Guerra Manfredo Fanti - emanato in data 4 maggio 1861 - inglobando in esso anche il \"Corpo dei Bersaglieri\". Dopo la proclamazione del Regno d'Italia la successeva legge 4 agosto 1861 n. 143 istitu\u00ec la guardia nazionale italiana.\nAi 20 reggimenti di fanteria sardi esistenti se ne aggiunsero poi 46, ai 9 di cavalleria altri 10, e 26 battaglioni ai 10 di bersaglieri.\nLa lotta al brigantaggio postunitario italiano e la terza guerra di indipendenza italiana (che caus\u00f2 perdite) furono i primi impegni della nuova forza armata, costituito inizialmente da cinque corpi d'armata, ognuno dei quali articolato su 3 divisioni di fanteria, ognuna delle stesse a sua volta era una unit\u00e0 poliarma con fanteria, cavalleria ed artiglieria; i soldati ed ufficiali erano quindi raggruppati in 18 divisioni.\nLa presa di Roma, la riforma Ricotti e i primi impegni coloniali.\nIl 20 settembre 1870, sotto il comando del generale Raffaele Cadorna, i bersaglieri del IV Corpo d'armata, entrando attraverso la breccia di Porta Pia aprirono un varco nelle mura di Roma ed occuparono la citt\u00e0 che divenne la capitale del Regno d'Italia.\nIntanto a partire dallo stesso anno e fino a quasi tutto un decennio il generale Cesare Francesco Ricotti-Magnani, ricopr\u00ec l'incarico di \"Ministro della Guerra\"; questi promosse una riforma di riorganizzazione; nel 1872 venne creato un nuovo corpo specializzato: gli Alpini. Dopo lo scioglimento della guardia nazionale nel 1876, il Regio esercito venne ripartito ai sensi della legge del 30 giugno 1876, n. 3204 in tre grandi scaglioni: esercito permanente , \"\"Milizia Mobile\" e \"Milizia Territoriale\"\"; mentre la successiva legge 11 luglio 1876 n. 160 cre\u00f2 la \"Milizia Comunale\",\nAllo scoppio, il 5 febbraio 1885, della guerra d'Eritrea, il colonnello Tancredi Saletta sbarc\u00f2 con meno di 1.000 uomini a Massaua, in Eritrea. Tuttavia il colonialismo italiano sub\u00ec una battuta d'arresto nel 1896 con la battaglia di Adua avvenuta nell'ambito della guerra di Abissinia.\nL'anno successivo iniziarono gli impegni internazionali, nell'ambito della collaborazione con un corpo internazionale per la pacificazione della rivolta contro la dominazione turca durante la guerra greco-turca del 1897, a cui il Regno d'Italia durante la rivolta di Creta con l'invio di un corpo di spedizione sbarcato a Suda, nell'isola di Creta, il 25 aprile 1897. Parallelamente verranno costituiti i \"Regi corpi truppe coloniali\" - in Eritrea, Somalia e, successivamente, in Libia - per coadiuvare le truppe italiane nel controllo del territorio; queste truppe dovevano formare anche una classe media coloniale legata agli interessi degli imprenditori italiani.\nIl 14 luglio 1900 venne costituito a Napoli il Corpo di spedizione italiano in Cina con reparti di esercito e fanteria di marina per contrastare la rivolta dei Boxer in Cina e difendere la concessione italiana di Tientsin ed i protettorati europei. Il 29 settembre 1911 inizi\u00f2 la guerra italo-turca, con il Regio Esercito che entr\u00f2 il 5 ottobre a Tripoli, nella primavera 1912 occup\u00f2 il Dodecaneso e fin\u00ec di conquistare il Fezzan nel 1914.\nLa prima guerra mondiale e l'intervento in Albania ed in Macedonia.\nIl 24 maggio 1915 l'esercito italiano avanz\u00f2 oltre il confine austro-ungarico segnando l'apertura delle ostilit\u00e0 anche per l'Italia nella prima guerra mondiale. . Il Regio Esercito, entr\u00f2 in guerra con una grave carenza nella dotazione delle armi automatiche, ricevette dalla Francia esemplari di fusil mitrailleur Mle 1915 CSRG, nel calibro originale francese 8\u00a0mm Lebel, che per\u00f2 si rivelarono inadatti alla guerra di trincea. Furono impiegate nelle autoblindo Lancia 1Z come armi per l'equipaggio, ma a causa della loro inaffidabilit\u00e0 e dell'ingombro eccessivo, vennero ben presto sostituiti in questo ruolo dal Carcano Mod. 91. Alla fine della guerra gli esemplari rimasti furono rapidamente dismessi. Nel corso della guerra inoltre presero vita gli Arditi, venne potenziato il Servizio Aeronautico; vennero inoltre utilizzati, seppur sporadicamente, alcuni carri armati Renault FT.\nNell'estate del 1916 si concluse la sesta battaglia dell'Isonzo che port\u00f2 alla conquista di Gorizia, grazie anche alla presa del Monte Sabotino ad opera della 4\u00aa Divisione agli ordini di Pietro Badoglio. La 12\u00aa ed ultima battaglia dell'Isonzo segn\u00f2 invece, il 24 ottobre 1917, la catastrofica sconfitta di Caporetto. Le forze austro-tedesche sfondarono proprio nel settore del XXVII Corpo d'armata comandato dal \"fuggiasco di Tolmezzo\" (Pietro Badoglio), ma la resistenza delle truppe sul Piave e sul monte Grappa dal 10 novembre al 4 dicembre 1917 posero fine alla fase negativa della guerra. L'anno successivo, il 1918, la battaglia del solstizio (15-22 giugno) e di Vittorio Veneto (23 ottobre-3 novembre) segnarono la definitiva vittoria italiana.\nNel 1918 il Regio Esercito fu impiegato anche all'estero: in Francia con il II Corpo d'armata combatt\u00e9 a Bligny (15 - 23 luglio) e lungo lo \"Chemin des Dames\" (10 - 12 ottobre); in Albania vinse la battaglia di Malakastra (6-9 luglio).\nOper\u00f2 anche sul fronte dei Balcani, con la Campagna di Albania e l'impegno in Macedonia, dove fu inviato un corpo di spedizione. Le truppe italiane occuparono Durazzo il 29 dicembre 1915 e Bitola il 18 novembre 1916 rimanendo fino al 1918.\nIl conflitto mobilit\u00f2 circa di militari, fece circa caduti e tra feriti e invalidi. Dopo la sino alla fine della prima guerra mondiale la milizia territoriale quella mobile vennero sciolte confluendo nell'esercito.\nIl ventennio fascista, la guerra di Etiopia, la guerra di Spagna e l'invasione dell'Albania.\nDopo la conclusione vittoriosa della \"Grande Guerra\", il Regio Esercito venne ridimensionato congedando la maggior parte dei reggimenti di cavalleria e fanteria e vennero sciolti gli \"Arditi\".\nDurante il ventennio fascista il governo Mussolini tra gli anni '20 e '30 eman\u00f2 alcune riforme relative all'assetto generale; e nel 1923 il \"Servizio Aeronautico\" viene separato dall'esercito trasformandosi nella \"Regia Aeronautica\". In questi anni inoltre videro la luce i primi reparti corazzati. Negli anni trenta il \"Regio Corpo Truppe Coloniali\" coadiuv\u00f2 quelle nazionali durante il completamento dell'occupazione della Somalia, fino ad allora controllata solo parzialmente dalle truppe italiane nelle zone attorno alla capitale Mogadiscio e a pochi presidi lungo la costa. Il 1935 fu l'anno d'inizio della guerra d'Etiopia a cui il Regio Esercito partecip\u00f2 varcando il Mareb il 3 ottobre ed entrando in Addis Abeba il 5 maggio 1936.\nIntanto durante gli anni trenta erano state progettate e prodotte nuove armi come il pezzo contraereo 90/53 Mod. 1939, l'obice 149/19 Mod. 1937 e il mortaio Ansaldo 210/22 Mod. 1935 ma pochissimi esemplari furono prodotti e distribuiti per carenza di risorse. Nel campo dell'armamento individuale vi fu l'introduzione del Beretta MAB 38 (usato da truppe speciali come la 185\u00aa Divisione paracadutisti \"Folgore\"), la mitragliatrice Breda Mod.37 o la pistola Beretta M34 per ufficiali, anche se la stragrande maggioranza delle truppe utilizzarono armi obsolete risalenti ancora al primo conflitto mondiale, e i nuovi carri armati disponibili erano il carro L3, leggero e con armamento fisso, e l'M11/39, carro medio costruito con l'armamento principale in casamatta e armamento secondario in torretta, ma che si rivel\u00f2 non particolarmente efficace.\nCon lo scoppio della guerra civile spagnola nel 1936, venne inviato in Spagna in aiuto dei Nazionalisti di Francisco Franco il Corpo Truppe Volontarie, nel 1937 venne istituito il corpo della Guardia alla Frontiera, seguite alla riforma del reclutamento con Regio decreto 24 febbraio 1938-XVI, n. 329 e dal relativo regolamento di esecuzione di cui al Regio decreto 6 giugno 1940, n. 1481. Fu istituito il primo reparto paracadutisti, una compagnia di fanti libici inquadrati da ufficiali e sottufficiali italiani, che effettu\u00f2 il primo lancio il 28 marzo 1938 a Castel Benito, in Libia.\nNell'aprile del 1939, in seguito all'invasione italiana dell'Albania, l'esercito occup\u00f2 e presidi\u00f2 le pi\u00f9 importanti citt\u00e0 dell'ex regno di Zog I.\nL'intervento nella seconda guerra mondiale.\nAllo scoppio della seconda guerra mondiale quando la Germania nazista invase la seconda Repubblica di Polonia, l'Italia dichiar\u00f2 la propria \"non belligeranza\" poich\u00e9 Mussolini, conscio del fatto che le guerre di Etiopia e di Spagna avevano pesantemente intaccato le scorte dell'esercito e bloccato il suo ammodernamento. Tuttavia i fulminei successi della Wehrmacht e l'impressione che il conflitto sarebbe durato poco indussero per\u00f2 il \"duce\" a bruciare le tappe e a sancire l'entrata dell'Italia nella seconda guerra mondiale il 10 giugno 1940. Al momento dell'entrata in guerra il Regio Esercito diponeva di 75 divisioni, ma presentava gravi carenze nell'armamento: infatti l'artiglieria risaliva al primo conflitto mondiale, i carri armati erano leggeri con corazza ed armamento inadeguati, mancavano gli automezzi, le mitragliatrici erano insufficienti, le divise erano di pessima qualit\u00e0 e mancavano equipaggiamenti e attrezzature adatte alle aree dove si sarebbe operato (Libia, Unione Sovietica, Albania, Grecia).\nDurante la campagna di Francia, la battaglia delle Alpi Occidentali fu la prima operazione in cui venne impiegato il Regio Esercito, e si risolse con una vittoria tattica italiana bilanciata dall'occupazione italiana di alcuni comuni lungo il confine, cone sancito dall'armistizio di Villa Incisa. Si concluse con la sconfitta invece l'iniziativa in Africa orientale dove, nonostante il successo ottenuto con la conquista della Somalia Britannica, i reparti del Regio Esercito ivi stanziati rimasero fin dall'inizio isolati dalla Madrepatria subendo, nel maggio 1941, un'inevitabile disfatta nella seconda battaglia dell'Amba Alagi. Ai soldati italiani sconfitti venne comunque tributato da parte delle vittoriose truppe britanniche l'onore delle armi. L'ultima disperata resistenza in questo teatro di operazioni fu attuata dalle unit\u00e0 al comando del generale Guglielmo Nasi nel corso della Battaglia di Gondar, che ebbe termine con la resa degli ultimi presidi nel novembre 1941.\nNel frattempo, in Africa settentrionale, le poco numerose ma molto mobili e ben equipaggiate forze della Western Desert Force sconfissero e fecero prigionieri decine di migliaia di soldati italiani, distruggendo inoltre le dieci divisioni della 10\u00aa Armata (tra cui \"Cirene\", \"Marmarica\", \"Catanzaro\") e conquistando le piazzeforti di Bardia e Tobruk oltre che l'intera Cirenaica. Per sostenere il Regio Esercito in questo teatro i Tedeschi inviarono in aiuto un gruppo di divisioni raggruppate nell'Afrika Korps al comando del generale Erwin Rommel. Negli anni che seguirono l'Armata Corazzata Italo-tedesca riusc\u00ec a spingersi sino a circa 80\u00a0km da Alessandria d'Egitto ma in conseguenza della sconfitta di El Alamein anche la Libia dovette essere abbandonata alle forze britanniche, mentre le ultime resistenze ebbero termine nel maggio 1943 in Tunisia, dopo che questo territorio era stata occupato dalle forze Italo-Tedesche come reazione all'Operazione Torch.\nNell'ottobre 1940 ebbe invece inizio la campagna italiana di Grecia. L'operazione risult\u00f2 essere mal pianificata e mal preparata, con i soldati italiani che si ritrovarono quasi subito in inferiorit\u00e0 numerica e in una difficile situazione logistica rispetto ai Greci e che vennero conseguentemente respinti fin dentro i confini albanesi. Il lento ma continuo affluire dei rinforzi italiani permise poi di fermare l'avanzata ellenica ma l'elemento determinante per l'esito del conflitto fu l'intervento tedesco. Contemporaneamente all'azione in Grecia reparti tedeschi, italiani e ungheresi invadevano la Jugoslavia, piegandone la resistenza in undici giorni.\nDa quel momento il Regio Esercito dovette impegnarsi in un ingrato e logorante compito di occupazione di parte del territorio greco e jugoslavo dove furono schierate nel periodo 1941-1943 oltre 30 divisioni; il teatro balcanico fu l'area dove furono impiegati il maggior numero di soldati italiani. Fin dal luglio 1941 in vaste zone della Jugoslavia si svilupp\u00f2 la crescente resistenza dei partigiani jugoslavi di Josip Broz Tito che misero a dura prova le truppe italiane in Montenegro, Bosnia, Dalmazia e Slovenia. Nonostante l'ingente spiegamento di forze, le continue operazioni anti-partigiane e la collaborazione dei cetnici, nel 1943 le divisioni del Regio Esercito subirono una pesante sconfitta nella battaglia della Neretva.\nNel luglio 1941 Mussolini decise l'invio al fronte orientale di un corpo di spedizione italiano raggruppato nel \"CSIR\" (Corpo di Spedizione Italiano in Russia) e ampliato un anno dopo fino a creare l\"'ARMIR\" (ARMata Italiana in Russia). L'Armata Rossa e il rigore dell'inverno russo misero a dura prova i soldati italiani al fronte, travolti dall'operazione Piccolo Saturno e dall'offensiva Ostrogorzk-Rosso\u0161. Circa militari non tornarono mai in Italia.\nNel luglio 1943 gli Alleati diedero il via all'invasione della Sicilia e in poco pi\u00f9 di un mese presero il completo controllo dell'isola.\nLa guerra civile in Italia.\nCaduto il governo Mussolini il 25 luglio 1943, il maresciallo d'Italia Pietro Badoglio fu incaricato dal re di guidare il governo e inizi\u00f2 a intavolare le trattative di resa con gli anglo-americani, l'armistizio venne firmato il 3 settembre 1943 e reso pubblico dagli Alleati l'8 settembre, poco dopo anche Badoglio confermava la notizia.\nAll'annuncio dell'armistizio, la Wehrmacht diede il via alla gi\u00e0 preparata Operazione Achse, le truppe tedesche intimarono ai reparti italiani di scegliere se continuare a combattere al loro fianco o di deporre le armi, le unit\u00e0 del Regio Esercito che rifiutarono queste intimazioni vennero attaccate e generalmente sopraffatte, in alcuni casi si ebbero fucilazioni di massa dei prigionieri come durante l'eccidio di Cefalonia, in altri casi alla resa segu\u00ec la decimazione degli ufficiali. Solo in Sardegna e Corsica il Regio Esercito ebbe la meglio sui tedeschi. Nei Balcani alcuni di coloro che riuscirono a fuggire all'internamento entrarono a far parte dei movimenti partigiani locali, creando anche proprie unit\u00e0 nazionali come le divisioni partigiane Garibaldi e Italia.\nIn Italia invece al Governo Badoglio fu permesso di dar vita al Primo Raggruppamento Motorizzato per combattere insieme agli anglo-americani. Il battesimo del fuoco di questa unit\u00e0 si ebbe nel dicembre 1943 con la positiva battaglia di Montelungo. Il Primo Raggruppamento Motorizzato divent\u00f2 Corpo Italiano di Liberazione fino all'ottobre 1944, quindi furono organizzati cinque Gruppi di Combattimento che risalirono l'Italia, sempre insieme agli Alleati, fino a Milano e Venezia.\nLa seconda guerra mondiale cost\u00f2 al Regio Esercito tra morti e dispersi fino all'8 settembre 1943, nel periodo settembre - ottobre 1943, circa nella lotta di liberazione e circa periti nei campi di concentramento.\nIl secondo dopoguerra e la nascita della Repubblica Italiana.\nIl 14 novembre 1945 gli Alleati stabilirono la struttura del Regio Esercito che doveva rimanere in vigore fino alla stipulazione del trattato di Parigi. Le forze italiane vennero dunque ripartite in quattro sezioni:\nLo Stato Maggiore diram\u00f2 disposizioni in tal senso nel marzo 1946. Ognuno degli 11 comandi territoriali disponeva di un centro addestramento reclute a livello reggimentale e di un reggimento fanteria autonomo, tranne la Sicilia che poteva avvalersi di due divisioni. Una divisione, due battaglioni e sei raggruppamenti rimasero invece alle dirette dipendenze degli Alleati. Nel corso del 1946 le tre divisioni di sicurezza interna si tramutarono in brigate su due reggimenti di fanteria e un gruppo di artiglieria, mentre la cavalleria italiana riprese vita tramite l'assegnazione ad ogni divisione di un gruppo di squadroni dotati di veicoli cingolati.\nCon la nascita della Repubblica Italiana e la decisione di Umberto II di lasciare il paese, dopo aver sciolto l'esercito dal giuramento di fedelt\u00e0 al Re, ma non alla Patria, il Regio Esercito prese a definire le forze di terra italiane e cambi\u00f2 nome in Esercito Italiano.\nPersonale.\nComposizione.\nLe truppe erano costituite in massima parte da cittadini italiani, sebbene fossero presenti anche individui di nazionalit\u00e0 diversa, soprattutto con lo sviluppo del colonialismo italiano e nei \"regi corpi di truppe coloniali\" furono inquadrati indigeni residenti nelle colonie africane. Nel corso della seconda guerra mondiale furono anche istituite truppe straniere nel Regio Esercito.\nModalit\u00e0 di arruolamento.\nL'arruolamento avveniva in massima parte tramite chiamata il servizio militare di leva in Italia, sebbene fosse possibile ricorrere all'arruolamento volontario, in tal caso erano previsti requisiti particolari, come non essere sposati e non essere stati destinatari di condanna penale per alcuni reati previsti dalla legge.\nIn ogni caso il personale affluiva presso i rispettivi distretti militari - situati in quasi tutte le province - e da questi inviati ai vari reggimenti di assegnazione che si occupavano direttamente di tutto il ciclo addestrativo: vestizione presso il deposito di reggimento (o di battaglione/gruppo nelle unit\u00e0 alpine), addestramento di base presso un apposito plotone di istruzione e in breve tempo affiancamento al personale pi\u00f9 anziano, poich\u00e9 non erano specificamente previste strutture dedicate all'addestramento militare.\nDotazione ed armamenti.\nArmamento individuale.\nL'armamento individuale e di accompagnamento per la fanteria era costituito principalmente da:\nCarri armati.\nFino al 1938 i carri armati non erano raggruppati in divisioni corazzate, ma facevano parte alle divisioni di fanteria. A partire da quell'anno, l'Italia inizi\u00f2 a formare divisioni di quel genere e al momento dell'entrata dell'Italia nella seconda guerra mondiale l'esercito poteva contare tre divisioni corazzate, alle quali se ne aggiunsero altre quattro nel corso del conflitto anche se i carri italiani si rivelarono pi\u00f9 obsoleti e meno efficaci rispetto a quelli degli alleati della seconda guerra mondiale.\nTreni militari.\nIl Regio Esercito utilizz\u00f2 i treni in entrambe le guerre mondiali: nella Prima sul Fronte italiano, nella Seconda nei Balcani.\nCorpi disciolti.\nI corpi disciolti durante la storia della forza armata furono la Guardia Nazionale Italiana esistita tra il 1861 ed il 1876 e poi i corpi e reparti delle truppe straniere del Regio Esercito. Tra i principali vi erano:\nTruppe coloniali italiane stanziate in Africa.\nTruppe italiane stanziate in Albania.\nTruppe stanziate ai confini terrestri del Regno d'Italia.\nTruppe post-uniatarie impiegate nella repressione del brigantaggio.\nTruppe impiegate per la protezione del Governatore Italiano in Albania.\nTruppe impiegate come esercito coloniale nella Concessione italiana di Tientsin.\nTruppe composte essenzialmente da stranieri impiegate nella Seconda guerra mondiale.\nTruppe composte essenzialmente da stranieri impiegate in Croazia.\nGradi.\nCome ogni altro esercito del periodo, anche il Regio Esercito fondava la propria organizzazione umana sulla gerarchia militare."}
{"id": "571340", "revid": "1005847", "url": "https://it.wikipedia.org/wiki?curid=571340", "title": "Antonino Buttafuoco", "text": "Era zio del giornalista Pietrangelo Buttafuoco.\nBiografia.\nLaureato in Scienze politiche, consulente assicurativo e insegnante. In giovent\u00f9 ader\u00ec all'Uomo Qualunque. Nel 1951 fu eletto Deputato all'Assemblea Regionale Siciliana per il collegio di Enna nella lista del Movimento Sociale Italiano e riconfermato per cinque legislature, fino al 1971 , e fu capogruppo all'Ars del suo partito durante il milazzismo. Fu sindaco di Nissoria dal 1968 al 1989.\nFu deputato alla Camera, eletto nel collegio Sicilia orientale, per una legislatura, dal 1972 al 1976. Fu eletto alle elezioni europee del 1979 per le liste dell'MSI, e riconfermato alle elezioni del 1984. Fu vicepresidente della Commissione per i trasporti, della Delegazione per le relazioni con il Giappone e della Delegazione per le relazioni con l'Australia e la Nuova Zelanda; fu membro della Delegazione per le relazioni con l'Austria. Ader\u00ec dapprima al gruppo parlamentare dei Non iscritti (1979-1984), da quell'anno al neo-costituito \"Gruppo delle Destre Europee\", fino al 1989."}
{"id": "571343", "revid": "536103", "url": "https://it.wikipedia.org/wiki?curid=571343", "title": ".gr", "text": ".gr \u00e8 il dominio di primo livello nazionale (ccTLD) assegnato alla Grecia.\nLa registrazione \u00e8 liberamente permessa a chiunque."}
{"id": "571354", "revid": "729019", "url": "https://it.wikipedia.org/wiki?curid=571354", "title": "Tumori delle ossa", "text": "I tumori delle ossa comprendono almeno 50 variet\u00e0 diverse di tumori maligni e benigni.\nEpidemiologia.\nIl picco d'incidenza si trova nell'et\u00e0 giovanile, tra i 14 e i 25 anni\nLe principali malattie tumorali.\nTumori benigni.\nAlcuni di essi nascono come neoplasie benigne ma possono evolversi nella forma pi\u00f9 pericolosa:"}
{"id": "571356", "revid": "984922", "url": "https://it.wikipedia.org/wiki?curid=571356", "title": ".hk", "text": ".hk \u00e8 il dominio di primo livello nazionale (ccTLD) assegnato a Hong Kong."}
{"id": "571357", "revid": "82670", "url": "https://it.wikipedia.org/wiki?curid=571357", "title": "Altea di Vallenberg", "text": ""}
{"id": "571362", "revid": "59976", "url": "https://it.wikipedia.org/wiki?curid=571362", "title": ".hu", "text": ".hu \u00e8 il dominio di primo livello nazionale (ccTLD) assegnato all'Ungheria.\nIl nome \u00e8 basato sulle prime due lettere dell'Ungheria in lingua inglese (\"Hungary\")."}
{"id": "571364", "revid": "21079", "url": "https://it.wikipedia.org/wiki?curid=571364", "title": "Matrici elementari", "text": ""}
{"id": "571368", "revid": "83531", "url": "https://it.wikipedia.org/wiki?curid=571368", "title": ".ie", "text": ".ie \u00e8 il dominio di primo livello nazionale (ccTLD) assegnato all'Irlanda.\nLa registrazione \u00e8 permessa ad organizzazioni e privati, ma \u00e8 richiesta la presenza nel paese."}
{"id": "571373", "revid": "712828", "url": "https://it.wikipedia.org/wiki?curid=571373", "title": "Red Ribbon", "text": ""}
{"id": "571378", "revid": "116439667", "url": "https://it.wikipedia.org/wiki?curid=571378", "title": "Parvati", "text": "Parvati (devanagari \u092a\u093e\u0930\u094d\u0935\u0924\u0940, sanscrito \"P\u0101rvat\u012b\") \u00e8 una dea dell'induismo, manifestazione benevola di Mahadevi. \u00c8 consorte di \u015aiva e madre di Ganesh e Skanda.\nEtimologia.\n\"Parvati\" \u00e8 una delle parole sanscrite per \"montagna\"; \"Parvati\" si pu\u00f2 tradurre quindi come \"Figlia della montagna\" e si riferisce alla sua nascita da Himavan, per l'appunto il Signore/Sovrano delle Montagne. I genitori di Parvati sono infatti \"Himavat\", la personificazione delle cime dell'Himalaya, e l'apsaras Men\u0101. \nParvati \u00e8 nominalmente la seconda consorte di \u015aiva, ma \u00e8 comunemente considerata la reincarnazione della prima, Sati, figlia di Daksha e detta quindi Dakshayani. \nAltri nomi di Parvati comprendono \"Uma\", \"Lalitha\", \"Gauri\", \"Shivakamini\", \"Aparna\", \"Nanda\" (da qui la sua oggettivazione nel Nanda Devi), l'epiteto materno \"Mataji\", e altre centinaia; il Lalita sahasranama contiene la lista completa.\nNascita e matrimonio.\nNei Pur\u0101\u1e47a \u00e8 narrata la storia del matrimonio tra Sati e \u015aiva, non approvato dal padre di lei, Daksha. Quando Sati scopr\u00ec del disgusto provato dal padre per il suo consorte si immol\u00f2 gettandosi nel fuoco. \u015aiva conserv\u00f2 il corpo di Sati per lunghi anni, finch\u00e9 essa non si reincarn\u00f2 in Parvati, figlia di Himavat.\nNel \"Kum\u0101ras\u0101mbhavam\", romanzo epico di K\u0101lid\u0101sa, \u00e8 dettagliata con grande efficacia poetica la storia di Parvati. Parvati era una fanciulla innamorata di \u015aiva, e Kama, dio dell'amore, per aiutarla scocc\u00f2 una freccia in direzione del dio mentre meditava, in modo da attirare la sua attenzione. Ci\u00f2 per\u00f2 fece perdere la concentrazione a \u015aiva che apr\u00ec il suo terzo occhio, ed incener\u00ec Kama all'istante, e cos\u00ec il mondo perse il k\u0101ma (desiderio sessuale) e divenne povero e infertile. Parvati ebbe per\u00f2 l'occasione di parlare con \u015aiva e, dopo il loro matrimonio, per sua intercessione Kama fu risuscitato.\nSimbolismo.\nConsiderata benevola, \u00e8 quasi sempre ritratta assieme al suo consorte, di cui rappresenta il perfetto completamento, ed agisce sempre in quanto sposa di quest'ultimo. Possiede forme terrificanti come Durg\u0101 e K\u0101l\u012b.\nVenerazione.\n\u00c8 particolarmente venerata dalle donne sposate che pregandola chiedono salute e longevit\u00e0 per i loro mariti.\n\u00c8 scritto nel Saundarya Lahiri, famosa opera letteraria sulla dea, che lei \u00e8 la fonte di ogni potere nell'Universo, e che da lei Shri \u015aiva trae il suo immenso potere. Talvolta nelle raffigurazioni di \u015aiva met\u00e0 del suo corpo ha l'aspetto di Parvati."}
{"id": "571379", "revid": "1543377", "url": "https://it.wikipedia.org/wiki?curid=571379", "title": ".il", "text": ".il \u00e8 il dominio di primo livello nazionale (ccTLD) assegnato a Israele."}
{"id": "571381", "revid": "1305772", "url": "https://it.wikipedia.org/wiki?curid=571381", "title": "Luigi IX", "text": ""}
{"id": "571383", "revid": "838137", "url": "https://it.wikipedia.org/wiki?curid=571383", "title": "Allocazione statica della memoria", "text": "In informatica, con allocazione statica della memoria si intende l'allocazione di memoria per l'utilizzo di un programma durante la sua compilazione, diversamente per quanto accade con la memoria allocata dinamicamente o automaticamente, che invece viene resa disponibile a runtime.\nUn esempio di questa tecnica pu\u00f2 essere fatta con il modulo di un programma (ad esempio una funzione) che dichiari localmente dei dati statici, determinandone quindi a priori la dimensione.\nLa keyword static.\nL'effetto della keyword static varia tra i diversi linguaggi di programmazione, ma mantiene delle sostanziali affinit\u00e0 tra di essi. In C, ad esempio, una variabile definita come\n void func (void)\n static int a;\n\u00e8 disponibile per tutte le chiamate della funzione codice_1 ed il suo valore \u00e8 condiviso tra di esse: vale a dire che se, ad esempio, la funzione inserisce in codice_2 il valore 10, alla successiva chiamata della funzione codice_1 la variabile assumer\u00e0 ancora il valore 10. Ovvero questa variabile locale di tipo static conserva il suo valore anche quando si esce dalla sua porzione di visibilit\u00e0 della funzione. Questa funzionalit\u00e0 pu\u00f2 essere utile, ad esempio, per contare il numero di chiamate ad una funzione ricorsiva.\nNei linguaggi orientati agli oggetti, invece, la \"keyword\" static viene utilizzata per designare una variabile che, all'interno di una classe, viene condivisa tra tutti gli oggetti istanziati."}
{"id": "571386", "revid": "648716", "url": "https://it.wikipedia.org/wiki?curid=571386", "title": "Sol (moneta)", "text": "Sol \u00e8 il nome utilizzato da diverse monete.\nFrancia e Svizzera.\nSol o \"Sou\" \u00e8 il nome usato nei paesi di lingue francese per indicare la moneta corrispondente al soldo.\nBolivia.\nIn Bolivia fu coniato il \"sol\" (pl. \"soles\") dal 1852 al 1859. Era una moneta d'argento, che sostituiva con lo stesso valore la precedente moneta denominata \"sueldo\" (pl. \"sueldos\") ed era pari ad 8 \"boliviano\" (pl. \"bolivianos\"). Il termine non veniva da soldo ma dalla parola spagnola che indica il sole.\nPer\u00f9.\nIl Per\u00f9 ha coniato una moneta con questo nome dal 1863 al 1986, quando \u00e8 stata sostituita prima dall\"'Inti\" e poi, nel 1991, dal \"nuevo sol\". Anche in questo caso il termine indica il sole.\nAnche l'origine del nome della moneta che sostitu\u00ec il \"sol\" aveva comunque il riferimento al sole: Inti, infatti, era il dio del sole incaico."}
{"id": "571388", "revid": "1543377", "url": "https://it.wikipedia.org/wiki?curid=571388", "title": ".im", "text": ".im \u00e8 il dominio di primo livello nazionale (ccTLD) assegnato all'Isola di Man.\n\u00c8 usato dai siti di alcuni software di messaggistica istantanea poich\u00e9 \u00e8 l'abbreviazione di \"instant messaging\"."}
{"id": "571390", "revid": "118393312", "url": "https://it.wikipedia.org/wiki?curid=571390", "title": "Miranda (La tempesta)", "text": "Nella \"Tempesta\" di Shakespeare, Miranda \u00e8 la bella figlia del vecchio Duca di Milano Prospero.\nNaufragata con il padre quando era bambina, ella \u00e8 vissuta nella bambagia. Nonostante abbia ricevuto dal padre un'educazione molto ampia, difetta molto nelle esperienze della realt\u00e0 che la circonda. Quindicenne, non sceglie il proprio marito, anzi Prospero manda Ariel, il suo spirito servo, a rapire Ferdinando mentre Miranda dorme e organizza tutto in modo che i due si innamorino di altre persone. La sua esperienza sessuale \u00e8 limitata a tenere a bada le lusinghe e le molestie che le riserva Calibano, servo del padre. Dalla sua limitata conoscenza del mondo crede che tutti gli uomini siano buoni:\nUn altro aspetto del suo carattere \u00e8 quello di lasciarsi coinvolgere emozionalmente dagli avvenimenti. Quando guarda la terribile tempesta scatenata dal padre, si immedesima profondamente in ci\u00f2 che sta capitando ai marinai e al loro destino ed \u00e8 incline a provare emozioni molto violente:\nComunque, anche se si pu\u00f2 pensare che sia una ragazza ingenua, a volte mostra momenti di grande fermezza. Ad esempio:\nIn queste frasi, che molti editori hanno fatto pronunciare a Prospero invece, abbandona il suo solito ruolo passivo nei confronti della vita e aggredisce Calibano. Come si pu\u00f2 vedere, Miranda \u00e8 solitamente una ragazza ingenua e riservata. Possiede una grande intelligenza, ma raramente supera la sua passivit\u00e0 nei confronti della vita.\nCuriosit\u00e0.\nUn satellite naturale del pianeta Urano \u00e8 stato battezzato come Miranda, in onore del personaggio shakespeariano."}
{"id": "571391", "revid": "287204", "url": "https://it.wikipedia.org/wiki?curid=571391", "title": ".in", "text": ".in \u00e8 il dominio di primo livello nazionale (ccTLD) assegnato all'India.\nNomi di dominio internazionalizzati e codici nazione.\nIndia ha pianificato di introdurre nomi di dominio internazionalizzati nelle 22 lingue riconosciute dall'India.\nAd ottobre 2016 l'ICANN ha accettato 15 di questi nomi di dominio:\nIn 2016, an application for eight further domains were accepted. They are not yet available (a partire da ottobre 2016):"}
{"id": "571402", "revid": "1543377", "url": "https://it.wikipedia.org/wiki?curid=571402", "title": ".jo", "text": ".jo \u00e8 il dominio di primo livello nazionale (ccTLD) assegnato alla Giordania."}
{"id": "571405", "revid": "767487", "url": "https://it.wikipedia.org/wiki?curid=571405", "title": "I due legionari", "text": "I due legionari (\"Beau Hunks\") \u00e8 un mediometraggio del 1931 con Stanlio e Ollio.\nTrama.\nOllio sta per sposarsi con una donna di nome Jeanie-Weannie, ma lei lo lascia improvvisamente, e allora decide di arruolarsi, insieme a Stanlio, nella legione straniera, per dimenticarla. Ma la coppia si accorge pian piano che tutti gli arruolati sono l\u00ec per dimenticare la stessa donna, perfino il Capitano.\nI due delusi dalla vita militare allora decidono di andare via, ma non glielo permettono.\nUn giorno tutti i legionari sono mandati a fare una missione nel deserto, ma i due si perdono in una tempesta, e ritornano a notte fonda quando ormai il forte sta per essere aggredito dai beduini ribelli, ma i legionari riescono comunque a prevalere, grazie ad una trovata della coppia: un barile pieno di chiodi. Scopriranno che anche il capo dei ribelli ha una foto della stessa donna che tutti vogliono dimenticare.\nProduzione.\n\"I due legionari\" viene considerato da molti come il secondo lungometraggio della coppia, sebbene sia in realt\u00e0 un mediometraggio: il film infatti dura 4 rulli cio\u00e8 35 minuti circa. La prima versione italiana, con il doppiaggio di Mauro Zambuto e Alberto Sordi, \u00e8 stata accorciata a 21 minuti; in particolare non comprende i primi 6 minuti perch\u00e9 fu usata come prologo di \"Muraglie\". Mancano inoltre altre scene:\nLa successiva edizione del 1969, doppiata per conto della Rai con le voci di Franco Latini e Carlo Croccolo, \u00e8 invece integrale.\nDurante il periodo della creazione di veri film di montaggio italiani includenti spezzoni e collegamenti di varie comiche di Stanlio e Ollio per formare dei veri e propri lungometraggi (anni quaranta - anni settanta) il mediometraggio \"I due legionari\" serv\u00ec da spunto per la pellicola montata \"Gli allegri legionari\" del 1967, assieme ad altre tre comiche.\nNel 1939 fu realizzato una sorta di remake del film, sempre con Stanlio e Ollio, mantenendo l'idea base, \"I diavoli volanti\", con Charles Middleton sempre nel ruolo del comandante.\nCome si evince dal titolo originale, il film \u00e8 una parodia de \"Gli eroi del deserto\", in originale \"Beau Geste\", uscito nel 1926, ma si sentono contaminazioni anche con \"Marocco\" del 1930, con Marlene Dietrich e Gary Cooper.\nEdizioni Home Video.\nEsiste al momento una sola edizione italiana Home-Video del film, distribuita da DNA Srl, inclusa come Extra nel DVD del film \"I figli del deserto\" (1933). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "571406", "revid": "1318658", "url": "https://it.wikipedia.org/wiki?curid=571406", "title": "Palazzo Serristori", "text": "Palazzo Serristori \u00e8 un grande palazzo di Firenze, situato in Oltrarno, nella zona di San Niccol\u00f2, tra Piazza Demidoff, e l'omonimo Lungarno Serristori.\nStoria.\nLa costruzione dell'edificio risale al 1520-1522, quando il vescovo di Bitetto Lorenzo Serristori commission\u00f2 la residenza in una zona vicina alle gualchiere e i mulini della zona dei Renai. Suo nipote Averardo, ambasciatore per Cosimo I de' Medici, lo fece ampliare e migliorare, compreso il grande giardino verso l'Arno. Lo scenografico affaccio sul fiume e il giardino lungo la riva venne risistemato nel 1803 dall'architetto Giuseppe Manetti, su incarico del senatore Averardo, omonimo del precedente. Poco dopo venne creato uno scenografico affaccio sul fiume tramite un corridoio sospeso che giungeva fino al ponte alle Grazie, dove si trovava una costruzione pensile panoramica. La via era suggestivamente illuminata da lampioni a olio.\nNel 1822 il palazzo ospit\u00f2 i Demidoff, che poi si stabilirono nel vicino palazzo Amici-Demidoff. Tra le personalit\u00e0 ospitate, una targa ricorda Giuseppe Bonaparte, Re di Spagna fratello di Napoleone, che qui si trasfer\u00ec con la famiglia dopo la Restaurazione e vi mor\u00ec il 28 luglio 1844. L'appartamento al piano terra messo a sua disposizione e parte del piano primo subirono danni gravissimi durante l'alluvione del fiume Arno del 4 novembre 1966. Qui intervennero per vari giorni i cosiddetti \"angeli del fango\", giovani studenti universitari e non, guidati dal crocerossino pistoiese Paolo Baldassarri che poi sarebbe stato, per trenta anni, Preside del pi\u00f9 grande Istituto scolastico della provincia di Pistoia.\nLe demolizioni ottocentesche alterarono irreversibilmente la struttura originaria. Nel 1873 l'apertura del Lungarno determin\u00f2 la demolizione della parte del palazzo prospiciente il fiume, la drastica riduzione del giardino, il suo allontanamento dalla riva e la distruzione di un passaggio pensile che dal Palazzo arrivava fino al Ponte alle Grazie. La risistemazione dell'edificio venne affidata all'architetto Mariano Falciani che eresse la nuova facciata sul Lungarno e il prospetto su piazza Demidoff. A quell'epoca risale anche la risistemazione di gran parte degli ambienti interni.\nNel 1884, con la morte di Alfredo Serristori, il palazzo pass\u00f2 a suo nipote Umberto, che fece del palazzo il luogo di riunione dell'aristocrazia fiorentina. Famoso era il cuoco del palazzo, Alfredo Benucci, che aveva studiato a Parigi ed era entrato nel 'gotha' dell'alta cucina europea. L'ultimo grande chef del palazzo fu il mugellano Gino Mariani che, per quasi 60 anni, assieme alla moglie Giuseppina Maestripieri, lavor\u00f2, nel XX secolo, alle dipendenze prima della Contessa Hortensie De La Gandara Serristori (1871-1960)-dama di compagnia della Regina Elena- e poi della figlia, Contessa Sofia Bossi Pucci Serristori. Mor\u00ec nel 2015 alla bella et\u00e0 di oltre 101 anni, confortato e accudito in ultimo dagli amati nipoti.\nNel marzo 2020 il palazzo \u00e8 stato acquistato dal gruppo taiwanese LDC Hotels &amp; Resorts di Nelson Chang. Saranno realizzati appartamenti ad uso residenziale.\nDescrizione.\nDell'antico palazzo cinquecentesco si conserva soltanto la facciata ad angolo su via de' Renai, dove si apre l'ingresso principale. Il portale tipicamente fiorentino, con una cornice in pietraforte dai blocchi orientati a raggiera, \u00e8 sormontato dallo stemma Serristori. Al pian terreno si trovano anche sette finestre inginocchiate, che proseguono ininterrottamente oltre lo spigolo concavo. Al di sopra della scultorea cornice marcapiano si trova una fila di finestre rettangolari con cornici dalle linee spezzate, mentre al secondo piano le aperture sono pi\u00f9 semplici. Chiude la facciata antica la gronda sporgente e il rinforzo con il bugnato dello spigolo fino al primo piano. Raro per Firenze \u00e8 il coloro rosso dell'intonaco, di solito bianco o ocra.\nLa parte ottocentesca riprende lo stile cinquecentesco esaltando in chiave monumentale gli ordini. Sul lungarno la facciata \u00e8 composta da due avancorpi laterali, in mezzo ai quali si trova il giardino odierno. Il primo piano \u00e8 decorato sal bugnato liscio, mentre al primo piano le aperture rettangolari sono sostituite da finestre neoclassiche con lesene, capitelli, timpani rettangolari e balaustre in pietra, con dei fregi a stucco entro la fascia dei marcadavanzale. al sceobndo piano le aperture sono pure timpanate, ma con volute e senza la balaustra in pietra. Al posto della gronda si trova un solenne cornicione, pi\u00f9 alto del livello degli ambienti interni, come si vede bene da via dei Renai, quasi come se si trattasse di una quinta scenografica.\nLo schema architettonico si ripete sui fronti ovest, nord ed est, variato solo lungo l'Arno con due terrazzi al piano nobile degli avancorpi.\nAll'interno spicca lo scalone elicoidale, il primo del genere a Firenze, opera di Gherardo Silvani del 1650. E adesso una annotazione particolare: fra via dell'Olmo e via dei Renai il palazzo Serristori, come altri palazzi nobiliari toscani, presentava, e ancor oggi si intravede, una buchetta del vino."}
{"id": "571407", "revid": "287204", "url": "https://it.wikipedia.org/wiki?curid=571407", "title": "Cratere Mach", "text": "Mach \u00e8 un lunare intitolato al fisico austriaco-ceco Ernst Mach. Si trova sulla faccia nascosta della Luna; i principali crateri nelle vicinanze di Mach sono Joule a nordest, Mitra confinante all'orlo esterno occidentale, e Henyey a sudest.\n\u00c8 una formazione grande ma parecchio erosa, con numerosi crateri sparsi lungo i bordi e all'interno. Il cratere Harvey occupa proprio il bordo orientale, ed i bastioni esterni arrivano fino al fondale interno di Mach. La forma globale di Mach richiama quella di una pera, con un grosso rigonfiamento a nordest. Tale formazione dovrebbe essere stata formata da un impatto successivo. Il bordo settentrionale \u00e8 anch'esso per la maggior parte eroso e ricoperto da impatti seguenti.\nL'interno di Mach \u00e8 punteggiato da parecchi crateri pi\u00f9 piccoli, in particolare nel rigonfiamento nordorientale. Se ne osservano numerosi anche lungo i bordi ovest e nordovest. Il resto del fondale \u00e8 relativamente piatto e regolare, se comparato con il terreno circostante a Mach. C'\u00e8 un crinale situato nelle vicinanze del punto centrale.\nCrateri correlati.\nAlcuni crateri minori situati in prossimit\u00e0 di Mach sono convenzionalmente identificati, sulle mappe lunari, attraverso una lettera associata al nome."}
{"id": "571408", "revid": "1005847", "url": "https://it.wikipedia.org/wiki?curid=571408", "title": "Unione Cristiano-Democratica (Ucraina)", "text": "L'Unione Cristiano-Democratica (ucraino \u0425\u0440\u0438\u0441\u0442\u0438\u044f\u043d\u0441\u044c\u043a\u043e-\u0434\u0435\u043c\u043e\u043a\u0440\u0430\u0442\u0438\u0447\u043d\u0438\u0439 \u0441\u043e\u044e\u0437, \"Chrystyjans'ko-demokraty\u010dnyj sojuz\") \u00e8 un partito politico ucraino.\nL'UCD fu fondata l'8 febbraio 1997 a Kiev con il nome di \"Unione del Popolo Cristiano\" (UPC). L'UCD \u00e8 un partito democristiano, filo-occidentale e favorevole all'ingresso dell'ucraina nell'Unione Europea. Il 2 dicembre 2002 l'UDC entr\u00f2 a far parte dell'Internazionale democristiana durante il congresso di Atene.\nNel marzo 2002, l'UCD ha preso parte all'alleanza chiamata \"Ucraina Nostra\", guidata da Viktor Ju\u0161\u010denko. Ucraina Nostra vinse le elezioni parlamentari con il 23,57% dei voti, superando il Partito Comunista d'Ucraina (19,9%) ed \"Ucraina Unita\" 11,7%. Nel 2004, Ju\u0161\u010denko si candid\u00f2 alle presidenziali contro Janukovy\u010d, vicino al presidente uscente Chuma. Le accuse di brogli elettorali favorevoli al delfino del presidente provocarono una mobilitazione di piazza detta \"Rivoluzione Arancione\". La Corte suprema dichiar\u00f2 il voto invalido e costrinse a ripetere le elezioni che dichiararono la vittoria di Ju\u0161\u010denko.\nNel 2003, l'UCP ha cambiato il nome in \"Unione Cristiano-Democratica\", dopo essersi fusa con altri tre partiti: \"Partito Democratico Cristiano d'Ucraina\", \"Partito Democratico Cristiano Ucraino\", \"Unione Ucraina dei Cristiani\".\nAlle elezioni legislative del 2006, l'UCD, nonostante un'accesa discussione interna, ha ritenuto opportuno ripresentarsi con l'alleanza Ucraina Nostra, che \u00e8 uscita, per\u00f2 sconfitta dalla elezioni, scendendo al 13,9% dei voti e venendo superata dal Partito delle Regioni (32,1%) di Janukovy\u010d e dal Blocco Julija Tymo\u0161enko (22,3%). Ucraina Nostra scelse, cos\u00ec, di allearsi con il Blocco, eleggendo primo ministro la Tymo\u0161enko, e confermando la cosiddetta \"alleanza arancione\" o dei filo-occidentali. la decisione del \"Partito Socialista d'Ucraina\" di abbandonare la coalizione arancione ha costretto NU ad un accordo con Janukovy\u010d. Infatti, Janukovy\u010d \u00e8 stato nominato primo ministro con il sostegno del Partito delle Regioni e del Partito Comunista d'Ucraina. L'UCD, per\u00f2, dal canto suo non ha espresso ministri in nessuno dei due governi.\nAlle politiche del 2007, si \u00e8 nuovamente presentata nel Blocco Ucraina Nostra, che pur mantenendo inalterata la percentuale di voti, ha conquistato 72 seggi, 9 in meno.\nL'organo di partito \u00e8 il giornale '\u0425\u0440\u0438\u0441\u0442\u0438\u044f\u043d\u0441\u044c\u043a\u0438\u0439 \u0434\u0435\u043c\u043e\u043a\u0440\u0430\u0442' (\"Chrystyjans'kyj Demokrat\", \"Il democratico cristiano\")."}
{"id": "571410", "revid": "1543377", "url": "https://it.wikipedia.org/wiki?curid=571410", "title": "Vittoria (baseball)", "text": "La vittoria (\"win\" in lingua inglese), nel baseball, \u00e8 la statistica accreditata al lanciatore della squadra vincente che si trovava in gioco nel momento in cui la sua squadra ha ottenuto il vantaggio definitivo. \nNelle statistiche viene abbreviata in W.\nLe vittorie sono una delle tre statistiche considerate per l'assegnazione della tripla corona dei lanciatori, insieme alla media PGL e agli strikeout.\nAttribuzione.\nIl riferimento per l'attribuzione della vittoria al lanciatore vincente, e della sconfitta al lanciatore perdente, \u00e8 il punto grazie al quale la squadra che lo segna assume il comando nel punteggio e lo mantiene per il resto della partita, senza essere pi\u00f9 rimontata. Ai fini dell'attribuzione della vittoria, si considera il lanciatore della squadra vincente che era in gioco quando tale punto \u00e8 stato segnato, o che \u00e8 stato sostituito in attacco durante l'inning in cui \u00e8 avvenuta tale segnatura.\nOgni volta che il risultato si trova in parit\u00e0, a fini dell'attribuzione di vittoria e sconfitta tutto si azzera, e si riparte da capo. \nQuando una squadra viene superata nel punteggio, tutti i suoi lanciatori scesi in campo fino a quel momento e gi\u00e0 sostituiti non possono ottenere la vittoria. Quello in campo nel momento del sorpasso avversario pu\u00f2 diventare il lanciatore vincente, se continua a lanciare fino a quando la sua squadra si riporta in vantaggio, sempre che la squadra riesca poi a mantenersi avanti nel punteggio fino al termine della partita.\nSe il lanciatore della squadra vincente in gioco al momento del vantaggio definitivo \u00e8 il lanciatore partente, cio\u00e8 quello che ha iniziato la partita, la vittoria gli viene accreditata a condizione che abbia disputato almeno 5 inning completi (4 nel caso la partita duri solo 5 inning). Se il partente non ha completato il numero di inning richiesto, la vittoria \u00e8 attribuita al lanciatore di rilievo che lo ha sostituito, se ce n'\u00e8 uno solo; qualora i rilievi siano due o pi\u00f9, \u00e8 il classificatore ufficiale a decidere l'attribuzione della vittoria a quello tra di loro che, a suo giudizio, \u00e8 stato il pi\u00f9 efficace.\nSe il lanciatore della squadra vincente in gioco al momento del vantaggio definitivo \u00e8 un rilievo, la vittoria gli viene accreditata se \u00e8 l'ultimo lanciatore utilizzato dalla sua squadra, altrimenti per vedersi attribuita la vittoria deve aver disputato almeno un inning completo o aver effettuato l'eliminazione determinante per mantenere il vantaggio. Se il rilievo in gioco al momento del vantaggio fa un'apparizione inefficace (permette agli avversari di segnare) e breve (meno di un inning), il classificatore pu\u00f2 decidere di attribuire la vittoria ad uno dei rilievi successivi, qualora ritenga che uno di questi sia stato pi\u00f9 efficace.\nRecord.\nMajor League Baseball.\nIl record assoluto di vittorie in carriera nella Major League Baseball (MLB) \u00e8 detenuto da Cy Young con 511. \nIl traguardo delle 300 vittorie in carriera \u00e8 considerato un risultato di eccellenza, al punto che la MLB stessa ha costituito un informale \"Club delle 300 vittorie\" (\"300 Wins Club\") che comprende i lanciatori che hanno raggiunto o superato tale soglia. Finora sono 24 i giocatori entrati nel club.\nIl record di vittorie in una sola stagione appartiene a Charles Radbourn, soprannominato \"Old Hoss\", con 59 vittorie ottenute nella stagione 1884.\nNippon Professional Baseball.\nIl record assoluto di vittorie in carriera nella Nippon Professional Baseball (NPB) appartiene a Masaichi Kaneda con 400.\nCampionato italiano di baseball.\nIl record assoluto di vittorie in carriera nel campionato italiano di baseball \u00e8 detenuto da Rolando Cretis con 183.\nIl record di vittorie in una singola stagione appartiene a Giuseppe Silva con 21, ottenute nella stagione 1970 nelle file del Milano Baseball 1946."}
{"id": "571411", "revid": "709565", "url": "https://it.wikipedia.org/wiki?curid=571411", "title": "Static", "text": ""}
{"id": "571412", "revid": "433895", "url": "https://it.wikipedia.org/wiki?curid=571412", "title": "Mossa di Gauss", "text": ""}
{"id": "571413", "revid": "59976", "url": "https://it.wikipedia.org/wiki?curid=571413", "title": ".kr", "text": ".kr \u00e8 il dominio di primo livello nazionale (ccTLD) assegnato alla Corea del Sud."}
{"id": "571416", "revid": "767487", "url": "https://it.wikipedia.org/wiki?curid=571416", "title": "Analisi dei flussi di cassa", "text": "L'analisi dei flussi di cassa \u00e8 un prospetto che evidenzia come si sono formate le variazioni finanziarie di base (cassa e banca) durante un esercizio commerciale.\nIl flusso di liquidit\u00e0 (aumento o diminuzione di cassa) \u00e8 il risultato di varie gestioni:\nQuesto prospetto consente agli stakeholder aziendali di capire se l'azienda ha un soddisfacente stato di salute finanziaria, che pu\u00f2 essere totalmente dissociata dalla capacit\u00e0 di ottenere risultati economici positivi."}
{"id": "571418", "revid": "79520", "url": "https://it.wikipedia.org/wiki?curid=571418", "title": "L'uomo tigre", "text": ""}
{"id": "571419", "revid": "1554176", "url": "https://it.wikipedia.org/wiki?curid=571419", "title": "DOSBox", "text": "DOSBox \u00e8 un emulatore che simula il sistema operativo MS-DOS su un PC con architettura x86, al fine di consentire l'utilizzo di applicazioni DOS su sistemi operativi moderni, anche non IBM PC compatibili, come ad esempio Macintosh.\nLa prima versione \u00e8 datata 22 luglio 2002.\nCaratteristiche.\nDOSBox \u00e8 un completo emulatore di CPU e non un semplice \"compatibility layer\" come DOSEMU, wine, le librerie VDM di Windows o OS/2: \u00e8 quindi indipendente rispetto alla CPU che lo esegue. DOSBox non necessita infatti n\u00e9 di una CPU 286/386 n\u00e9 di una copia di MS-DOS e supporta programmi che lavorano in modalit\u00e0 reale o modalit\u00e0 protetta.\n\u00c8 dotato di una interfaccia a riga di comando e pu\u00f2 essere configurato tramite opportune modifiche ad un file di testo o grazie ad un front end. All'apertura, DOSBox si presenta con un prompt a riga di comando molto simile a quella del DOS. Sono implementati solo alcuni dei comandi, ma sufficienti per lanciare un programma.\nSupporta anche la possibilit\u00e0 di utilizzare files immagine di floppy disk di giochi originariamente concepiti per essere lanciati senza il supporto di un sistema operativo particolare.\nConfigurazione.\nLe impostazioni di configurazione del programma sono contenute nel file codice_1 che si trova:\n C:\\Documents and Settings\\nomeutente\\Impostazioni locali\\Dati applicazioni\\DOSBox\nAll'interno del file di configurazione, sotto il campo codice_4, possono essere inseriti i comandi che dosbox eseguir\u00e0 all'avvio, ad esempio impostazioni della tastiera, montaggio delle \"directories\", ecc.\nHardware emulato.\nDal punto di vista tecnico, riesce ad emulare le seguenti componenti hardware:\nEmulazione del sistema operativo.\nDOSBox fornisce un'emulazione di alto livello degli interrupt DOS e BIOS e contiene la propria shell interna di tipo DOS. Ci\u00f2 significa che pu\u00f2 essere utilizzato senza possedere una licenza per qualsiasi sistema operativo DOS reale. La maggior parte dei comandi che vengono in genere utilizzati nei file di installazione sono supportati, ma molti dei comandi pi\u00f9 avanzati delle versioni DOS successive (ad esempio le shell post-Windows 98DOS) non lo sono. Oltre alla sua shell interna, supporta anche l'esecuzione di file di immagini di giochi e software originariamente destinati ad avviarsi senza alcun sistema operativo. L'emulazione DOS consente a DOSBox di montare cartelle del sistema operativo host come unit\u00e0 virtuali.\nPu\u00f2 anche avviare le immagini del disco con ambienti DOS reali (es. MS-DOS, DOS PC, DR-DOS o FreeDOS) cos\u00ec come altri sistemi operativi, inclusi CP / M-86, Windows 3.1xe Windows 95. Poich\u00e9 DOSBox \u00e8 non ottimizzato per questa modalit\u00e0 operativa, l'avvio di qualsiasi SO reale all'interno di DOSBox comporta la perdita dell'uso di dischi rigidi virtuali basati su directory e alcuni altri miglioramenti non direttamente compatibili con il modo in cui i sistemi operativi reali accedono all'hardware. Per i tipi di hardware (come controller di unit\u00e0 disco e mouse per computer) a cui si accede quasi sempre da giochi basati su DOS tramite DOS e / o attraverso il BIOS e / o attraverso un driver software, piuttosto che attraverso l'accesso diretto ai registri hardware, DOSBox generalmente non fornisce emulazione a livello di hardware. Ci\u00f2 significa che l'uso diretto di supporti fisici protetti da copia o di floppy disk in formati non standard non \u00e8 generalmente possibile da DOSBox.\nConversioni.\nDOSBox utilizza la libreria SDL ed \u00e8 stato portato su molti sistemi operativi, tra cui AmigaOS, Microsoft Windows, Mac OS X v10.3 e successivi (ad esempio, Boxer), Linux, KolibriOS, eComStation, RISC OS, BeOS, FreeBSD, OpenBSD e altri. Un port per Microsoft Xbox (chiamata DosXbox) \u00e8 stato pubblicato nel 2004. Usando l'HX DOS Extender, pu\u00f2 anche essere eseguito in DOS. Il codice sorgente \u00e8 stato anche biforcato per fornire compatibilit\u00e0 su un numero di piattaforme di computer non x86PC, incluso il Palm OS, PlayStation Portable, Android, iOS, Symbian, Maemo, BlackBerry PlayBook, Wii e GP2X, su varie architetture di calcolo tra cui PowerPC, SPARC, MIPS e ARM. DOSBox \u00e8 incluso nei repository software di molte distribuzioni Linux come Fedora, Debian e Ubuntu. Esiste anche un port per Google Native Client chiamato NaClBox, un port per gli applet Java chiamato jDosbox e un port di jDosBox per GWT (usando l'elemento Canvas) chiamato jsDOSBox.\nPiattaforme supportate.\nDOSBox \u00e8 software libero, ed \u00e8 disponibile per le console portatili GP2X e PlayStation Portable nonch\u00e9 per diversi sistemi operativi:\nA partire dalla versione 1.3.12, gli sviluppatori del livello di compatibilit\u00e0 Wine hanno avviato il processo di integrazione di DOSBox in Wine per facilitare l'esecuzione di programmi DOS non supportati in modo nativo dalla macchina DOS Virtual Wine (winevdm).\nUtilizzo.\nDOSBox \u00e8 stato incluso in diverse riedizioni di videogiochi per DOS distribuiti digitalmente su Steam oppure GOG.com. La id software lo ha incluso nelle versioni scaricabili da Steam di \"Wolfenstein 3D\" e \"Commander Keen\"; la casa texana \u00e8 stata al centro di una piccola polemica dato che non ha rispettato (a causa di una apparente svista) i termini della licenza GNU GPL, aggiunta solo in un secondo momento.\nAltre aziende che lo hanno utilizzato sono Activision Blizzard, per alcuni titoli della Sierra Entertainment, e 2K Games per la serie strategica X-COM. Anche diversi titoli commercializzati da GOG.com utilizzano DOSBox, mentre Bethesda Softworks lo raccomanda per i primi due capitoli della serie The Elder Scrolls, liberamente scaricabili dal loro sito ufficiale: ' e '.\nElectronic Arts usa DOSBox per alcuni dei suoi giochi classici sul suo client Origin come Wing Commander III, Crusader: No Remorse e SimCity 2000.\ndBase LLC utilizza DOSBox nel loro prodotto dbDOS dal 2012.\nDal 23 dicembre 2014, Internet Archive ospita una versione di DOSBox basata su browser (convertita in JavaScript usando Emscripten) con migliaia di giochi per PC giocabili. La raccolta \u00e8 fornita solo per \"borse di studio e scopi di ricerca\"."}
{"id": "571428", "revid": "1022840", "url": "https://it.wikipedia.org/wiki?curid=571428", "title": "Nickelodeon Kids' Choice Awards", "text": "I Kids' Choice Awards, comunemente conosciuti anche come KCA o Nickelodeon Kids' Choice Awards, sono una manifestazione organizzata dalle rete televisiva Nickelodeon, volti a premiare le migliori personalit\u00e0 dell'anno nella televisione, nel cinema, nella musica (e in alcune edizioni anche nella letteratura e nei social media), scelte dai telespettatori di Nickelodeon.\nCaratteristiche.\nIl voto viene espresso dal pubblico statunitense di Nickelodeon dal sito e app ufficiali; dal resto del mondo, invece, dalla pagina Twitter con un messaggio di testo apponendo l'hashtag dedicato. Per quanto riguarda i programmi televisivi e le celebrit\u00e0, chiunque pu\u00f2 essere nominabile: parte di essi non sono affiliati a Nickelodeon, ma provengono anche da altri circuiti televisivi, tra cui Disney Channel, Warner Bros., CBS, ABC, Fox e Netflix. Il target di riferimento \u00e8 un pubblico infantile e pre-adolescente.\nIn un momento precedente alla diretta effettiva della premiazione, i presentatori e le celebrit\u00e0 ospitate, mentre si recano al luogo della presentazione, sfilano sul cosiddetto \"Orange Carpet\" (tappeto arancione), in analogia col pi\u00f9 famoso red carpet (tappeto rosso) tipico delle premiazioni ma qui di colore arancio come il logo della Nickelodeon.\nI vincitori vengono omaggiati con il \"KCA Blimp\": un dirigibile di colore arancione, che ha anche la funzione di caleidoscopio, con sopra stampato il logo del canale.\nOltre alle premiazioni, lo show \u00e8 incentrato sulle performance live degli artisti in gara e in particolare su un'iniziativa bizzarra che ogni anno coinvolge qualcuno degli ospiti che prende parte alla trasmissione: essere ricoperti di slime verde dalla testa ai piedi.\nStoria.\nAlan Goodman, Albie Hecht e Fred Seibert hanno ideato i Kids' Choice Awards nel 1988, sulla base di uno show di premiazione gi\u00e0 esistente prodotto da Nickelodeon nel 1986 chiamato \"The Big Ballot\" e fornendo alla rete uno spettacolo pi\u00f9 grande e emozionante.\nHecht scelse il logo del premio tra una serie di network design creati da Tom Corey e Scott Nash e curati da Goodman e Seibert. La forma attuale del premio \u00e8 stata stabilita a partire dal 1990; nel 2010, per adattarsi al nuovo logo della rete, \u00e8 stato modificato il carattere del logo in rilievo al lato del premio.\nFino alla diffusione di Internet, la votazione avveniva telefonicamente o per posta, dagli ultimi anni si pu\u00f2 effettuare esclusivamente online dal sito web di Nickelodeon e dal 2007 anche tramite messaggi di testo. Nel 2010, \u00e8 disponibile anche un'applicazione per iPhone.A differenza delle cerimonie di altri premi, nei Kids' Choice Awards si usano altri elementi per annunciare un vincitore piuttosto che la tradizionale busta: palloncini, t-shirt, modellini, lettere giganti o adesivi.\nIl format \u00e8 stato esportato in diversi paesi, tra cui Regno Unito, Filippine, Indonesia, Germania, Messico, Brasile, Australia, Argentina e Italia, dove sono state realizzate 3 edizioni, cui l'ultima si \u00e8 tenuta nel 2008. Tuttavia, nella 25\u00aa edizione della versione originale \u00e8 stata introdotta la categoria \"Miglior cantante italiano\".\nLe edizioni del 2020 e del 2021 si sono svolte con il pubblico virtuale, come precauzione in seguito alla pandemia di Covid-19.\nEdizioni.\nI Kids' Choice Awards si tengono solitamente a Los Angeles in California: nelle varie localit\u00e0 scelte si sono succedute l'Hollywood Bowl, il Grand Olympic Auditorium, l'Universal Studios, il Pauley Pavilion del campus UCLA e il Galen Center della USC.\nIn alcune edizioni, tuttavia, le premiazioni non si sono svolte a Los Angeles come di consueto, bens\u00ec a Santa Monica (al Barker Hangar) e a Inglewood (al \"The Forum\").\nLe varie edizioni si sono tenute nella stagione primaverile tra il mese di Marzo e di Maggio; l'unica eccezione \u00e8 stata l'edizione del 1992 (Novembre). Poich\u00e9 l'edizione del 1992 si \u00e8 svolta in tardo autunno, la successiva edizione \u00e8 stata posticipata alla primavera del 1994.\nCategorie.\nAltre categorie.\nQueste sono le altre categorie meno rappresentative del contest e talvolta presenti in una sola edizione.\nPremi speciali.\nPresente nelle edizioni 1991\u20132000 e premiava gli attori che si erano ancor pi\u00f9 distinti per fama e popolarit\u00e0. Il pubblico poteva votare qualsiasi attore, anche estraneo al circuito Nickelodeon. Il premio consisteva in un piccolo dirigibile dorato.\nPremio presente dal 2001 al 2008 e premiava la celebrit\u00e0 che aveva esercitato una pregevole influenza sul pubblico (o anche una celebrit\u00e0 che i bambini avrebbero voluto essere). Il premio consisteva in un piccolo dirigibile argento.\nPremia la celebrit\u00e0 che si era distinta in materia di rispetto e sostenibilit\u00e0 ambientale.\nPremia il personaggio del mondo dello spettacolo che ha portato cambiamenti positivi alla nuove generazioni.\nStatistiche e record.\nDi seguito sono riportate le varie statistiche e i record che riguardano i KCA Blimp.\nLe statistiche sono aggiornate al 13 marzo 2021, quando si tenne la 33\u00aa cerimonia di premiazione.\nMaggior numero di premi.\nDi seguito sono riportate le persone o le serie televisive con almeno 4 premi.\nKids' Choice Sports.\nIn parallelo ai Kids' Choice Awards, tra il 2014 e il 2019 erano andati in onda nel mese di luglio i Kids' Choice Sports, in cui venivano premiati gli atleti preferiti dal pubblico di Nickelodeon.\nLe celebrit\u00e0 nominate e premiate venivano scelte perlopi\u00f9 nel panorama sportivo statunitense; non erano mancate per\u00f2 candidature di sportivi provenienti da competizioni estere, come successo per esempio nelle candidature di Lionel Messi (allora calciatore della Liga spagnola) e dei tennisti Federer, Nadal e Djokovic.\nLe modalit\u00e0 di premiazione erano identiche a quelle dei Kids' Choice Awards, sulla cui falsariga erano anche previsti, durante la cerimonia, alcuni momenti con lo slime verde e brevi esibizioni di celebri cantanti. \n\u00c8 stata presediuta una giuria per confermare la correttezza delle votazioni e delle categorie, nonch\u00e9 di fornire delle opinioni dettate dall'esperienza sportiva dei componenti. La giuria \u00e8 stata composta da volti dello sport statunitense (Baron Davis, Ken Griffey Jr.,Lisa Leslie, Cal Ripken Jr., Deion Sanders, Misty May-Treanor, Michael Phelps, Tony Hawk) e dirigenti sportivi (Andy Elkin, Tracy Perlman, Jeff Schwartz, Jill Smoller, Leah Wilcox, Alan Zucker e Zane Stoddard).\nIl premio aveva un design simile a quello dei Choice Awards, con l'aggiunta di una finta cresta che insiste sul dirigibile (\"blimp\"). Il colore della cresta variava al susseguirsi delle edizioni: viola (2014, 2017), arancio (2015), verde (2016, 2019) e magenta (2018). Il premio Leggenda (in originale, Legend Award) premiava lo sportivo pi\u00f9 incisivo dell'anno ed era contraddistinto da un trofeo color dorato (anzich\u00e9 arancione)."}
{"id": "571436", "revid": "3810", "url": "https://it.wikipedia.org/wiki?curid=571436", "title": "Piazza dei Ciompi", "text": "Piazza dei Ciompi \u00e8 una piazza nel centro storico di Firenze, in una zona a circa 300 metri a nord della basilica di Santa Croce. Si accede alla piazza da via Pietrapiana, borgo Allegri, via Michelangelo Buonarroti e via Martiri del Popolo.\nStoria e descrizione.\nDedicata ai protagonisti del Tumulto dei Ciompi, con i quali non ha niente a che fare (si pensa solo che i frati della vicina Santa Croce dettero loro ospitalit\u00e0 in pi\u00f9 di una occasione), questa semplice piazzetta fu invece aperta solo negli anni trenta del Novecento, quando si procedette a demolire alcuni isolati di Santa Croce per un rinnovo ubanistico. Sospesi i lavori durante la guerra, la piazza fu infine rinominata nel 1948, tra i lati superstiti di via Pietrapiana, Borgo Allegri e via Michelangelo Buonarroti.\nLa piazza prese carattere solo negli anni cinquanta, quando vi fu ricostruita la loggia del Pesce, un'architettura di Giorgio Vasari gi\u00e0 in Mercato Vecchio della quale esistevano alcuni frammenti salvati e conservati nel lapidario del Museo di San Marco. Questa loggia era stata edificata nel Cinquecento quando i pesciaioli vennero fatti traslocare da vicino al Ponte Vecchio (nell'odiena piazza del Pesce, appunto), a causa dei non gradevoli effluvi e della sporcizia, soprattutto nel momento in cui il granduca scelse il ponte per far passare il Corridoio vasariano. I lavori di rimontaggio vennero eseguiti da Giulio Cesare Lensi Orlandi Cardini.\nNello stesso periodo venne inoltre creato un mercatino delle pulci fisso, ospitato nelle bancarelle al centro della piazza, costruite come stanzette coperte da una tettoia. Anche molti dei negozi ai lati della piazza sono dedicati all'antiquariato e al \"bric-\u00e0-brac\". Questo angolo di Firenze, sebbene decaduto negli anni, conserva ancora un autentico sapore rionale.&lt;br&gt; \nAl numero 11 una targa ricorda la casa di Lorenzo Ghiberti.\nNell'agosto 2006 un incendio notturno danneggi\u00f2 seriamente alcune bancarelle, rendendo urgente un trasloco, che comunque era gi\u00e0 in previsione. Il mercatino, composto da 27 operatori in attivit\u00e0 giornaliera, venne spostato in largo Annigoni all'inizio del 2016, al fine di agevolare la bonifica dell'amianto posto a copertura dei banchi fin dagli anni sessanta.\nL'intervento di riqualificazione complessivo della piazza \u00e8 terminato nell'agosto 2018 dopo circa un anno di lavori. Lo spazio \u00e8 scandito da un'area centrale recintata, chiusa durante la notte, attorno al grande pino, circondato da siepi e panchine; fuori dal recinto, in mezzo a 12 alberi di arancio e lampioni di foggia ottocentesca a LED, vengono ospitate fiere temporanee e ambulanti.\nLo storico mercatino delle Pulci resta definitivamente in largo Annigoni.\nSecondo l'attuale stradario storico amministrativo del Comune di Firenze, le denominazioni di via Michelangelo Buonarroti e di borgo Allegri valgono ancora per i rispettivi tratti che seguono lateralmente la piazza.\nLapidi.\nNel cortile del civico 11, in quella che fu la casa di Lorenzo Ghiberti, si trova una targa che ricorda come il 5 giugno 1762 il \"Miracolo di Sant'Ambrogio\" si ferm\u00f2 in questa casa. Infatti in tale occasione la tradizionale processione che andava per via Ghibellina fu interrotta da un violento nubifragio. Il clero che portava la preziosa reliquia del miracolo fu cos\u00ec ospitato per circa una mezz'ora in questo palazzo e il proprietario volle ricordare cos\u00ec questa insolita quanto prestigiosa visita. Sulla facciata della casa si legge invece:\nNell'atrio si trova anche un'iscrizione del 1762 che ricorda come, nel giugno di quell'anno, avessero qui trovato riparo i partecipanti alla processione del Santissimo Miracolo di Sant'Ambrogio, colti da \"un temporale assai strano\". Recita:\nLa targa sulla Loggia del Pesce riporta invece:\nLa traduzione \u00e8: \"Il mercato del pesce che fino ad ora si teneva, nei tempi di quaresima, presso il Ponte Vecchio, ora l'illustrissimo ed eccellentissimo Cosimo de' Medici, secondo Granduca di Firenze e di Siena, e suo figlio Francesco, ottimo principe, lo fecero costruire con assai maggiore spesa e magnificenza di quella con cui era stato edificato prima, affinch\u00e9 il pesce da ora in poi sia venduto qui. 1568\"."}
{"id": "571437", "revid": "899609", "url": "https://it.wikipedia.org/wiki?curid=571437", "title": "Targhe d'immatricolazione della Citt\u00e0 del Vaticano", "text": "Le targhe d'immatricolazione della Citt\u00e0 del Vaticano sono destinate ai veicoli immatricolati nello Stato Vaticano e la loro regolamentazione \u00e8 di competenza degli Uffici centrali del Governatorato vaticano.\nStoria e sistema in uso.\nLe targhe furono emesse per la prima volta nel 1930, quasi un anno dopo la firma dei Patti Lateranensi regolanti i rapporti tra Italia e Citt\u00e0 del Vaticano. Esse venivano apposte sui veicoli con sigilli di piombo raffiguranti lo stemma pontificio.\nLe prime targhe, simili a quelle in uso, erano a caratteri neri su sfondo bianco: presentavano le lettere SCV, iniziali di \"Stato della Citt\u00e0 del Vaticano\" (\"Status Civitatis Vatican\u00e6\" in latino), e un numero di cifre variabile. La prima cifra era sempre zero sulle motociclette e sui trattori.\nFino agli anni Sessanta erano in uso diversi formati; nel 1960 venne introdotto il tipo standardizzato, con i punti dopo ogni lettera e le stesse dimensioni delle coeve targhe italiane: 275 \u00d7 200 mm le posteriori, 267 \u00d7 62 le anteriori. &lt;br&gt;Nel 1981 le targhe posteriori vennero modificate, arrivando a misurare 300 \u00d7 100 mm e riportando i caratteri su una sola riga.Il sistema fu riformato il 31 gennaio 1988 con lo sdoppiamento delle registrazioni in due serie: una per i veicoli privati di cittadini con residenza o domicilio legale nello Stato, contrassegnata dalla sigla CV, e un'altra per le auto di Stato, con codice SCV. Nelle nuove targhe le lettere della sigla non sono pi\u00f9 puntate ma seguite da uno spazio e cinque cifre (partendo da 00001); si differenziano dalle precedenti anche nell'aspetto, del tutto simile a quello delle targhe italiane del periodo 1985\u20131994. Sulle targhe posteriori, inoltre, \u00e8 a volte presente un sigillo di piombo.\nA partire dal 2011 le targhe, realizzate in plexiglas, sono state lievemente revisionate rispetto alla serie precedente, prendendo ispirazione da quelle italiane attualmente in uso, nei caratteri, nella lunghezza della targa posteriore (486 \u00d7 109 mm) e nell'altezza di quella anteriore (340 \u00d7 115 mm). Le dimensioni dei caratteri sono le seguenti: \nSono inoltre in circolazione targhe quadrate con dimensioni 177 \u00d7 177 mm, emesse sia nella serie \"CV\" che \"SCV\", destinate a motocicli, ciclomotori, rimorchi, macchine agricole ed operatrici, con un numero di quattro cifre sulla riga inferiore. Nei ciclomotori e negli scooter, una linea orizzontale separa le lettere (S)CV in alto e al centro dalle cifre posizionate in basso, secondo il seguente schema:\nFormati speciali.\nCaratteri rossi.\nCi sono targhe speciali a caratteri rossi su sfondo bianco sia per le automobili private o a disposizione dei cardinali sia per quelle ufficiali del papa: le prime recano le lettere SCV seguite da un numero progressivo (da 2 a 99999), le seconde la sequenza fissa SCV 1. Da giugno 2002, infatti, \u00e8 stata abolita l'assegnazione del blocco di targhe \"SCV2\" \u2013 \"SCV9\" ai veicoli del pontefice. Da allora tutti i mezzi riconducibili al Santo Padre utilizzano esclusivamente la combinazione \"SCV 1\" a caratteri rossi.\nTarghe provvisorie.\n\u00c8 attestata l'esistenza di targhe prova in metallo, di dimensioni 200 \u00d7 275\u00a0mm e derivate dall'analogo modello italiano. Sono apposte su veicoli nuovi acquistati in Italia lungo il tragitto verso il microstato oppure su autoveicoli o motoveicoli vaticani da esportazione. Sulla riga superiore \u00e8 posizionata la scritta rossa PROVA; su quella inferiore le lettere nere \"SCV\" sono seguite da un numero progressivo, anch'esso di colore nero."}
{"id": "571441", "revid": "1869172", "url": "https://it.wikipedia.org/wiki?curid=571441", "title": "Carrie Nuttall", "text": "\u00c8 stata sposata con Neil Peart, batterista del trio canadese Rush, dal 2000 al 2020, anno della morte del marito."}
{"id": "571447", "revid": "1566669", "url": "https://it.wikipedia.org/wiki?curid=571447", "title": "AGM-45 Shrike", "text": "Il missile AGM-45 Shrike \u00e8 stato il primo missile antiradar statunitense. Esso deriva dallo AIM-7 Sparrow, con una testata aumentata da 29 a ben 66\u00a0kg, di cui 22 di esplosivo, il resto era l'involucro ad effetto schegge e le spolette. Lo Shrike venne usato ampiamente in Vietnam per le missioni SEAD, ma la limitatezza dell'elettronica dell'epoca faceva s\u00ec che non avesse circuiti di memoria e quindi se il radar smetteva di emettere esso proseguiva in traiettoria libera.Inoltre per coprire tutte le frequenze radar erano necessarie ben 13 teste di ricerca intercambiabili, per cui bisognava sapere con cosa si aveva a che fare ed avere la testata giusta sottomano in reparto. E dire che in Vietnam l'unico bersaglio valido erano solitamente le batterie di SA-2 Guideline, mentre il Patto di Varsavia aveva anche gli SA-1 Guild, 2, 3, 4,5 e 6.\nLo Shrike aveva anche una gittata modesta, che costringeva ad entrare ben dentro la portata dei missili prima di sparare, a circa 10\u201320\u00a0km.\nEppure, uno di essi, sparato per errore, attacc\u00f2 l'incrociatore Worden, classe Belknap, una delle unit\u00e0 navali con le migliori capacit\u00e0 antiaeree dell'epoca. Sebbene esplose a 30 metri di distanza (forse per la spoletta di prossimit\u00e0) esso, con le schegge, disabilit\u00f2 totalmente i radar della nave, che pot\u00e9 riprendere la navigazione solo 90 minuti dopo, senza la met\u00e0 dei radar di tiro. Per fortuna non era stato un colpo diretto. Lo Shrike venne usato fino almeno agli anni ottanta, quando venne sostituito dall'AGM-88 HARM, dopo che oltre 13.000 missili vennero prodotti."}
{"id": "571448", "revid": "729019", "url": "https://it.wikipedia.org/wiki?curid=571448", "title": "AGM-78 Standard ARM", "text": "L'AGM-78 Standard ARM \u00e8 un missile antiradar. Era la versione antiradar dello Standard SAM, per cui era tre volte pi\u00f9 pesante dello AGM-45 Shrike, circa 600 kg, utilizzato su distanze maggiori.\nLa testa di ricerca nella versione iniziale era la stessa del predecessore e cos\u00ec aveva anche gli stessi limiti. Nel modello B venne dotato di circuito di memoria ed altre migliorie. Sebbene capace di gittate di 40-110 km, esso era lontano dall'essere un'arma ideale, con una gestione complessa richiedente aerei specifici, quali gli F-105G (gli F-105F non potevano usare che gli Strike), pesante e con un circuito di memoria men che soddisfacente. Ecco perch\u00e9 venne prodotto in pochi esemplari (1000, pi\u00f9 probabilmente 3000) e non sostitu\u00ec mai lo Shrike, limitato ma semplice.\nIl suo impiego pi\u00f9 efficace nelle missioni SEAD avvenne non durante la Guerra del Vietnam, dove inizi\u00f2 ad operare dal 1968, ma in Libano, durante la guerra del 1982, in cui i numerosissimi SAM siriani della valle della Bekaa, ben 19 batterie di cui 15 di SA-6 Gainful, vennero distrutte senza perdite dall'aviazione israeliana, che nell'operazione us\u00f2 prima dei velivoli teleguidati per simulare aerei in arrivo, poi spar\u00f2 dei missili Standard ai radar delle batterie missilistiche e infine distrusse i veicoli di lancio con altre armi, come rivincita sanguinosa per le dure perdite subite nel 1973 dai SAM arabi. In tale contesto, l'HHA utilizz\u00f2 parte dei 300 missili Standard ARM ceduti dagli USA con il nome di 'purple fist'."}
{"id": "571449", "revid": "1543377", "url": "https://it.wikipedia.org/wiki?curid=571449", "title": "AGM-88 HARM", "text": "L'AGM-88 HARM (High-speed Anti Radiation Missile) \u00e8 un missile antiradar della Raytheon Company (quella che una volta era la Texas Instruments Incorporated) che ha cambiato il modo di condurre la guerra contro le difese aeree.\nIl missile \u00e8 stato creato per rimpiazzare i meno efficienti AGM-45 Shrike e AGM-78 Standard ARM.\nCaratteristiche.\nQuesto missile pu\u00f2 essere configurato in tre modi prima di essere lanciato: \"Pre-Briefed\" (PB), \"Target Of Opportunity\" (TOO) e \"Self-Protect\" (SP).\nImpostato nella prima modalit\u00e0 il missile viene lanciato contro la minaccia nota, e quando questa entra nel suo raggio d'individuazione (150 km) si dirige verso di essa. Se la fonte radar viene spenta prima che l'AGM-88 la individui, questo si autodistrugge per evitare episodi di fuoco amico. TOO significa invece che il bersaglio \u00e8 stato individuato direttamente dal computer di lancio dell'HARM (denominato CP-1001B/AWG), mentre SP indica semplicemente che il radar dell'aereo \u00e8 acceso e capta gli eventuali segnali radar nemici. Nelle ultime due modalit\u00e0 il missile pu\u00f2 essere lanciato anche posteriormente all'aereo. \nIn totale sono state create cinque varianti del missile: AGM-88A/B/C/D/E.\nLa prima versione messa in produzione, la A, ha un peso di 360 kg ed \u00e8 molto veloce per non dare tempo sufficiente a spegnere i radar a terra, pu\u00f2 raggiungere infatti una velocit\u00e0 superiore a Mach 2 grazie al motore SR113-TC-1 Thiokol che usa propellente solido e a bassa emissione di fumi di scarico, per essere difficilmente individuabile. La testata esplosiva \u00e8 costituita da 66 kg di esplosivo integrato con 25\u00a0000 shrapnel di acciaio.\nDa questa versione sono state estrapolate le sottoversioni da addestramento ATM-88A, CATM-88A e DATM-88A.\nNel 1987 si cess\u00f2 di produrre la versione A in favore della nuova versione B, dotata di un nuovo sistema di guida che venne a sua volta migliorato nel tempo, perfezionando la modalit\u00e0 PB. Come per la precedente versione, anche da queste vennero sviluppate tre sottovarianti (ATM-88B, CATM-88B e DATM-88B) per l'addestramento.\nUn ulteriore sviluppo port\u00f2 alla nuova versione C, diventata operativa nel 1993. La testata esplosiva \u00e8 stata cambiata con una nuova di maggiore capienza contenente 12\u00a0800 frammenti di tungsteno; nuove migliorie ai sistemi di guida portarono al potenziamento della modalit\u00e0 di lancio TOO. Le versioni da addestramento stavolta sono solamente due, l'ATM-88C e la CATM-88C.\nL'ultimo aggiornamento dell'AGM-88 HARM scatur\u00ec da una collaborazione tra l'americana Raytheon Company, la tedesca Diehl BGT Defence e l'italiana Alenia Marconi Systems (AMS - Italia) -- Successivamente MBDA Italia. L'innovazione consiste nell'installazione di un GPS in modo che anche se il radar a terra viene spento il missile riesce comunque a centrare il bersaglio. I modelli C che furono dotati del GPS vennero rinominati AGM-88D HARM, e vennero adottati dalle aviazioni militari dei paesi di cui le tre industrie facevano parte a partire dal 2002.\nNel 2000 \u00e8 stato testato anche un nuovo prototipo denominato AGM-88E Advanced Anti Radiation Guided Missile (AARGM) e costruito dalla Alliant Techsystems a partire dal 2008.\nL'AARGM \u00e8 caratterizzato da un incremento delle capacit\u00e0 e da un aggiornamento del software mirate a mantenere efficace il sistema d'arma anche quando i radar bersaglio vengono spenti per autodifesa, per questo motivo sull'AARGM sono stati installati, oltre ad un GPS, un radar passivo e uno attivo in banda millimetrica.\nStoria.\nLa nascita.\nLa creazione dell'AGM-88 HARM ebbe inizio nel 1974 quando la Texas Instruments venne designata come ditta autorizzata a portare avanti il progetto del missile. Un anno dopo il primo prototipo venne provato in volo, ma sorsero problemi tecnici, principalmente al sistema di ricerca del bersaglio e di guida, che ritardarono sino al 1983 la data in cui inizi\u00f2 la produzione del missile.\nSviluppato in collaborazione tra l'USAF e l'USN, \u00e8 entrato in servizio nel 1984, e dopo oltre 10 anni di sviluppo ne furono ordinati 12.000 al 1992.\nImpiego operativo.\nIl missile ebbe il suo grande successo durante Desert Storm dove venne lanciato in oltre 2\u00a0000 esemplari, ma l'esordio avvenne nel 1986 in Libia contro una postazione SA-5 nel Golfo della Sirte durante i fatti dell'operazione Attain Document. L'esito fu anche qui positivo. Le successive operazioni militari in Iraq dimostrarono per\u00f2 che col tempo gli operatori iracheni impararono tanto a temerlo ma anche a ridurre la vulnerabilit\u00e0 all'AGM-88. Gli americani negli ultimi anni di battaglia contro la contraerea dello stato di Saddam Hussein, che cercava di abbattere almeno qualche aereo USA, usarono quasi esclusivamente bombe guidate e missili aria-terra di impiego generico, sebbene l'HARM abbia avuto molti progressi, inclusa la testata a frammentazione in tungsteno per una maggiore letalit\u00e0 \"(shrapnel)\".\nIl loro impiego venne invece limitato durante l'operazione Allied Force a causa dell'elevato rischio di colpire strutture civili. Non essendo infatti ancora giunti alla versione D del missile, se il radar a terra veniva spento mentre l'arma era in volo questa poteva deviare dalla sua traiettoria originale.\nLa chiamata radio che viene effettuata dai piloti dopo un lancio di un AGM-88 \u00e8 \"Magnum\"."}
{"id": "571451", "revid": "287204", "url": "https://it.wikipedia.org/wiki?curid=571451", "title": "Hofner", "text": ""}
{"id": "571454", "revid": "729019", "url": "https://it.wikipedia.org/wiki?curid=571454", "title": "AGM-62 Walleye", "text": "L'AGM-62 Walleye era un'arma intermedia tra un missile aria-superficie ed una bomba guidata a guida televisiva. Esso aveva una telecamera di guida con cui acquisiva il bersaglio e vi veniva guidato. La prima versione aveva una testata da 300 kg, la seconda (AGM-62 Walleye II) il doppio, e venne usato soprattutto contro i ponti nella Guerra del Vietnam. Esso aveva grande gittata se lanciato da alta quota, ma il bersaglio doveva essere distinto dallo sfondo."}
{"id": "571455", "revid": "77623", "url": "https://it.wikipedia.org/wiki?curid=571455", "title": "Thinkpad", "text": ""}
{"id": "571456", "revid": "729019", "url": "https://it.wikipedia.org/wiki?curid=571456", "title": "Paveway", "text": "Paveway \u00e8 un termine generico per le bombe a guida laser, in termini militari anglosassoni Laser Guided Bombs (LGB).\n\"Pave\" o PAVE \u00e8 talvolta utilizzato come acronimo per \"precision avionics vectoring equipment\", ovvero sistema avionico per la guida di precisione. La guida laser \u00e8 quindi un sistema Pave, e il termine associato ad altri descrive vari tipi di sistemi di guida e di puntamento laser come Pave Penny, Pave Spike, Pave Tack e Pave Knife, cos\u00ec come specifici tipi di velivoli quali l'AC-130U Pave Spectre, l'MH-53 Pave Low e l'HH-60 Pave Hawk.\nStoria.\nLa serie Paveway fu sviluppata dalla Texas Instruments nel 1964. Il programma fu svolto in poco tempo e con buoni risultati. Il primo test fu con una M117 come testata, in aprile 1965. Prototipi vennero usati nella Guerra del Vietnam dal 1968.\nI primi disegni dal punto di vista aerodinamico furono di Richard H. Johnson.\nNel gennaio 1967 la US Air Force autorizz\u00f2 il Project 3169 dando il contratto di fornitura alla TI per ridisegnare la M117, per l'uso in Vietnam. Il programma fu diretto dal Guided Bomb Program Office presso la Wright-Patterson Air Force Base e i test a novembre presso la Eglin Air Force Base sotto la direzione della Pave Way Task Force.\nAl tempo il programma aveva tre divisioni:\nLa Paveway 2 fu 4, 5 volte pi\u00f9 costosa della 1.\nLa serie Paveway include:\nNumerazione.\nData la notevole quantit\u00e0 di tipi diversi di bombe vi \u00e8 possibilit\u00e0 di confusione nel citare le 'Paveway X'. La numerazione include:\nMarchio registrato.\nLa Lockheed Martin e la Raytheon competono sul mercato delle forniture di bombe a guida laser alla United States Air Force e quello mondiale. La Raytheon rivendica l'esclusivo diritto di utilizzare \"Paveway\" come marchio registrato, ma la Lockheed Martin dichiara che \"Paveway\" \u00e8 ormai un termine generico nell'industria della difesa e si \u00e8 opposta alla registrazione del marchio da parte della rivale. Il 27 settembre 2011 l'United States Patent and Trademark Office (USPTO), l'organismo amministrativo incaricato di rilasciare i brevetti ed i marchi depositati negli Stati Uniti d'America, ha stabilito che \"Paveway\" \u00e8 un termine generico negli Stati Uniti, valido quindi per tutti i tipi di bombe a guida laser."}
{"id": "571457", "revid": "729019", "url": "https://it.wikipedia.org/wiki?curid=571457", "title": "AGM-130", "text": "Le AGM-130 sono bombe guidate statunitensi, con la particolarit\u00e0 di avere un motore a razzo a poppa, quello dello AGM-45 Shrike, per avere una maggiore gittata specie a bassa quota. Gli Stati Uniti ne sono l'unico utilizzatore.\nCaratteristiche.\nL'AGM-130 \u00e8 essenzialmente una versione potenziata della bomba GBU-15 dotata di un motore a razzo, che permette cos\u00ec al lanciatore di sganciarle al riparo da eventuali difese antiaereo. Un F-15E ne pu\u00f2 portare due.\nIl missile utilizza il sistema di navigazione INS (Inertial navigation system), sistema di navigazione inerziale, aiutato dal sistema di navigazione GPS. L'obbiettivo pu\u00f2 essere cambiato anche col missile in volo, la testa del missile fornisce un'immagine visiva dell'obbiettivo all'aereo attraverso l'AXQ-14 data link consentendo al controller di orientare il missile sull'obbiettivo. Il missile pu\u00f2 cambiare anche in volo l'obbiettivo, semplicemente guidandolo verso il nuovo target. Il controllo pu\u00f2 essere interrotto in qualsiasi momento, consentendo al missile di dirigersi da solo al bersaglio. L'AGM-130 \u00e8 estremamente accurato ed \u00e8 concepito per essere usato contro obbiettivi di grande valore che si muovono lentamente o sono fissi.\nIl GBU-15 \u00e8 un'arma modulare e l'AGM-130 continua con questo concetto. Consiste in una telecamera CCD o un vettore a focale piana con ricerca termografia ad infrarossi come testa, un altimetro radar, ali, strakes, la testa esplosiva di una bomba Mark 84 o di una BLU-109, una sezione di controllo, un'unit\u00e0 di collegamento dati e un motore a razzo. L'AGM-130 necessita di un piccolo supporto di terra e ci\u00f2 ne permette lo stoccaggio anche in basi di fortuna. Il sostegno e la manutenzione richiesta possono essere fornite da apparecchiature di supporto mobile, e la capacit\u00e0 di manutenzione \u00e8 di livello intermedio.\nLo sviluppo dell AGM-130A inizi\u00f2 nel 1984 come un miglioramento del GBU-15; la prima unit\u00e0 divenne operativa nel 1994. L'USAF inizialmente aveva programmato di acquistarne pi\u00f9 di 4.000 inizialmente, queste furono poi ridotte a 2.300 unit\u00e0 e nel 1995 furono ulteriormente ridotte a 502. Lo sviluppo del AGM-130 \u00e8 costato 192 milioni di dollari, non includendo l'ulteriori 11 milioni per l'AGM-130C. Il costo unitario dell'arma stimato \u00e8 di circa 884.279 dollari.\nVarianti.\nL'aggiornamento dell'arma a AGM-130 Mid-Course Guidance (MCG), impiega un migliore sistema di posizionamento globale e il sistema di navigazione inerziale. Questo permette all'arma di essere usata con meno input dall'aereo di lancio, liberando il pilota e il sistema di controllo del missile per altri compiti. L'arma divenne operativa nel 1998 quando due F-15E del 335\u00ba e 336\u00ba squadrone di volo della Seymour Johnson Air Force Base in Nord Carolina, lo spararono.\nL'AGM-130LW (lightweight) \u00e8 stato progettato per essere usato da un aereo monoposto come l'F-16C/D. Esso ha inoltre la capacit\u00e0 del sistema di posizione globale e del sistema di navigazione inerziale ed ha una testata esplosiva pi\u00f9 piccola e meno potente che consente un controllo migliore sui suoi danni collaterali.\nL'AGM-130C utilizza una testata esplosiva penetrativa di 2,000-pound per essere usato contro gli obbiettivi pi\u00f9 resistenti; \u00e8 stato sviluppato ma non \u00e8 mai stato messo in servizio.\nL'Autonomous AGM-130 \u00e8 un'arma proposta per integrare un radar a ricerca laser (LADAR) eliminando la necessit\u00e0 per l'arma di essere guidata verso il bersaglio. L'interfaccia dell aeromobile sarebbe basata sull'interfaccia JDAM; l'uso della ricerca automatica ridurrebbe di molto le esigenze di pianificazione di missione e del carico di lavoro degli equipaggi. L'eliminazione del datalink ridurrebbe anche la predisposizione alle contromisure.\nImpiego operativo.\nL'AGM-130 \u00e8 stata l'arma utilizzata nell'aprile 1999 dalla NATO per colpire il ponte ferroviario di Grdelica, in Serbia, durante la guerra del Kosovo."}
{"id": "571463", "revid": "984922", "url": "https://it.wikipedia.org/wiki?curid=571463", "title": ".kz", "text": ".kz \u00e8 il dominio di primo livello nazionale (ccTLD) assegnato al Kazakistan; la registrazione \u00e8 permessa liberamente a chiunque."}
{"id": "571464", "revid": "174925", "url": "https://it.wikipedia.org/wiki?curid=571464", "title": "Feradach Dath\u00ed", "text": ""}
{"id": "571472", "revid": "117723333", "url": "https://it.wikipedia.org/wiki?curid=571472", "title": "Tasseomanzia", "text": "La tasseomanzia \u00e8 una pratica divinatoria. In origine il termine indicava l'interpretazione dei fondi di t\u00e8, derivando dal francese \"tasse\" (coppa, tazza), a sua volta dall'arabo \"tassa\". Si diffuse in Europa nella met\u00e0 del XVII secolo, a seguito dell'introduzione della bevanda dalla Cina. In senso pi\u00f9 generale indica la divinazione basata sui fondi lasciati da bevande quale t\u00e8, caff\u00e8 ed anche vino rosso. \nIl concetto alla base di questo sistema di divinazione era gi\u00e0 presente in Europa, giacch\u00e9 gi\u00e0 dagli antichi Romani si praticava l'oinomanzia, cio\u00e8 la lettura dei fondi lasciati dal vino in una coppa, e gli indovini medievali ricorrevano spesso alla ceromanzia, vale a dire lo studio e l'interpretazione delle forme generate dalla cera calda versata in una coppa di acqua fredda. La nuova pratica richiedeva per\u00f2, a dispetto delle altre due, che si sapesse preparare il t\u00e8 per la lettura e che si avesse la padronanza assoluta delle svariate forme che le foglie potevano lasciare. Il risultato fu che questo sistema divinatorio si diffuse prima nei salotti bene, e poi in mezzo al popolo.\nProcedura.\nI metodi per leggere le foglie di t\u00e8 variano di poco nei dettagli, ma la procedura di base \u00e8 comune a tutte.\nIl t\u00e8, la cui variet\u00e0 ideale sarebbe quella scura, cinese o indiana, viene preparato usando le foglie sciolte, e versato in una tazza chiara, ovviamente senza usare il colino.\nLa persona che vuole conoscere l'avvenire tramite questa forma divinatoria deve bere il t\u00e8, lasciando in fondo un po' di liquido e tutte le foglie. Dopo aver girato per tre volte la tazza in senso orario, la si capovolge su un piattino, dandole tre leggeri colpetti in modo che ne cadano il pi\u00f9 possibile. Quindi l'indovino solleva la tazza, esaminando la forma tracciata dalle foglie sul fondo e sulle pareti.\nPi\u00f9 la forma \u00e8 vicina al bordo della tazza, prima si avverer\u00e0; se la figura \u00e8 sul fondo, si avverer\u00e0 in un futuro abbastanza lontano.\nSignificato delle forme.\nEcco un elenco di significati che possono assumere le foglie nelle loro forme."}
{"id": "571473", "revid": "2095889", "url": "https://it.wikipedia.org/wiki?curid=571473", "title": "Operatore di trasporto multimodale", "text": "L'operatore di trasporto multimodale, sigla OTM, \u00e8 una figura professionale del campo dei trasporti, al pari dello spedizioniere o del doganalista.\nIn origine per ciascun tipo di trasporto (marittimo, aereo, ferroviario ecc.) veniva emesso uno specifico documento utilizzabile esclusivamente per merci caricate sul mezzo relativo (nave, aeromobile, treno ecc.) ed avente caratteristiche e regolamentazione spiccatamente differenziate.\nOgnuno di questi documenti, tuttora utilizzati, fornisce informazioni necessarie per il movimento delle merci, svolge funzione di ricevuta, di prova del contratto di trasporto e, in alcuni casi (polizza di carico, delivery order) funge anche da documento rappresentativo delle merci.\nIn questi ultimi tempi si sono largamente sviluppati i trasporti mediante unit\u00e0 di carico (container) che utilizzano pi\u00f9 mezzi di trasporto in successione. Questo tipo di trasporto viene denominato combinato o meglio, se i mezzi diversi sono pi\u00f9 di due, multimodale.\nCon i vecchi criteri questo tipo di trasporto avrebbe richiesto da parte di ciascun vettore responsabile per la tratta di competenza l'emissione di un documento differente per ogni tipo di mezzo su cui le merci viaggiavano. \nPer un singolo carico si avevano quindi pi\u00f9 responsabili (soggetti a regolamentazioni diverse) con grave pregiudizio della snellezza della spedizione e dell'accertamento di eventuali responsabilit\u00e0 in caso di danno.\nLa Camera di Commercio Internazionale (CCI), allo scopo di ovviare a questi inconvenienti, ha promosso la formulazione di un nuovo tipo di documento, chiamato dapprima \"Documento di trasporto combinato\" e successivamente \"Documento di trasporto multimodale\".\nQuesto documento copre tutto il tragitto della merce dalla partenza all'arrivo ed \u00e8 impegnativo per tutti i partecipanti al trasporto.\nLa relativa regolamentazione \u00e8 contenuta nella brochure della CCI n. 481. \n\u00c8 stata cos\u00ec creata la figura dell'operatore di trasporto multimodale (O.T.M.) intendendo per tale il soggetto che prende in carico una determinata merce in un determinato luogo (anche diverso da un porto, aeroporto o stazione ferroviaria) impegnandosi a trasportarla al luogo di destinazione (che anch'esso pu\u00f2 non coincidere con porti, aeroporti o stazioni).\nL'O.T.M., sia che esegua il trasporto con propri mezzi, sia che provveda a farlo eseguire da altri, \u00e8 garante della buona esecuzione del trasporto e responsabile di ogni perdita o danno che le merci subiscano dal momento della presa in carico fino a quello della consegna.\nL'O.T.M. emette un documento di trasporto onnicomprensivo che pu\u00f2 essere in forma negoziabile (all'ordine o al portatore) oppure non negoziabile (nominativo)."}
{"id": "571474", "revid": "330019", "url": "https://it.wikipedia.org/wiki?curid=571474", "title": "Dal Verme", "text": "La famiglia Dal Verme \u00e8 una famiglia nobile italiana, originaria di Verona e stabilitasi a Bobbio, Milano, Piacenza e Voghera.\nStoria.\nLa famiglia discende da un Verme (\"Vermis\"), abitante della zona di Porta San Zeno di Verona, attestato nel 1174. Nei decenni successivi sono citati i \"filii de Vermo\", identificabili con Nicola, Jacobino, Gambarino e, forse, Giovanni (\"Johannis\"). Il primo esponente di rilievo, cui si deve l'affermazione sociale e politica della famiglia, fu proprio Nicola: esperto di diritto, fu impegnato in varie magistrature comunali uscendo indenne dal periodo ezzeliniano.\nA Verona e in altre citt\u00e0 ebbero altre importanti cariche (podest\u00e0, capitano del popolo e governatore), fino al XIV secolo con Nicola e Pietro, questi figlio del primo, e a partire da Luchino, figlio di Pietro, cominciarono anche l'attivit\u00e0 di condottieri al servizio inizialmente dei Visconti e della Repubblica di Venezia. Jacopo, figlio di Luchino, signore di Sanguinetto, dal 1379 fu anch'egli al servizio dei Visconti. Cominci\u00f2 ad acquisire feudi nel territorio di Bobbio (Borgonovo Val Tidone, Pecorara, Pianello Val Tidone, Rocca d'Olgisio, Romagnese, Ruino, Trebecco e Zavattarello), nucleo della futura grande signoria della casata e nel 1387 fu nominato dai Visconti feudatario di Bobbio. Suo figlio Luigi fu conte di Bobbio, Sanguinetto e Voghera e signore di Castel San Giovanni, Valsassina ed altri feudi. Il figlio di Luigi, Pietro, fu anch'egli generale dell'esercito milanese sotto gli Sforza, ma nel 1485 fu assassinato, nell'ambito dei torbidi che portarono al potere Ludovico il Moro, il quale, avversario della famiglia per la sua fedelt\u00e0 ai precedenti duchi, confisc\u00f2 loro tutti i feudi, nonostante le proteste di Taddeo, fratello superstite di Pietro. Non meglio and\u00f2 sotto i francesi che sostituirono gli Sforza; solo i figli di Taddeo, Marcantonio e Federico, rientrati nelle grazie degli Sforza, ebbero la conferma dei feudi (tranne Castel San Giovanni, passato nel frattempo ai duchi di Parma e Piacenza).\nNel 1516 si form\u00f2 il marchesato di Bobbio, che univa i feudi con le contee di Tortona e le terre della signoria dei Malaspina e nel 1530 i feudi di Bobbio e Voghera furono divisi tra i due fratelli e la famiglia si divise in due linee principali:\nNel 1743 si formarono le province di Bobbio, Tortona e Voghera, che passarono sotto i Savoia. La provincia di Bobbio comprendeva i mandamenti di Bobbio, Varzi e Zavattarello. Nel 1770 il marchesato di Bobbio, ormai superato, venne abolito. Nel periodo napoleonico Bobbio divenne \"arrondissement\" del Dipartimento di Genova inglobando il mandamento di Ottone. Nel 1805 i Dal Verme vendettero il castello a Paolo Della Cella, insieme al titolo di marchese. L'immobile passer\u00e0 poi ai Piccinini e nel 1956 alla Repubblica Italiana. Nel 1815 Bobbio ritorn\u00f2 ad essere provincia compresa nella Divisione di Genova fino al 1861, quando con l'Unit\u00e0 d'Italia vi fu un ordinamento amministrativo e venne posta nella nuova provincia di Pavia divenendone Circondario di Bobbio fino al 1923, quando venne smembrato e diviso fra le province di Genova, Pavia e Piacenza.\nAlbero genealogico.\nDi seguito \u00e8 riportato l'albero genealogico della famiglia Dal Verme dal capostipite Verme (anticamente \"Vermis\", da cui il nome della casata), deceduto nel 1174, al XIX secolo, secondo una ricostruzione del genealogista Pompeo Litta:"}
{"id": "571475", "revid": "729019", "url": "https://it.wikipedia.org/wiki?curid=571475", "title": "AGM-142 Have Nap", "text": "L'AGM-142 Have Nap \u00e8 la denominazione statunitense del missile aria-superficie israeliano anche noto come Popeye. Questi missili, venduti anche all'USAF come arma a medio raggio, sono ultimamente prodotti anche nella versione con turbogetto, seguendo l'indirizzo dell'AS-18, e si sospetta che possano trasportare anche testate nucleari.\nProgettazione.\nIl missile AGM-142 \u00e8 frutto di una joint venture tra la Lockheed Martin e la compagnia israeliana Rafael Advanced Defense Systems Ltd. L'arma \u00e8 stata progettata per l'attacco di precisione da distanza di sicurezza. Il missile \u00e8 spinto da un motore a razzo a stadio singolo, ha un sistema di guida inerziale, e durante la fase finale dell'attacco pu\u00f2 essere guidato dal pilota via datalink, via TV o immagine IR, a seconda del modello del missile. Non \u00e8 necessario che l'aereo rimanga in zona, visto che il controllo del missile pu\u00f2 essere passato ad un'altra piattaforma. Infine il missile pu\u00f2 essere equipaggiato con due tipi di testate, una da 340\u00a0kg esplosiva e una da 360\u00a0kg progettata per penetrare il bersaglio.\nDispiegamento.\nL'aviazione militare israeliana utilizza questo missile fin dal 1985, mentre gli USA ne hanno ordinati 154 nel 1989 e successivamente, nel 1996, altri 54. La Royal Australian Air Force ne ha acquistato un certo quantitativo negli anni '90 per utilizzarli con l'F-111, ma a causa di problemi imprevisti nell'adattarli al bombardiere, si \u00e8 previsto un loro utilizzo non prima del 2006. Infine anche la Turchia lo utilizza per i suoi F-4 2020 Terminator."}
{"id": "571476", "revid": "729019", "url": "https://it.wikipedia.org/wiki?curid=571476", "title": "Opher", "text": "Opher \u00e8 un sistema d'arma israeliano in grado di trasformare bombe a caduta libera in bombe guidate. A differenza del sistema di guida utilizzato su altre bombe come quelle a guida laser che richiedono un puntamento del bersaglio, le bombe con il sistema Opher sono dotate di una autoguida che utilizza un sensore ad immagine termica che le trasforma in armi \"fire and forget\" in termini militari inglesi.\nL'Aeronautica Militare ha acquisito alcuni di questi kit e con le bombe risultanti equipaggio gli AMX, che non sono in grado di impiegare bombe a guida laser, non avendone il relativo sistema di puntamento."}
{"id": "571477", "revid": "729019", "url": "https://it.wikipedia.org/wiki?curid=571477", "title": "Apache (missile)", "text": "LApache \u00e8 un missile da crociera antipista subsonico aviolanciato, di origine francese, commercializzato dal consorzio europeo MBDA.\nCaratteristiche.\nL'Apache \u00e8 la base da cui si \u00e8 partiti per la realizzazione dello Storm Shadow, aerodinamicamente i due missili infatti sono molto simili.\nDal punto di vista tecnico le differenze sono pi\u00f9 evidenti, l'Apache per assolvere al suo ruolo antipista ha una testata composta da 10 submunizioni Kriss da 50\u00a0kg, tali submunizioni vengono disperse uniformemente dal missile sulla pista rendendola inutilizzabile, l'Apache risulta chiaramente efficace anche contro normali arterie di comunicazione aventi importanza strategica come le autostrade.\nAnche il sistema di guida differisce in parte dallo Storm Shadow, rimane molto sofisticato, basato su sistemi INS, GPS, TERPROM e su un radar millimetrico Prom\u00e9th\u00e9e.\nLa submunizione Kriss.\nLe submunizioni Kriss si possono considerare delle vere e proprie armi a s\u00e9 stanti. Una volta che l'Apache le ha rilasciate queste si dirigono verso terra tramite un piccolo paracadute, ad una certa quota un motore a razzo Bayern-Chemie Protac le accelera fino ad una velocit\u00e0 di 400 metri al secondo facendole penetrare nel terreno. Una spoletta ritardata le fa successivamente esplodere riempiendo la pista di grossi crateri.\nStoria.\nLa Francia ha ricevuto 100 Apache tra il 2001 e il 2004."}
{"id": "571478", "revid": "729019", "url": "https://it.wikipedia.org/wiki?curid=571478", "title": "Skyshark", "text": "Gli Skyshark erano una famiglia di bombe a grappolo guidate sviluppate dal consorzio italiano CASMU (Consorzio Armamenti Spendibili Multi Uso) comprendendo l'Aeritalia e la Snia BPD., che consistevano in grandi contenitori che, una volta sganciati, volavano per un tragitto preordinato e poi aprivano il vano di carico rilasciando grandi quantit\u00e0 di submunizioni.\nI voli di prova iniziarono nel 1988. Il raggio d'azione della versione priva di propulsore era compreso tra 6 e 12 km, mentre la versione munita di un motore a razzo poteva raggiungere i 20-25 km. Il carico bellico previsto era di 750 kg con una velocit\u00e0 massima di Mach 0,8.\nLo Skyshark, negli anni 80 era pi\u00f9 o meno al livello del missile francese MBDA Apache, e in generale cercava di risolvere il problema che gli aerei avevano con le spezzoniere MW-1 (applicate sul Panavia Tornado), ovvero la necessit\u00e0 di sorvolare il bersaglio. Prima planante, poi venne studiato con motore a razzo per aumentare la gittata ed essere utilizzabile anche a basse quote. Poi si ipotizz\u00f2 un modello con turbogetto, ed infine una versione con profilo stealth, ma nonostante tutti questi studi esso non ebbe futuro, abbandonato dall'Aeronautica Militare e ignorato da aviazioni estere, finch\u00e9 non se ne sent\u00ec pi\u00f9 parlare dalla met\u00e0 anni '90."}
{"id": "571479", "revid": "6923", "url": "https://it.wikipedia.org/wiki?curid=571479", "title": "HOBOS", "text": " \nLHOBOS (\"Homing Bomb System\") era un sistema a guida televisiva statunitense in grado di trasformare bombe a caduta libera in bombe guidate. Ampiamente usato negli anni settanta, il sistema d'arma risultante aveva un peso di circa 1000\u00a0kg."}
{"id": "571481", "revid": "984922", "url": "https://it.wikipedia.org/wiki?curid=571481", "title": ".lb", "text": ".lb \u00e8 il dominio di primo livello nazionale (ccTLD) assegnato al Libano."}
{"id": "571482", "revid": "729019", "url": "https://it.wikipedia.org/wiki?curid=571482", "title": "RIM-161 Standard Missile 3", "text": "Gli Standard Missile 3 (SM-3) sono gli ultimi derivati dalla famiglia di missili superficie-aria a bordo di navi statunitensi nata negli anni 1960. Essi sono soprattutto missili antimissili balistici, con gittata elevata e una testata cinetica ad autoguida. L'intercettazione avviene nella fase di volo intermedia del missile bersaglio, quando si trova ancora nell'esoatmosfera.\nBibliografia.\nCristiano Martorella, \"Giappone, il ruolo del missile antibalistico SM-3\", \"Panorama Difesa\", n. 371, anno XXXVI, febbraio 2018, pp. 62-67. "}
{"id": "571483", "revid": "117296918", "url": "https://it.wikipedia.org/wiki?curid=571483", "title": "Moda gotica", "text": "La moda gotica o moda goth, talvolta chiamata impropriamente moda dark in Italia, \u00e8 un termine che sta ad indicare vari tipi di abbigliamento e di stili estetici che caratterizzano le diverse categorie del movimento gotico. La caratteristica che accomuna tutte le varie sottocategorie di moda goth \u00e8 la tendenza ad usare il colore nero. Questo abbigliamento \u00e8 stereotipato come \"dark\", oscuro, a volte morboso, erotico o esageratamente enfatizzato, quasi camp. La tipica moda gotica include dettagli come lo smalto nero, rossetto nero, i vestiti neri, collane, ciondoli e anelli argentati e non dorati, borchie, croci, trucco e capelli neri, piercing e catene.\nIn alcune categorie di moda gotica, buone quantit\u00e0 di accessori sono ispirati alla moda vittoriana.\nLa moda gotica come estensione di pi\u00f9 identit\u00e0.\nLa moda gotica comprende vari tipi di mode che sono l'espressione di identit\u00e0 delle diverse categorie dei movimenti gotici, ognuno di essi correlati a determinati generi musicali e attitudini relative.\nTra i primi movimenti socio-musicali a cui venne affibbiata l'etichetta di \"gotico\" ci fu quello derivato dal movimento punk negli anni'80.\nIn quel caso il termine \"gothic\" fu un caso, infatti la parola venne usata da Ian Astbury per descrivere Andi Sex Gang cantante degli inglesi Sex Gang Children come un \"gothic pixie\" in virt\u00f9 del modo in cui ballava e si muoveva. In seguito molte riviste musicali come New Musical Express e Sounds colsero l'attimo e iniziarono ad usare il termine per indicare quel determinato genere musicale relativo a quel particolare movimento sociale che, derivando dal punk, faceva rimanere intatta la sua attitudine di protesta contro la societ\u00e0.Successivamente il termine gothic inizi\u00f2 ad avere anche una connotazione \"descrittiva\", e nacquero altri movimenti socio-musicali diversi da quello inglese, descritti come \"gotici\" non pi\u00f9 per semplice caso, bens\u00ec per il fatto che si basavano sulle caratteristiche della letteratura gotica sia a livello di tematiche, sia di attitudine che di generi musicali.\nI diversi tipi di moda gotica.\n\"Gothic punk\" ispirato alla corrente musicale \" gothic/post punk \" inglese.\nIl post-punk e la moda derivata da esso \u00e8 stata un'importante ispirazione per la moda gotica. Infatti \u00e8 l'unica influenza, insieme a quella \"batcave\" (termine derivante dall'omonimo locale Batcave), ad essere riferita al movimento originale punk.\nIl dettaglio pi\u00f9 risaltante e tipicamente d'origine \u00e8 la pettinatura: il cranio viene tutto o parzialmente rasato, i capelli colorati o decolorati (spesso con colori insoliti) e la lacca \u00e8 fortemente usata, date le forme verticali delle acconciature.\nIndumenti come gonne tagliate, calze a rete strappate, accessori come manette, piercing e catene sono associati alla libert\u00e0 sessuale ripresa dal tema punk, cos\u00ec come il gusto della provocazione, enfatizzato da un trucco pesante ed incisivo. La volont\u00e0 di distinguersi in una societ\u00e0 giudicata troppo conformista si traduce in dei codici d'abbigliamento opposti a quelli utilizzati normalmente. I gioielli sono argentati e non dorati; gli abiti sono strappati, lacerati ed arricchiti da dettagli come spille, ricami, pezze o toppe. Alcuni capi sono molto strutturati, come ad esempio i pantaloni con numerosi lacci, inserti metallici, cerniere. La maggior parte dei vestiti sono fabbricati in casa, spesso dalla persona che li indossa.\nLe scarpe sono degli stivaletti o anfibi voluminosi e colorati, specialmente Dr. Martens, in opposizione quelle classiche e discrete.\nCon il successo dei The Cure e dei Siouxsie and the Banshees, questo tipo di moda gotica comincia a diventare uno stile autonomo, anche grazie al Batcave, un locale considerato il punto d'incontro per eccellenza dei primi goth. Inizialmente viene considerato uno stile sobrio, dato che prevede un accentuato uso del colore nero, senza gli eccessi che sarebbero nati poco tempo dopo. Predominano le linee orizzontali ed ordinate che contrastano con le calze a rete strappate portate sia sulle gambe che sulle braccia.\nContaminazione \"goth-post punk\" col \"glam rock\" ed evoluzione \"goth'n roll\".\nLo stile \" gothic-post punk \" viene ulteriormente rinvigorito dalle influenze del glam rock che introduce elementi legati all'androginia: il trucco e le gonne per gli uomini, abiti maschili come gessati, gilet, o pantaloni dal taglio maschile, per le donne. Le stesse influenze glam rock apportano una teatralit\u00e0 del trucco e spingendo all'uso di accessori esuberanti.\n\"Romantic goth\" che si rif\u00e0 al filone musicale ispirato alla \"letteratura gotica\".\n La musica \u00e8 contraddistinta da una voce femminile soave, solitamente d'opera e da un notevole utilizzo di archi e di altri strumenti classici che creano un contrasto tra atmosfere dolci, sognanti ma allo stesso tempo oscure, quasi come stare ad indicare un'inquietudine interiore. Una musica caratterizzata da temi romantici, passionali, ma anche macabri, fantastici, malinconici ed intimisti (Dargaard, Ataraxia, Dark Sanctuary...).\nE sono proprio molte di queste cantanti che con il loro \"look\"molto curato e raffinato Un modo di apparire talvolta quasi complicato che vorrebbe mettere in risalto la delicatezza e profondit\u00e0 d'animo, la passione e l'inquietudine interiore che questo tipo di musica vuol far percepire.\nModa \"Romantic Goth\" femminile.\nPer rendere l'idea questo abbigliamento prende ispirazione da riferimenti ed influenze storico-culturali, soprattutto dal periodo romantico del XIX secolo, in particolare dall'et\u00e0 vittoriana e dalla moda vittoriana. \u00c8 uno stile molto elegante e barocco che introduce l'uso dei lacci e di meccanismi complicati per la vestizione, come corsetti o vestiti multistrato. Molte varianti della moda gotica ricorrono ad alcuni lati di questo stile classico. Il colore predominante \u00e8 sicuramente il nero, ma anche il bordeaux, il viola, il grigio, il bianco e il blu sono in voga.\nNel caso della moda vittoriana, le gonne e i corsetti (specie per i goth che praticano il tightlacing) hanno un peso particolare; le gonne, sono ampie, stratificate, lunghe, a volte addirittura fino a terra e terminano spesso in una serie di merletti e pizzi o crinolina. Alla gonna questo stile pu\u00f2 abbinare un corsetto oppure uno stringivita, anch'esso munito di vistosi merletti, oppure delle camicie molto castigate ma allo stesso tempo scollate o addirittura a rete, cos\u00ec come le calze tipicamente abbinate. Le scarpe possono essere classici stivali goth, ma anche stivaletti con chiusura a laccio, tipici dell'epoca vittoriana e dei primi del Novecento come scarpe da can-can; oppure ancora, calzature Demonia.\nOltre che all'et\u00e0 vittoriana, si trovano a volte pure riferimenti al medioevali e rinascimentali. Gli elementi di fondo sono quelli della moda vittoriana, ma con un uso pi\u00f9 massiccio del metallo ed un uso meno castigato e netto dei colori. Altri dettagli comuni sono pressoch\u00e9 impossibili da definire, dato che gli stili si compenetrano, unendo Medioevo, epoca vittoriana e Rinascimento in un tutt'uno, creando una serie di anacronismi e derivazioni storiche di difficile definibilit\u00e0. Da menzionare, tra tutti, c'\u00e8 il cosiddetto \"mopey goth\", uno stile molto stravagante del \"romantic goth\" medievale, facilmente riconoscibile dalle grandi camicie con gale e fronzoli per gli uomini e lunghi vestiti per le donne, un trucco elaborato e degli accessori che sfiorano il camp e il ridicolo.\nModa \"Romantic Goth\" maschile.\nPer l'uomo, ci sono tre prototipi rilevanti nell'ambito di questa scena \"gothic\": elegant goth, goth metal e vampire goth.\nPrimo prototipo: moda \"elegant goth\".\nIl primo \u00e8 quello dandy, corretto e rivisto in chiave goth: cappotti e mantelli, magrissimo, viso pallido e occhi truccati con matita nera, camicia come con dei drappelli come quelle vestite da Lord Byron, possono rendere l'idea.\nTerzo prototipo: il \"Vampire Goth\".\nNella letteratura gotica un tema molto rilevante \u00e8 quello del vampiro (sviluppato e reso famoso nel romanzo di Bram Stoker).\nIn questo sottogenere quindi l'influenza deriva sempre dalla letteratura gotica, ma la musica si sposta dal gothic con voce femminile. \nLa moda maschile si pu\u00f2 dire che \u00e8 una fusione tra i primi due prototipi del \"romatic goth\" con l'aggiunta di elementi come un fondotinta bianco, ampi mantelli, lenti a contatto di colori non naturali, protesi dentarie e molti elementi di pelle nera o latex.\nQuesto stile fa un uso parsimonioso del colore: oltre al nero infatti si trovano quasi soltanto dettagli viola, bianchi o rosso scarlatto, in riferimento alla morte, questi stessi elementi sono condivisi, anche per la moda femminile, ad eccezione (ma non sempre) degli ampi mantelli e con l'uso frequente di abiti neri lunghi fino alle caviglie.\nOltre al vampiro, altre figure rilevanti come fonte d'ispirazione, sono fate e angeli. Comuni sono infatti diademi o ali, usate come accessorio. Possono essere di tutti i colori, anche se sono spesso nere.\n\"Goth Esoteric\".\n\u00c8 una moda che si ispira a tutto quel tipo di musica che \u00e8 caratterizzato da atmosfere oscure, misteriose, horrorifiche con temi incentrati sul paranormale, e che, a volte, si rifanno a religioni neopagane come la wicca.La maggior parte di questa corrente musicale \u00e8 formata da artisti in ambito (come Dark ambient (come i Nox Arcana).\nPer fare un esempio della moda femminile basta immaginare la figura di Morticia celebre personaggio della famiglia Addams.\n\"Fetish goth\".\nIl \"fetish goth\" \u00e8 uno stile basato sull'estetica feticista e BDSM, oltre che su quella goth. L'ispirazione maggiore deriva dalla scena goth tedesca: gruppi come Lacrimosa sono stati tra i primi a mettere in risalto elementi fetish (1990). Elementi che sono aumentati nel 1994 con Anne Nurmi, fidanzata di Tilo Wolf. Alcuni \"fetish goth\" praticano BDSM ma la maggior parte utilizza accessori e capi fetish soltanto come moda e/o fattore estetico. Nell'abbigliamento prevalgono sicuramente capi in PVC, gomma, latex, tutti materiali che aderiscono come una seconda pelle. Il colore \u00e8 quasi sempre nero, salvo per capi elaborati come corsetti, dove si possono trovare anche altri colori. Sono comuni accessori usati nel bondage, come frustini, flogger, manette, catene e lacci. Sono inoltre correnti piercing e tatuaggi.\nAltre caratteristiche distintive sono gli stivali e i guanti, anch'essi spesso in materiale aderente e lucido ed elementi in metallo, come borchie o collari, anche costrittivi. Una menzione a parte la merita l'uso del corsetto, in quest'ambito spesso riconducibile al tightlacing.\nSi osserva che i \"fetish goth\" ascoltano un tipo di musica goth molto oscuro, sensuale e con molti rimandi all'erotismo e alla passione (basta pensare ai Lacrimosa col video di Allein zu Zweit).\nEsistono per\u00f2 tipi di abbigliamento derivati da altri tipi di feticismo, poi modificati per via dell'unione alla moda gotica; ad esempio la moda burlesque, oppure costumi che caratterizzano un'occupazione precisa, come l'uniforme scolastica o la divisa da cameriera.\n\"Cybergoth\".\nMentre lo stile \"romantic goth\" \u00e8 improntato sulla storicit\u00e0 della moda, lo stile \"cybergoth\" o \"cyber-goth\" ha come tema principale, oltre a quello goth, quello della modernit\u00e0, del futurismo e della tecnologia, derivato dallo stile e musica cyber. Si ha un uso della plastica, unita al metallo, usata in una sorta di magliette-corazze e accessori. Il colore di sfondo \u00e8, come da tradizione, il nero ma sono comuni colori fluorescenti, che vengono usati soprattutto nei dettagli; colori che vanno dal giallo all'arancione, al rosso, al blu, al verde. L'abbigliamento \"cybergoth\" \u00e8 musicalmente influenzato dalla corrente industrial metal; riferimenti a queste sottoculture sono infatti numerosi, da magliette con inserti elettronici luminosi a dettagli in silicone fluorescente. Anche i capelli possono avere colori cangianti e/o fluorescenti, cos\u00ec come numerosi accessori, come i lightstick sotto forma di collane o bracciali, che al buio contribuiscono a creare coreografie d'impatto. Un altro materiale usato \u00e8 il vinile, sia per gli abiti che per extension per i capelli, con cui talvolta vengono creati dreadlocks multicolore.\nEsiste poi il sottogenere \"perky goth\", con cui si indica sia l'abbigliamento, che chi ne fa parte. I \"perky goth\" sono dei goth \"solari\", alcuni dicono iperattivi. Le loro fattezze estetiche sono pi\u00f9 o meno quelle \"cybergoth\" ma con pi\u00f9 sobriet\u00e0 di fondo. Il loro vestiario in genere comprende un dettaglio \"allegro\", spesso un accessorio, come uno zainetto a forma di pupazzo o un personaggio manga di peluche.\n\"Gothic Lolita\".\nIn Giappone, lo stilista giapponese Mana (ed anche chitarrista della gothic band nipponica Moi dix Mois) fuse\nelementi della moda \"romantic goth\" femminile con la moda Lolita: nacque cos\u00ec la moda gothic lolita.\nRispetto alla moda \"romantic goth\" viene data pi\u00f9 enfasi alle decorazioni con accessori che ricordano l'epoca vittoriana, gli ombrellini in pizzo, i guanti, i manicotti, ventagli, gioielli di argento, capelli tinti di vari colori e fondotinta bianco in modo da rendere molto pallidi visi. Inoltre viene enfatizzata anche l'aspetto pi\u00f9 \"infantile\" degli abiti, per le forme, per i ricami, le stampe e l'utilizzo di pizzi e fiocchi, anche se talvolta la componente infantile cede il posto ad una raffinatezza composta proprio per esaltare la duplice natura \"adulta e bambina\".\n\"Gothic Aristocrat\".\nLa moda Gothic Aristocrat \u00e8 un tipo di moda nato in Giappone dal musicista e stilista Mana per il suo marchio Moi-m\u00eame-Moiti\u00e9 fondendo la moda aristocratica e la moda gotica.\nLo stile del Gothic Aristocrat si basa sul concetto di androginia e a volte mira a comporre mise identiche sia per uomo che per donna. Solitamente si limita all'uso di colori come il nero, il bianco e toni scuri in generale (soprattutto del blu e viola, favoriti da Mana), fondando l'immagine sull'eleganza, sulla semplicit\u00e0 e sulla linearit\u00e0.\nSono ovviamente comuni accessori che ricordano uno stile aristocratico e in parte vittoriano, come cilindri e bombette, bastoni da passeggio eleganti, ombrelli particolari, cravatte. Gli abiti hanno un taglio classico, i cappotti, spesso lunghi fino ai piedi, hanno una forma lineare, ordinata, le gonne sono lunghe e larghe, spesso a pieghe, ma risultano compatte e sobrie. Nell'abbigliamento femminile sono talvolta comuni veri corsetti."}
{"id": "571484", "revid": "92920", "url": "https://it.wikipedia.org/wiki?curid=571484", "title": "Papamobile", "text": "Papamobile \u00e8 la denominazione corrente con la quale vengono indicati gli speciali autoveicoli appositamente realizzati per la mobilit\u00e0 del papa. Tutte le vetture utilizzate dal papa hanno attualmente la targa \"SCV 1\" (Stato della Citt\u00e0 del Vaticano - veicolo numero 1).\nSpesso la denominazione papamobile viene utilizzata in riferimento a tutte le vetture papali, ma, ad essere pi\u00f9 corretti, essa si riferisce solo alle vetture bianche utilizzate dal papa durante occasioni ufficiali; risultano pertanto escluse da questa dicitura le vetture donate ai pontefici, ma di cui non si servono concretamente, e le berline di rappresentanza. In questa voce sono trattate tutte queste tipologie di veicolo, ma vengono utilizzate diciture distinte.\nStoria.\nIl contesto storico.\nNegli anni in cui l'automobile iniziava a diffondersi, era nel suo vivo la questione romana, che vedeva i papi a partire da Pio IX in conflitto con lo Stato Italiano a seguito della presa di Roma, avvenuta nel 1870. Fino ai Patti lateranensi, che sancirono il reciproco riconoscimento tra il Regno d'Italia e la Santa Sede, con la nascita dello Stato della Citt\u00e0 del Vaticano, i papi restarono prigionieri volontari all'interno delle mura vaticane. Pertanto, non sussisteva alcuna necessit\u00e0 di utilizzo del nuovo mezzo di locomozione da parte dei pontefici, che si spostavano nei giardini a bordo di tradizionali carrozze.\nIl papa adotta l'automobile.\nLa prima vettura del papa risale al 1909 ed era una Itala 20/30, regalata a Pio X dall'arcivescovo di New York. Il pontefice, tuttavia, non se ne serv\u00ec mai per i propri spostamenti, avverso com'era all'utilizzo degli autoveicoli a motore. Neppure Benedetto XV si serv\u00ec mai di automobili.\nPerch\u00e9 un papa utilizzasse il nuovo mezzo di locomozione fu necessario attendere l'ascesa al soglio pontificio di Pio XI, pi\u00f9 sensibile alle nuove tecnologie. La sua prima vettura fu una Bianchi Tipo 15 che gli fu donata dall'Associazione delle Donne Cattoliche dell'Arcidiocesi di Milano nel 1925. A questa segu\u00ec una Tipo 20 regalata nel 1926 al pontefice direttamente dalla Bianchi. A queste due vetture ne succedettero diverse altre, in una vera e propria gara fra le case automobilistiche per aggiudicarsi il ruolo di fornitore pontificio di autoveicoli, cui il primo fu la Mercedes-Benz: la prima vettura papale della casa tedesca fu una 460 N\u00fcrburg limousine a passo lungo, prima di una lunga serie di Mercedes papali, che perdura ancora oggi (vedi Le \"papamobili\" attualmente in servizio). La vettura, a differenza di tutte le altre, che furono dei doni al pontefice, venne acquistata, sintomo del prestigio riconosciuto alla casa della stella a tre punte. La preferita di Pio XI, tuttavia, non era una Mercedes, ma una Graham-Paige 837: il papa, infatti, scelse proprio quest'auto per recarsi a celebrare la messa nella Basilica di San Giovanni in Laterano, un atto simbolico che rompeva la prigionia volontaria dei pontefici all'interno del Vaticano.\nDal 31 gennaio 1930, quando venne promulgato il \"Regolamento per la circolazione degli autoveicoli\" che istituiva il \"Registro veicoli vaticano\", le auto dei pontefici vennero dotate di targhe: fino a quel momento, infatti, quasi tutte non ne erano provviste; si sa con certezza, per\u00f2, che la \"Bianchi Tipo 15\" era immatricolata con la targa diplomatica italiana \"CD 404\". Le targhe riservate alle vetture dei pontefici (il cosiddetto \"Garage pontificio\" dell'Autoparco Vaticano) andavano dalla \"SCV 2\" alla \"SCV 9\", mentre la \"SCV 1\" veniva applicata loro solo nel momento in cui il papa doveva servirsene. Questa pratica, col tempo, \u00e8 andata perduta e le berline pontificie hanno iniziato a portare stabilmente la targa \"SCV 1\". Diversamente sarebbe andata con la nascita della papamobile.\nLa papamobile sostituisce la sedia gestatoria.\nPaolo VI inizi\u00f2, specie nel corso dei suoi viaggi internazionali, a non servirsi esclusivamente della tradizionale berlina di rappresentanza: spesso, infatti, si spostava a bordo di fuoristrada scoperti e autocarri, che permettevano una maggiore visibilit\u00e0 della sua persona da parte dei fedeli. Inoltre, a partire dal 1976, in alcune occasioni si mostr\u00f2 in piazza San Pietro a bordo di una Toyota Land Cruiser, utilizzata per la prima volta in occasione delle celebrazioni per il Giubileo. Per le grandi liturgie, invece, rimaneva in uso l'antica sedia gestatoria, sebbene privata del suo tradizionale seguito. Giovanni Paolo I era intenzionato ad abolire del tutto l'utilizzo della lettiga papale: riscontrando quindi (al pari del predecessore) il problema della propria visibilit\u00e0 da parte dei fedeli, fu costretto a reintrodurla. Il suo successore Giovanni Paolo II, ispirandosi a quanto fatto da Paolo VI, ovvi\u00f2 al problema sostituendo, di fatto, la sedia gestatoria con un'automobile, presto ribattezzata \"papamobile\" (termine tuttavia non gradito a papa Wojty\u0142a, che lo considerava poco decoroso): la prima auto a svolgere questo ruolo fu proprio la Land Cruiser di papa Montini, che era stata targata \"SCV 2\", riprendendo l'uso di assegnare alle vetture papali le targhe con numeri dal 2 al 9, quasi a sottolineare una diversa dignit\u00e0 della papamobile rispetto alla berlina di rappresentanza, che invece ormai portava stabilmente la targa numero 1.\nAlla Toyota si affianc\u00f2, a partire dal 1980, una FIAT 1107 Nuova Campagnola, targata \"SCV 3\" (vedi sezione dedicata).\nNei viaggi internazionali del papa, invece, si instaur\u00f2 l'usanza che fosse il Paese ospitante a fornire un veicolo al pontefice. In queste occasioni il ruolo di papamobile \u00e8 stato spesso ricoperto da autobus e autocarri modificati per l'occasione.\nLa papamobile dopo l'attentato a Giovanni Paolo II.\nLa storia della papamobile era per\u00f2 destinata a cambiare in seguito all'attentato a Giovanni Paolo II del 13 maggio 1981; in quell'occasione il papa si trovava a bordo della Campagnola. Questo evento tragico mise in evidenza l'inadeguatezza delle misure di sicurezza adottate per proteggere il papa, imponendo una revisione del concetto di papamobile: per le uscite fuori dal Vaticano, ove non fosse possibile regolare l'afflusso dei pellegrini con i metal detector, il papa ha iniziato a servirsi stabilmente di una vettura blindata, con una cabina posteriore realizzata in vetro antiproiettile. Su questo modello sono state allestite diverse vetture nel corso degli anni. In particolare, in questo periodo le papamobili \"ufficiali\" per le uscite fuori dal Vaticano sono state una Mercedes-Benz 230 G e una Land Rover 110. Nel corso dei viaggi internazionali queste vetture sono state spesso rimpiazzate da veicoli allestiti appositamente dai paesi ospitanti (vedi sezione dedicata).\nPer gli eventi in piazza San Pietro, essendo l'ingresso regolato dai metal detector, non era necessaria la blindatura, per cui il papa ha continuato a servirsi della Fiat Campagnola.\nNel 2002 la Mercedes 230 G e la Land Rover 110 sono state sostituite da una Mercedes-Benz ML 430, in servizio fino al 2012.\nLe berline pontificie nel pontificato di papa Francesco.\nCon l'avvento di Benedetto XVI non ci sono stati significativi cambiamenti nei garage vaticani. Non cos\u00ec \u00e8 stato con il successore, papa Francesco. Sin dai primissimi giorni il nuovo papa ha manifestato la volont\u00e0 di non servirsi delle tradizionali berline di rappresentanza, sostituite, in un primo momento, da una Volkswagen Phaeton di serie (ovvero senza emblemi n\u00e9 trono papale). Anche la berlina Volkswagen, tuttavia, \u00e8 stata presto sostituita da una ben pi\u00f9 modesta . Il 7 settembre 2013 un presbitero veronese, don Renzo Zocca, ha regalato al papa una Renault 4 del 1984 targata \"VR779684\".\nLe papamobili attualmente in servizio.\nOggi il papa si serve principalmente di due papamobili:\nA partire dal giugno del 2002 la pratica di assegnare alle papamobili le targhe dalla \"SCV 2\" alla \"SCV 9\" \u00e8 cessata, secondo il principio che qualsiasi auto utilizzata dal papa debba avere come numero di targa la sigla \"SCV 1\". La prima papamobile ad essere immatricolata con questa targa \u00e8 stata la Mercedes-Benz ML 430, entrata in servizio proprio nel giugno 2002. Nel caso in cui il papa debba servirsi di una vettura che non fa parte del parco veicoli vaticano, a questa viene applicata una coppia di targhe \"SCV 1\" che sono depositate presso gli uffici di motorizzazione del Vaticano per essere utilizzate qualora si presentasse questa evenienza.\nNormalmente per le grandi occasioni pubbliche il protocollo prevede l'utilizzo della papamobile blindata ufficiale. Questa viene imbarcata su aerei cargo o su appositi camion per essere trasportata prima dell'arrivo del papa sul luogo della visita. Esistono tuttavia delle altre papamobili utilizzate durante le visite oltremare che rimangono nel paese ospitante per essere riutilizzate in vista di future visite. Ogni veicolo prima di essere utilizzato dal papa viene sempre regolarmente ispezionato da un reparto speciale delle Guardie Svizzere.\nLe altre vetture del Vaticano.\nAlle vetture gi\u00e0 citate si aggiungono altri veicoli donati al pontefice, dei quali pu\u00f2 servirsi in contesti non ufficiali:\nVetture del passato.\nDi seguito un elenco di alcune vetture utilizzate dai pontefici nel passato (in \"corsivo\" le berline di rappresentanza, in grassetto le papamobili e berline \"ufficiali\", di propriet\u00e0 della Santa Sede):\nLa Fiat 1107 Nuova Campagnola.\nMerita un posto di rilievo fra le papamobili la FIAT 1107 Nuova Campagnola torpedo donata a Giovanni Paolo II dai dirigenti e dai lavoratori della FIAT il 13 aprile 1980, in occasione della visita del papa a Torino. La vettura, prelevata dalla catena di montaggio, fu allestita in appena una settimana e spedita in Vaticano. Qui venne sottoposta ad ulteriori modifiche, di minore entit\u00e0 rispetto a quelle effettuate a Torino, e il 12 maggio 1980 fu immatricolata nei registri vaticani con la targa \"SCV 3\". Venne utilizzata soprattutto per le celebrazioni e udienze generali in piazza San Pietro, affiancando in principio la Toyota Land Cruiser \"SCV 2\" di Paolo VI, per poi sostituirla definitivamente. Giovanni Paolo II, come si \u00e8 detto, si trovava proprio a bordo della Campagnola quando sub\u00ec l'attentato del 13 maggio 1981. La vettura, per volere del papa, rimase in servizio anche in seguito a questo evento, nonostante il parere contrario dei responsabili della sua sicurezza, in quanto consentiva un maggiore contatto con i fedeli. Nell'estate del 2004 la Campagnola fu ritargata: le targhe \"SCV 3\" lasciarono il posto alle nuove targhe \"SCV 1\", sul modello di quelle della berlina di rappresentanza. L'ultima apparizione pubblica della fuoristrada FIAT, durante il pontificato di Benedetto XVI, avvenne nel corso dell'udienza generale del 7 novembre 2007. In seguito a questa data la vettura \u00e8 rimasta nei locali dell'autoparco vaticano fino al 2012: a partire dal 16 ottobre di quell'anno, infatti, \u00e8 esposta all'interno del Padiglione delle Carrozze, nei Musei Vaticani.\nNel 2013 un'altra 1107 Nuova Campagnola ha prestato servizio come papamobile: si trattava di una vettura di serie, di colore beige, targata \"MI 08126E\", di propriet\u00e0 di un milanese residente a Lampedusa e da questi prestata per essere utilizzata in occasione della visita di papa Francesco nell'isola.\nLe vetture dismesse.\nLe papamobili e berline ufficiali, una volta dismesse, se non sono donate ad altri musei, vengono esposte nel Padiglione delle Carrozze, all'interno dei Musei Vaticani. Per quanto riguarda le vetture Mercedes-Benz, che sono sempre fornite in due esemplari identici, al termine del servizio un esemplare viene destinato al museo della casa, in base ad un accordo con la Santa Sede."}
{"id": "571485", "revid": "729019", "url": "https://it.wikipedia.org/wiki?curid=571485", "title": "RIM-162 ESSM", "text": "Gli RIM-162 Evolved SeaSparrow Missile (ESSM) sono missili antiaerei americani di ultima generazione, l'evoluzione del missile RIM-7 Sea Sparrow.\nDescrizione.\nHanno alette ripiegabili, propulsore da 25\u00a0cm, non pi\u00f9 20, di diametro, prestazioni potenziate e la possibilit\u00e0, nonostante il maggiore peso e diametro, di essere messi in 4 per ogni cella verticale capace di ospitare un Sea Sparrow, a causa del fatto che questo ha un'apertura alare di circa 1 metro. Sono un complemento alla difesa delle navi molto potente."}
{"id": "571496", "revid": "729019", "url": "https://it.wikipedia.org/wiki?curid=571496", "title": "BILL", "text": "BILL sono un tipo di missili anticarro prodotti dalla Bofors.\nCaratteristiche.\nHanno una gittata massima di circa 2000 metri, sono caratterizzati dall'avere una testata inclinata di 45 gradi dentro la cellula del missile, per consentire alla testata bellica di ridurre l'effetto protettivo dell'inclinazione delle corazze dei carri."}
{"id": "571497", "revid": "174925", "url": "https://it.wikipedia.org/wiki?curid=571497", "title": "Discendenza agnatica", "text": ""}
{"id": "571499", "revid": "79968", "url": "https://it.wikipedia.org/wiki?curid=571499", "title": ".li", "text": ".li \u00e8 il dominio di primo livello nazionale (ccTLD) assegnato al Liechtenstein.\n\u00c8 amministrato dall'Universit\u00e0 del Liechtenstein\ne la registrazione avviene tramite la fondazione svizzera SWITCH. La registrazione \u00e8 permessa liberamente a chiunque.\nA parte i domini del Liechtenstein, .li viene anche utilizzato:"}
{"id": "571500", "revid": "1305772", "url": "https://it.wikipedia.org/wiki?curid=571500", "title": "B4", "text": ""}
{"id": "571502", "revid": "6923", "url": "https://it.wikipedia.org/wiki?curid=571502", "title": "FOTT", "text": "Il programma FOTT americano \u00e8 inerente al successore del TOW (Follow-On Tow), ma finora non si \u00e8 concretizzato in nulla di operativo, data la mancanza di bersagli corazzati di ultima generazione e la eccellenza dei TOW di ultimi modelli.\nIl nuovo missile anticarro che avrebbe dovuto sostituire il BGM-71 TOW venne pensato a partire dagli anni '90 in quanto si riteneva che il precedente fosse ormai al limite della validit\u00e0 operativa, a causa dello sviluppo di nuovi e pi\u00f9 potenti mezzi corazzati, dotati di protezioni incrementate. Inoltre, esisteva anche la possibilit\u00e0 di provare una nuova generazione di sensori di sorveglianza e sistemi di guida termici e ottici. \nLa compatibilit\u00e0 con le numerosissime piattaforme TOW -circa 5000- in servizio nell'US Army in termini di dimensioni e pesi era l'unico punto in comune dichiarato con il precedente missile. L'arma sarebbe entrata in servizio nel XXI secolo, in funzione controcarro a lunga gittata con un massimo raggio indicato in 5\u00a0km e naturalmente avrebbe potuto perforare 'tutte le corazze conosciute', come requisito standard per un'arma di nuova generazione. Altri requisiti erano la capacit\u00e0 'fire and forget' ovvero il missile avrebbe dovuto autoguidarsi sull'obiettivo, ma con teleguida umana come back-up, e la modularit\u00e0 dell'ordigno per permettere migliorie progressive in gittata, letalit\u00e0 e altro ancora.\nTuttavia, il programma, con la fine dell'epoca delle grandi battaglie tra carri armati, \u00e8 passato in una condizione di bassa priorit\u00e0 e non \u00e8 stato mai definito in maniera esaustiva, tanto nessun missile \u00e8 mai costruito o tantomeno lanciato nemmeno in esperimenti, e alla fine, la constatazione di come l'armamento missilistico corrente fosse pienamente all'altezza delle minacce probabili da affrontare ha prevalso sulla necessit\u00e0 di un nuovo, costoso programma pluriennale. \nA questo si aggiunga che i missili TOW sono stati notevolmente perfezionati nel corso degli anni, e presentano caratteristiche di tutto rispetto in termini di letalit\u00e0. Anche i missili FGM-148 Javelin, il primo tipo di missile controcarro americano del dopo-guerra fredda, ha dato due importanti indicazioni, una volta in servizio.\nInfatti, esso si \u00e8 dimostrato sia efficace su distanze di oltre 2,5\u00a0km max. sia estremamente costoso (70.000 dollari al pezzo, quando anche i pi\u00f9 avanzati TOW 2B giungono a valori dell'ordine dei 12000). Ci\u00f2 ha ridotto l'esigenza di nuovi missili, ma anche portato a considerazioni sui costi che un'arma di categoria superiore potrebbe facilmente raggiungere. \nQueste ed altre considerazioni (come le guerre regionali in cui le minacce sono tecnologicamente modeste mentre i costi gestionali elevatissimi) hanno spinto l'US Army a depennare il programma nel corso degli ultimi anni."}
{"id": "571505", "revid": "729019", "url": "https://it.wikipedia.org/wiki?curid=571505", "title": "ADATS", "text": "Il Oerlikon ADATS (Air Defense Anti-Tank System) \u00e8 un sistema missilistico svizzero utilizzabile con missili terra-aria e anticarro a corto raggio. Esso \u00e8 dotato di missili iperveloci (\u00e8 stato il primo missile iperveloce in servizio) capaci di arrivare a 10\u00a0km di distanza nel ruolo antiaerei e a 6 in quello anticarro, grazie anche ad una testata sia a carica cava che a frammentazione e una guida laser.\nStoria.\n\u00c8 stato sviluppato tra il 1979 e il 1985, ma con la fine della guerra fredda, ovvero all'inizio degli anni 1990, divenne obsoleto.\nEsso venne prescelto dall'United States Army con l'M2 Bradley come chassis, ma la fine della Guerra Fredda port\u00f2 ad un taglio delle spese militari e la conseguente cancellazione di molti progetti; questo nonostante l'ADATS avesse dimostrato le sue capacit\u00e0 surclassando tutti gli altri sistemi provati e fermando carri M47 Patton ad oltre 6 km. Solo Canada, Thailandia, Emirati Arabi Uniti e Svizzera ne hanno in servizio, per il solo ruolo antiaereo. Evidentemente il missile \u00e8 stato giudicato troppo costoso sia come arma antiaerea che anticarro. La Oerlikon aveva investito oltre 1 miliardo di franchi svizzeri sul progetto.\nIl sistema consiste di un lanciatore quadruplo e pu\u00f2 essere montato sullo scafo di un APC M113A2 appositamente modificato. Il missile ADATS (sviluppato dalla Martin Marietta) \u00e8 un missile supersonico a guida laser con un raggio di 10 km, dotato di sensore elettro-ottico con schermo TV e di sistema FLIR (Forward Looking Infrared); il veicolo \u00e8 dotato di un suo radar dal raggio di 25 km ed oltre."}
{"id": "571509", "revid": "110157", "url": "https://it.wikipedia.org/wiki?curid=571509", "title": ".lt", "text": ".lt \u00e8 il dominio di primo livello nazionale (ccTLD) assegnato alla Lituania.\nLa registrazione \u00e8 permessa liberamente a chiunque."}
{"id": "571510", "revid": "729019", "url": "https://it.wikipedia.org/wiki?curid=571510", "title": "SSM-N-2 Triton", "text": "SSM-N-2 Triton \u00e8 il programma relativo ad un missile da crociera per impiego navale portato avanti dall'US Navy tra gli anni quaranta e la seconda met\u00e0 degli anni cinquanta. Il programma, inizialmente piuttosto ambizioso, venne successivamente ridimensionato ed infine cancellato, senza che nessun esemplare sia stato mai lanciato.\nStoria.\nSviluppo.\nIl requisito per un missile da crociera per impiego da parte di unit\u00e0 navali di superficie e subacquee venne emesso dalla marina statunitense nel settembre 1946. Inizialmente chiamato \"Triton\", il programma venne ridesegnato \"SSM-2\" un anno dopo, ed infine \"SSM-N-2\" nel 1948.\nIl programma era molto ambizioso, tanto che i primi 12 mesi furono passati cercando di stabilire quali dovessero essere le caratteristiche di questo nuovo sistema d'arma, nonch\u00e9 le relative prestazioni.\nNel 1950, finalmente, si arriv\u00f2 ad una prima formulazione delle specifiche, che furono tuttavia riviste nel 1955 perch\u00e9 giudicate troppo ambiziose. Nello stesso anno, fu approvato lo sviluppo del sistema, del quale era previsto l'ingresso in servizio nel 1965.\nSuccessivamente, le specifiche progettuali furono riviste ulteriormente. Tuttavia, nel 1957, l'intero programma venne cancellato: infatti, questo sistema d'arma era divenuto sostanzialmente obsoleto, poich\u00e9 avrebbe costituito solo un marginale miglioramento rispetto all'RGM-15 Regulus II (all'epoca chiamato \"SSM-N-9\") ed all'UGM-27 Polaris (che era in una fase molto avanzata di sviluppo).\nNessun SSM-N-2 Triton fu mai lanciato, e non \u00e8 chiaro nemmeno se venne completato un prototipo (che avrebbe dovuto avere il nome di \"XSSM-N-2\").\nDescrizione tecnica.\nCome detto in precedenza, il Triton avrebbe dovuto essere un missile da crociera per impiego navale utilizzabile su unit\u00e0 sia di superficie, sia sottomarine.\nPer quanto riguarda le specifiche tecniche e le prestazioni previste, queste furono riviste pi\u00f9 volte.\nTutte le varie versioni ipotizzate, comunque, avrebbero dovuto utilizzare le stesse catapulte di lancio previste per gli RGM-6 Regulus.\nL'impianto propulsivo avrebbe dovuto essere costituito da uno statoreattore per la fase di crociera, e da alcuni boosters a propellente solido per la fase di partenza.\nIl sistema di guida avrebbe dovuto essere inerziale o magnetico per la fase di crociera, e di tipo infrarosso o con mappatura radar per quella finale di attacco. Il CEP richiesto era di 550 m."}
{"id": "571515", "revid": "984922", "url": "https://it.wikipedia.org/wiki?curid=571515", "title": ".lu", "text": ".lu \u00e8 il dominio di primo livello nazionale (ccTLD) assegnato al Lussemburgo."}
{"id": "571521", "revid": "1543377", "url": "https://it.wikipedia.org/wiki?curid=571521", "title": ".lv", "text": ".lv \u00e8 il dominio di primo livello nazionale (ccTLD) assegnato alla Lettonia.\nIl nome \u00e8 basato sulla sigla della Lettonia in lingua madre (\"Latvia\")."}
{"id": "571522", "revid": "729019", "url": "https://it.wikipedia.org/wiki?curid=571522", "title": "ASROC", "text": "Il missile ASROC (Anti Submarine ROCket, razzo antisommergibili) \u00e8 un semplice ma diffuso missile ASW, armato con un siluro Mk 46. \u00c8 un'arma compatta, lanciabile da lanciatori ottupli o da celle verticali, se in apposita versione. La sua forza \u00e8 stata la semplicit\u00e0 complessiva data dalla non ricerca di prestazioni eccessive, per le quali sarebbero stati pi\u00f9 adatti elicotteri o velivoli imbarcati.\nSviluppo.\nLo sviluppo dell'ASROC inizi\u00f2 nei primi anni '50, in quanto, tra il 1952 e il 1954, la Naval Ordnance Test Station inizi\u00f2 lo sviluppo dei nuovi lanciasiluri denominati Rat A e Rat B. Le prestazioni non furono per\u00f2 soddisfacenti per i comandi militari, tanto che nel 1955 venne creata una nuova versione che fu denominata ASROC in riferimento al fatto che il lanciasiluri poteva lanciare anche ordigni dotati di testata nucleare. La Honeywell vinse il bando di produzione nel 1956 e nel 1960 vennero condotti i primi test a bordo di unit\u00e0 della United States Navy. Nel maggio del 1962 vennero eseguiti i primi test che impiegavano armamenti atomici. Nel 1963 l'ASROC venne denominato RUR-5A. In seguito, negli anni '80, vennero dati ai sistemi di lancio le nuove nomencalure di RUR-5B, RUR-5C e RUR-5D, per segnalare il diverso tipo di munizioni impiegato. Con l'esaurirsi della guerra fredda, i sistemi ASROC tarati per i lanci atomici vennero tutti dismessi per onorare i vari accordi sul disarmo nucleare.\nA partire dagli anni '90 alcuni ASROC vennero aggiornati alla versione F. Dopo il 2000, la produzione dell'ASROC, che contava all'incirca un migliaio di unit\u00e0, venne interrotta e i vari pezzi iniziarono ad essere sostituiti con nuovi lanciatori.\nDurante il proprio servizio, l'ASROC, fatta esclusione per i test del 1962, non \u00e8 mai stato impiegato per lanci atomici contro bersagli nemici.\nTecnica.\nIl lanciatore pu\u00f2 rivelare la presenza di eventuali bersagli nemici tramite un sonar. Dopo l'identificazione e il puntamento del bersaglio, l'ASROC lancia in verticale un missile con all'interno un siluro. Dopo lo spegnimento del propulsore del missile, il siluro viene distaccato e inizia la discesa verso l'acqua dopo l'apertura di un paracadute che ha il compito di frenare la caduta verticale. Dopo l'ingresso in acqua, il siluro attiva il proprio propulsore e si dirige sul bersaglio tramite il sonar. Nel caso di lancio di cariche di profondit\u00e0, il lanciatore attiva un timer che predetermina il tempo di esplosione delle bombe di profondit\u00e0. L'ASROC pu\u00f2 essere equipaggiato con siluri MK44 e MK16, cariche nucleari W44 e missili antiaerei MK26."}
{"id": "571523", "revid": "729019", "url": "https://it.wikipedia.org/wiki?curid=571523", "title": "UUM-44 Subroc", "text": "Il SUBROC era un missile ASW a carica nucleare, con impiego da sottomarini e gittata di 55\u00a0km. Esso era normalmente usato dagli SSN della US Navy, e doveva essere sostituito dall'ASW-SOW, ma ci\u00f2 non accadde.\nSviluppo.\nLo sviluppo inizi\u00f2 nel 1958 e termin\u00f2 con la valutazione tecnica del 1964; l'anno successivo la marina americana inizi\u00f2 a ricevere i primi missili. Il SUBROC non \u00e8 mai stato utilizzato in azioni di combattimento ed \u00e8 stato decommissionato con la fine della Guerra Fredda. Visto che la testata nucleare era complementare al missile, il SUBROC non \u00e8 stato venduto ad altre marine, comprese quelle NATO. Verso la fine dagli anni '70 inizi\u00f2 lo sviluppo del suo successore, lo UUM-125 Sea Lance, che per\u00f2 venne abbandonato per problemi finanziari."}
{"id": "571524", "revid": "6923", "url": "https://it.wikipedia.org/wiki?curid=571524", "title": "UUM-125 Sea Lance", "text": "L'UUM-125 Sea Lance ASW-SOW \u00e8 stato il programma autorizzato nel 1980 per lo sviluppo di un successore per entrambi i missili anti sottomarino UUM-44 SUBROC e RUR-5 ASROC. Il Sea Lance doveva essere realizzato in due versioni: l'UUM-125A e il RUM-125A, rispettivamente lanciati da navi di superficie o sottomarini.\nIl requisito di gittata era di 50\u2013100\u00a0km, ma il programma non si concluse a causa di problemi tecnici e di sviluppo intercorsi negli anni ottanta e fu cancellato."}
{"id": "571525", "revid": "16066", "url": "https://it.wikipedia.org/wiki?curid=571525", "title": ".ly", "text": ".ly \u00e8 il dominio di primo livello nazionale (ccTLD) assegnato alla Libia.\nLa registrazione \u00e8 permessa liberamente a chiunque."}
{"id": "571526", "revid": "647919", "url": "https://it.wikipedia.org/wiki?curid=571526", "title": "Milas (missile)", "text": ""}
{"id": "571532", "revid": "984922", "url": "https://it.wikipedia.org/wiki?curid=571532", "title": ".ma", "text": ".ma \u00e8 il dominio di primo livello nazionale (ccTLD) assegnato al Marocco.\nLa registrazione \u00e8 permessa liberamente a chiunque.\n\u00c8 usato anche nel territorio del Sahara Occidentale, cui \u00e8 riservato il dominio .eh, che per\u00f2 non \u00e8 stato assegnato."}
{"id": "571534", "revid": "729019", "url": "https://it.wikipedia.org/wiki?curid=571534", "title": "Ikara", "text": "LIkara \u00e8 un missile Australiano ASW.\nSviluppo.\nNegli anni '50, a causa del moltiplicarsi dei sottomarini varati a causa della guerra fredda, la Marina Reale Australiana decise di dotarsi di nuovi missili antisommergibile in sostituzione degli statunitensi ASROC e dei britannici Match. Lo sviluppo della nuova arma inizi\u00f2 a partire dal 1960. Le prove dell'Ikara iniziarono nel 1963, mentre nel 1965 la Government Aircraft Factory inizi\u00f2 la produzione del missile nelle varianti M3, M4 e M5.\nTecnica.\nIl missile era dotato di una semplice cellula alata, capace di portare un siluro leggero fino a 24\u00a0km. Poteva essere impiegato da una rampa di lancio singola.\nLa variante M4 era la pi\u00f9 complessa, in quanto era equipaggiata con un sistema di gestione dell'obbiettivo molto pi\u00f9 avanzato rispetto alle pi\u00f9 semplici varianti M3 e M5. Le quattro ali dell'ordigno possono modificare la loro configurazione in base alle correzioni di traiettoria definite dal controllo di tiro dal quale \u00e8 stato lanciato. Tali informazioni vengono inviate da un sistema di pilotaggio automatico in tempo reale alloggiato nella parte anteriore che calcola varie informazioni come velocit\u00e0 bersaglio, velocit\u00e0 nave di lancio ecc. L'unit\u00e0 propulsiva \u00e8 costituita da un sistema Murawa a propellente solido, indipendente dalle condizioni atmosferiche. Il missile ha il raggio pari a quello dei sonar delle navi da cui \u00e8 stato lanciato.\nImpiego.\nIl missile fu ampiamente impiegato dalla Royal Navy e dalla Royal Australian Navy, ma attualmente risulta radiato dal servizio effettivo."}
{"id": "571535", "revid": "122887656", "url": "https://it.wikipedia.org/wiki?curid=571535", "title": "Viola d'amore", "text": "La viola d'amore \u00e8 uno strumento musicale della famiglia dei cordofoni.\nSono controverse le ricostruzioni circa l'origine di questo nome. Le pi\u00f9 probabili, dopo che l'ipotesi di una corruzione dell'espressione \"viola de' mori\" si \u00e8 dimostrata priva di fondamento, sono le due tradizionali, che si richiamano alla testa di amorino scolpita nella maggior parte degli esemplari pervenutici, oppure alla dolcezza del suono. Quest'ultima sembra essere la pi\u00f9 probabile, se consideriamo l'esistenza di altri strumenti con l'attributo \"d'amore\", caratterizzati da una particolare morbidezza di suono, che li distingue dallo strumento da cui derivano.\nParti.\nLe dimensioni della viola d'amore sono simili a quelle della viola, tuttavia la forma \u00e8 simile a quella della viola da gamba, con spalle spioventi e fasce relativamente alte.\nLo strumento si caratterizza per la presenza, oltre che delle sette corde che vengono sollecitate dall'archetto, di una serie di altre sette corde di risonanza che scorrono sotto quelle principali, attraverso il ponticello, sotto la tastiera, in un passaggio ricavato nello spessore del manico, e sono assicurate, in basso con dei chiodini di avorio posizionati a fianco del bottone, in alto ad un'ulteriore serie di piroli posti su un prolungamento del cavigliere.\nStoria.\nLa viola d'amore che suonava Van Waefelghem era di Venezia (1720) e contava 7 corde di budello, delle quali 3 filate d'argento, e 7 corde simpatiche. La viola d'amore era conosciuta in Italia gi\u00e0 prima del XVII secolo. Fu introdotta in Inghilterra, verso il 1716, da Attilio Ariosti; egli scrisse per questo strumento sei sonate, stampate nel 1728.&lt;br&gt;\nRisulta che una viola d\u2019amore Antonio Stradivari sia sopravvissuta, per\u00f2 pesantemente alterata per utilizzarla come violino.\u00c8 pure sopravvissuto un \u201ccorredo per la costruzione della viola d\u2019amore a dodici corde del 1727\u201d, costituito da disegni, modelli in carta e in legno, etc., con annotazioni di pugno dei figli Francesco e Omobono Stradivari.La viola d\u2019amore Lorenzo Storioni, 1786, attualmente conservata nel Mus\u00e9e de la musique di Parigi, sarebbe stata costruita seguendo disegni originali di Stradivari.&lt;br&gt;\nIl francese Milandre suonava la viola d'amore a Parigi verso il 1759. Alcuni musicisti cechi o slovacchi esibirono le loro abilit\u00e0 su questo strumento nel corso del XVIII secolo. Giacomo Meyerbeer immagin\u00f2, sotto il pretesto di dare all'opera un colore storico, di inserire un preludio e un accompagnamento per viola d'amore ne \"Gli ugonotti\" (1836), la cui azione per\u00f2 si svolge nel 1574, epoca nella quale questo strumento era sconosciuto. Lo strumento era suonato, all'orchestra dell'Op\u00e9ra, da Charles Urhan, che ne fiss\u00f2 l'accordatura oggi comunemente adoperata.\nQuesto strumento si pu\u00f2 trovare al Museo Antonio Stradivari di Cremona, al Musikinstrumenten-Museum di Berlino e in altre collezioni."}
{"id": "571536", "revid": "729019", "url": "https://it.wikipedia.org/wiki?curid=571536", "title": "Malafon", "text": "Il Malafon - \"MArine LAt\u00e9co\u00e8re FONd\" - era un missile ASW francese. sviluppato dall'ECAN Saint-Tropez e dal groupe Lat\u00e9co\u00e8re, uno dei primissimi sviluppati per questo compito. Le sue origini possono essere forse ricercate addirittura nei progetti tedeschi, studiati nell'ultima guerra, per siluri aerolanciati a gittata prolungata, da usarsi con apposite alette plananti per attacchi antinave. In questo caso si \u00e8 trattato di lanciare da navi e quindi era necessario aggiungere un tipo di propulsione per lanciare l'arma e portarla sul bersaglio.\nEsso venne sviluppato negli anni cinquanta dalla S.I.A.L., che dal 1956 al 1959 esegu\u00ec 21 lanci sperimentali relativi alla sola componente missilistica. Il sistema completo venne provato in mare dal 1962. La nuova serie di lanci ebbe luogo entro il 1964 con altri 20 test effettuati. Alla fine, nel 1965, il sistema missilistico Malafon venne omologato per il servizio operativo.\nMissile.\nLa struttura del missile era simile a quella di un piccolo aeroplano, con una coda doppia e ali dritte, con 2 fuochi pirotecnici alle estremit\u00e0. Il sistema propulsivo era dato da 2 razzi a propellente solido, sistemati in coda. Il siluro, di cui si \u00e8 accennato, era a prua, integrato con la struttura.\nIl sistema di guida era radiocomandato. Esso consentiva di controllare il volo dell'arma per portarla nella traiettoria voluta. Dal momento che i razzi si esaurivano presto, il missile per quasi tutto il percorso era in volo planato, con una progressiva perdita di velocit\u00e0. Questo fatto, poco importante nella lotta ASW, poteva essere un problema quando si trattava di ingaggiare unit\u00e0 navali di superficie, dotate di capacit\u00e0 antiaeree apprezzabili.\nSi trattava infatti di un sistema duale, antisommergibile ma anche antinave, sia pure come capacit\u00e0 secondaria. L'arma aveva una gittata di 13\u00a0km, paragonabile sia a quella di un cannone di medio calibro, che alla tipica portata di un sonar a scafo dell'epoca.\nIl siluro.\nIl carico era dato da un siluro antisommergibile, che nonostante fosse di tipo 'leggero', \u00e8 pi\u00f9 esatto dire in realt\u00e0 che fosse \"alleggerito\" o 'accorciato'. Esso era del calibro standard francese, 550\u00a0mm, paragonabile al 533\u00a0mm tipico dei siluri pesanti.\nIl tipo era l'L4 mod.3, che nonostante il calibro aveva un peso di appena 550\u00a0kg, quando il normale era di 1200-1500\u00a0kg. Ma il Malafon era talmente leggero che il suo peso in totale era paragonabile a quello di un siluro pesante normale, come anche le dimensioni complessive (eccetto l'apertura alare). Il siluro L4 era pensato per essere usato da aerei, elicotteri e missili, e bench\u00e9 mantenesse un elevato calibro per avere un sonar attivo ragionevolmente efficace (con portata di circa 600\u00a0m) in base alle tecnologie nazionali disponibili, esso aveva una lunghezza di poco superiore ai 3\u00a0m, ovvero meno di 6 calibri e circa la met\u00e0 di quella di un siluro normale pari calibro. Le armi leggere americane da 13,5 pollici (324\u00a0mm) erano lunghe 2,7\u00a0m, il 90% del siluro da 21,5 pollici francese.\nLo sgancio avveniva a 800\u00a0m dalla posizione stimata del bersaglio, poi il siluro scendeva con un paracadute e cercava il sottomarino con il suo sonar attivo, seguendo una traiettoria a spirale per la ricerca sui 360 gradi, tipica programmazione per le armi di quella generazione. Infine, agganciato il bersaglio lo attaccava alla massima velocit\u00e0 (NB. ammesso che avesse una velocit\u00e0 di ricerca e una di attacco). L'L4 aveva una massa pi\u00f9 che doppia rispetto ai tipi leggeri occidentali, con una testata pesante 3 volte tanto, per cui non vi erano problemi con la capacit\u00e0 distruttiva, ma questo andava a sacrificio della sezione batterie, molto accorciata rispetto all'usuale, quindi con una potenza propulsiva mediocre (30 nodi e 5,5\u00a0km), paragonabile a quella di un siluro da 324\u00a0mm. Mk 44 e molto minore di quella (45nodi e 11\u00a0km) dell'Mk 46. L'L4 non era molto adatto per ingaggiare sottomarini naviganti ad oltre 20 nodi di velocit\u00e0, assai tipiche di un SSN in mare aperto, e la quota operativa non eccedeva i 300\u00a0m. Detto in altri termini, avessero i francesi adottato i siluri americani avrebbero potuto ottenere prestazioni di ingaggio uguali o maggiori con una massa molto inferiore.\nPer il ruolo secondario antinave, la semplicit\u00e0 del Malafon consentiva di utilizzare con facilit\u00e0 l'arma, semplicemente radiocomandandola (venendo osservata in base alle tracce luminose che lasciava con i suoi bengala alari) verso la nave bersaglio, un poco come i missili aria-terra Hs 293, altra arma che i francesi presero forse in considerazione nella sua progettazione.\nMalgrado la vulnerabilit\u00e0 alle contromisure e all'antiaerea, il missile aveva una testata di guerra (quella del siluro) da 104\u00a0kg, che era molto pi\u00f9 pesante di quella di un siluro leggero, e pi\u00f9 che sufficiente per mettere in pericolo una nave da guerra con un colpo solo. In un'epoca in cui i missili antinave specializzati ancora quasi non esistevano, questa capacit\u00e0 duale era molto importante, e forse ci\u00f2 spiega come mai sia stato scelto un siluro tanto grosso come carico utile per il Malafon.\nOperativit\u00e0.\nLa dotazione tipica, sufficiente per ogni esigenza pratica, era di una rampa singola (con attrezzature sistemate a lato) e 13 missili in deposito, come nel caso di diversi cacciatorpediniere missilistici della Marine nationale: le 5 unita ASW della , la , le due unit\u00e0 della , l' e le 3 unit\u00e0 della .\nIl Malafon non \u00e8 mai stato esportato, e nelle costruzioni navali degli ultimi decenni esso \u00e8 stato rimpiazzato dalla presenza di efficienti elicotteri imbarcati, anche perch\u00e9, pur essendo un sistema compatto, non lo era tanto da essere di impatto trascurabile nella progettazione della nave. Naturalmente gli elicotteri richiedono ancora pi\u00f9 spazio, ma essi sono anche pi\u00f9 flessibili nell'impiego operativo.\nIl Malafon era un'arma specializzata, con la capacit\u00e0 di trasportare un siluro di grosso calibro malgrado il peso ridotto. Tra gli equivalenti vi erano l'SS-N-14 Silex, molto pi\u00f9 complesso e pesante, anch'esso dual-role, e l'australiano Ikara, che avendo un siluro leggero Mk 44 o successivi, aveva sia una massa inferiore che una maggiore gittata. Altri missili della categoria sono l'ASROC, un razzo balistico con siluro leggero o testata nucleare di profondit\u00e0, estremamente semplice, e il recente MILAS derivato dal missile OTOMAT antinave. Il primo ha una gittata inferiore ma \u00e8 molto pi\u00f9 compatto del Malafon, il secondo ha un siluro leggero e un turbogetto con una gittata elevata, come per\u00f2 anche il costo.\nIn effetti, se in altre categorie di armi, come i missili antinave, si \u00e8 raggiunta una certa standardizzazione progettuale, nel settore missili antisommergibile ogni team di progettisti ha risolto in maniera originale il problema di recapitare una testata da guerra sull'obiettivo. Nel corso degli anni, la categoria si \u00e8 praticamente estinta, un poco per la concorrenza degli elicotteri, un po' per la progressiva riduzione dell'importanza della lotta ASW dopo la fine della Guerra Fredda. Questo spiega come mai un sistema sofisticato come il MILAS, con il suo costo elevato, ha avuto una cos\u00ec lunga gestazione e con difficolt\u00e0 di bilancio costanti, che hanno spinto la Francia ad uscire dal programma.\nIn pratica, il solo ASROC ha continuato ad essere largamente diffuso, principalmente per la sua semplicit\u00e0 che gli consente di essere integrato senza difficolt\u00e0 su navi di oltre 1500t. di stazza, spesso su sistemi di lancio multiruolo.\nBibliografia.\nEnciclopedia Armi da guerra N. 121 e 132"}
{"id": "571544", "revid": "729019", "url": "https://it.wikipedia.org/wiki?curid=571544", "title": "R-27K", "text": "L'R-27K (nome in codice NATO: SS-NX-13) era un missile balistico antinave di concezione sovietica, capace di svolgere un ruolo antinave, destinato ad equipaggiare sottomarini a corto raggio della Voenno-morskoj flot SSSR, la marina militare dell'Unione Sovietica. Venne sviluppato negli anni sessanta, ma non entr\u00f2 mai in servizio. Il missile fu inizialmente designato dai servizi di \"intelligence\" americana con la sigla KY-9, che significava nono tipo di missile lanciato dal poligono di Kapustin Yar.\nStoria del progetto.\nDurante la crisi dei missili di Cuba la Marina sovietica si trov\u00f2 ad affrontare il problema dell'attacco alle task force americane comprendenti le navi portaerei. Sulla base dei risultati acquisiti venne deciso di sviluppare un missile balistico antinave (Anti Ship Ballistic Missile), derivandolo dall'SLBM (Submarine-launched Ballistic Missile) R-27, che fu designato R-27K (dove \"K\" sta per \"Korabelnaya\"). Tale missile doveva essere installato su alcuni sommergibili lanciamissili balistici classe Golf e classe Yankee I. L'arma era caratterizzata da una parte terminale anteriore di forma conica in cui era installato il sistema di guida inerziale, e dotata di una testata nucleare della potenza di 0,65 megatoni. I suoi bersagli ideali, secondo i vertici della marina sovietica, avrebbero dovuto essere le stazioni di rilevamento radar costiere, i lenti convogli trasporto truppe e i gruppi da battaglia formati da portaerei. Il sistema inerziale ricavava i dati di posizione del bersaglio dai satelliti di sorveglianza elettronica della serie LEGENDA e dagli aerei da pattugliamento marittimo Tupolev Tu-20 Bear-D. I dati erano trasmessi al sommergibile lanciamissili che, per riceverli, doveva portarsi in affioramento. Il raggio d'azione previsto era di 900\u00a0km. La progettazione in dettaglio fu affidata all'SKB-385 diretto dall'Accademico ingegnere V. P. Makeyev, lo stesso che aveva progettato l'SLBM R-27.\nTecnica.\nIl missile, che ricevette la designazione ufficiale di 4K18, disponeva di un doppio stadio a propellente liquido, ed aveva una gittata compresa tra i 50\u00a0km (minima) ed i 950\u00a0km (massima). \nIl primo stadio utilizzava un propellente ipergolico formato dalla combinazione di dimetilidrazina asimmetrica (UDMH) come combustibile, e tetrossido di diazoto (NTO) come ossidante. I motori a ciclo chiuso Isayev del primo stadio erogavano una spinta totale di 23\u00a0500\u00a0kg per 122 secondi. L'accelerazione al lancio raggiungeva 1,94 g. \nIl secondo stadio conteneva il Maneuvering Re-Entry vehicle, con annesso sistema di guida inerziale, assistito da un sistema ELINT di ricerca passiva che era posizionato all'interno del missile stesso.\nLa testata pesava 650\u00a0kg, e la potenza erogata dalla carica bellica nucleare era compresa tra i 0,5 ed i 1,2 megatoni, con 650 kT come potenza ottimale. Il CEP era variabile a seconda del bersaglio. Infatti, in modalit\u00e0 puramente balistica, contro obiettivi \u201ctradizionali\u201d (strutture e simili), la precisione era nell'ordine dei 500 metri, mentre era decisamente pi\u00f9 preciso nei confronti di bersagli che emanavano onde o frequenze radio: la precisione in questo caso era di 200-300 metri. Tale CEP rendeva l'uso di una testata nucleare assolutamente indispensabile per distruggere completamente il bersaglio previsto. Inoltre, la sua traiettoria rialzata e la possibilit\u00e0 di riconfigurare il secondo stadio dopo il lancio, permettevano di correggere \u201cin corsa\u201d il punto di impatto di una cinquantina di km.\nImpiego operativo.\nNel 1968 fu deciso di procedere allo sviluppo dell'arma, e per condurre i test operativi, tra il 1969 e il 1971 un sommergibile della classe Golf IV fu sottoposto a lavori di trasformazione presso i cantieri Zvezdochka sotto la direzione dell'ingegnere V.V. Borisov. Il \"K-102\" (ex B-121) fu convertito sotto la designazione di Project 605, che prevedeva l'inserimento nello scafo di una nuova sezione, dotata di quattro tubi lanciamissili disposti a coppie, lunga 18,3 metri e del peso di 780 tonnellate. Con l'installazione di questa sezione il dislocamento della nave raggiunse le 3\u00a0642 tonnellate in superficie e le 4\u00a0660 tonnellate in immersione. Inoltre il sottomarino fu equipaggiato con un sistema di ricezione dei dati satellitari B-605 KASATKA e una direzione del tiro RECORD-2.\nI lanci di prova del missile iniziarono il 9 dicembre 1972, con il sommergibile ancora privo del sistema di direzione del tiro che fu installato in un secondo tempo. Tra l'11 settembre e il 4 dicembre 1973 vennero eseguite le prove operative di accettazione del sistema d'arma, che prevedevano l'uso congiunto della direzione del tiro e del sistema di ricezione dei dati satellitari. Dopo tale data i lanci di prova continuarono e videro anche l'uso congiunto dei missile balistico R-27 e dell'antinave R-27K. Il sommergibile ed il missile R-27K furono formalmente accettati come adatti all'impiego operativo il 15 agosto 1975.\nUtilizzando i dati ricevuti dall'esterno, il missile R-27K/SS-NX-13 sarebbe stato lanciato in immersione, e avrebbe avuto un raggio d'azione variabile tra 350-400\u00a0nm (650\u2013740\u00a0km), con uno minimo di 27\u00a0nm (50\u00a0km). Il veicolo di rientro Maneuvering Re-Entry vehicle (MaRV) avrebbe avuto un CEP di 370 m, mentre la carica bellica era composta da testata nucleare con potenza variabile tra 0,5-1 Megatone. Il sistema d'arma non entr\u00f2 mai in servizio per una serie di problemi emersi durante il suo sviluppo.\nLa cancellazione del programma.\nEra previsto l'impiego del missile antinave R-27K anche sui sommergibili lanciamissili classe Yankee I (Project 667A), visto che il sistema d'arma era compatibile con il sistema di lancio D-5. Tuttavia, all'atto pratico, l'unico sottomarino sovietico equipaggiato con questo sistema d'arma fu il \"K-102\", un battello diesel-elettrico della appositamente modificato come banco-prova per i test del nuovo missile. Anche se il missile R-27K poteva essere inserito nei tubi di lancio dei battelli Project 667A (designazione NATO classe Yankee), su tali battelli manc\u00f2 l'attrezzatura necessaria per l'acquisizione del bersaglio e il successivo lancio del missile.\nLo sviluppo dell'R-27K provoc\u00f2 forti proteste da parte degli americani, per i quali tale ordigno violava il trattato sul controllo degli armamenti strategiciSALT I (Strategic Arms Limitation Talks). Ogni tubo di lancio destinato al missile R-27K veniva considerato dall'accordo SALT come assegnato all'uso di un missile balistico strategico. Le fortissime proteste diplomatiche, nonch\u00e9 i ripetuti fallimenti dei lanci sperimentali, portarono alla cancellazione del programma.\nSecondo il Capo di Stato Maggiore della difesa americana dell'epoca l'SS-NX-13, se entrato in servizio, avrebbe potuto costituire un sistema d'arma formidabile, specie se utilizzato sui sommergibili nucleari classe Yankee I. Piuttosto preciso, data la sua natura tattica ed antinave era un missile balistico praticamente unico nel suo genere."}
{"id": "571550", "revid": "729019", "url": "https://it.wikipedia.org/wiki?curid=571550", "title": "Silkworm (missile)", "text": "I missili cinesi Shang Yo o SY (cinese: \u4e0a\u6e38, contr-corrente) e Hai Ying o HY (cinese: \u6d77\u9e70, aquila di mare), sono dei missili antinave cinesi derivati dello SS-N-2 Styx sovietico, del quale hanno simili prestazioni. Realizzati successivamente in varie versioni con motore a razzo con propellenti liquidi e poi solidi, testa di ricerca radar o infrarossi sono conosciuti in occidente secondo la designazione NATO con il nome \"Silkworm\".\nStoria.\nIl missile \u00e8 stato sviluppato dall'Istituto di Meccanica sotto la direzione dello scienziato Qian Xuesen, che aveva studiato negli Stati Uniti presso il Massachusetts Institute of Technology e presso il Caltech prima di essere cacciato dagli Stati Uniti nel 1955 durante il Maccartismo. \nSerie SY.\nI missili della serie SY furono sviluppati a partire dal modello P-15 Termit delle forze armate sovietiche avevano motore a razzo con propellenti liquidi e vennero impiegati su navi di piccole dimensioni e avevano una dotazione elettronica che ne limitava l'uso su navi di dimensioni maggiori e in conseguenza di ci\u00f2 le forze armate cinesi svilupparono la serie HY.\nLa principale differenza tra il sovietico P-15 Termit e il cinese SY-1 era la sostituzione dell'altimetro che lo rendeva il missile cinese pi\u00f9 affidabile dell'omologo sovietico. Il successivo SY-1A venne dotato di guida attiva con radar di guida monoimpulso invece che a scansione conica e venne modernizzato con nuovi circuiti integrati e un nuovo radioaltimetro. Il missile, entrato in servizio nel 1983 era anche lanciabile da un aereo e divenne il primo missile antinave cinese aviotrasportato e venne utilizzato dagli H-6 dell'Aviazione militare irachena nel corso della guerra Iran-Iraq.\nLa successiva versione SY-2 venne dotata di motore a razzo con propellente solido ritenuto pi\u00f9 affidabile che ne permetteva la riduzione delle dimensioni e del peso aumentandone la velocit\u00e0 e con testata a carica cava altamente esplosiva a effetto ritardato. La versione migliorata venne denominata SY-2A."}
{"id": "571553", "revid": "1543377", "url": "https://it.wikipedia.org/wiki?curid=571553", "title": "C-602", "text": "Il C-602, anche noto come YJ-62, \u00e8 un missile antinave subsonico cinese che pu\u00f2 essere impiegato anche come missile da crociera per colpire obiettivi terrestri.\nSviluppo.\nDerivato dal C-201, il C-602 fece il suo esordio pubblico in Cina alla fine del 2006 durante il sesto salone aeronautico Zhuhai, sebbene il nome sia apparso la prima volta nel 2005. Il missile \u00e8 impiegato, a quanto riferito dalle fonti ufficiali, sui cacciatorpediniere Type 052C della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn cinese. Viene designato YJ-62, con YJ sigla per \"Ying Ji\" (attacco d'aquila).\nTecnica.\nIl missile ha un raggio d'azione maggiore di 400 chilometri, sebbene il dato esatto sia incerto. La versione da esportazione ha una portata limitata a 280 chilometri per ottemperare alle regolamentazioni internazionali sulla compravendita di armi e che limitano il raggio di azione massimo per queste armi al di sotto dei 300 chilometri. La velocit\u00e0 massima del missile \u00e8 maggiore di Mach 0,9, ma viene ridotta grandemente durante il sorvolo di terreno accidentato nel caso di impiego contro bersagli terrestri. Il missile pu\u00f2 essere lanciato con mare forza 6. Durante il volo di crociera su terra, il missile pu\u00f2 abbassarsi fino a volare a 30 metri di quota, mentre sul mare pu\u00f2 percorrere la sua traiettoria mantenendosi a 10 metri sopra la superficie dell'acqua. Nella fase di attacco finale contro le navi, la quota pu\u00f2 essere ulteriormente ridotta fino a 7 metri.\nLa propulsione durante il volo di crociera \u00e8 fornita da un motore di aereo a turbogetto al quale \u00e8 accoppiato un booster a propellente solido dal peso di circa 200 chilogrammi."}
{"id": "571554", "revid": "6923", "url": "https://it.wikipedia.org/wiki?curid=571554", "title": "FL-7", "text": " \nIl missile FL-7 \u00e8 un missile cinese supersonico antinave aria-superficie o superficie-superficie.\nLa Cina ha sviluppato altri due missili antinave supersonici: il C-101 e il C-301, caratterizzati da dimensioni ben maggiori. L'FL-7 (dal cinese \"Fei Long\", drago volante) \u00e8 di dimensioni pi\u00f9 contenute e ci\u00f2 ne consente l'impiego imbarcato su aerei o su navi. \nTecnica.\nIl missile ha un raggio d'azione effettivo di 32 chilometri e una velocit\u00e0 di Mach 1,4. Ha potenti caratteristiche anti-jamming e la velocit\u00e0 supersonica che lo caratterizza, rende l'intercettazione nella parte finale della traiettoria difficile. La testata pu\u00f2 perforare corazzature e distruggere navi di medie e grandi dimensioni. L'FL-7 pu\u00f2 essere considerato approssimativamente come la controparte supersonica del missile antinave subsonico C-704.\nIl missile \u00e8 spinto da un motore a razzo a combustibile liquido e da un \"booster\" a combustibile solido, contenuto nella parte posteriore della struttura."}
{"id": "571555", "revid": "729019", "url": "https://it.wikipedia.org/wiki?curid=571555", "title": "C-802", "text": "Il missile C-802 (Designazione NATO: CSS-N-8 \u00abSaccade\u00bb) \u00e8 un missile superficie-superficie cinese apparentemente derivato dall'Exocet francese, con gittata di circa 100\u00a0km e testata di 150\u00a0kg, sviluppato a partire dal 1989 ed \u00e8 la versione da esportazione del missile antinave cinese C801 (YJ-8) dal quale \u00e8 stato sviluppato e rispetto al quale ha una maggiore gittata."}
{"id": "571557", "revid": "92723", "url": "https://it.wikipedia.org/wiki?curid=571557", "title": "Armamentario missilistico cinese dopo la seconda guerra mondiale", "text": "A partire dalla fine degli anni cinquanta, l'aviazione dell'Esercito Popolare di Liberazione venne dotata di missili aria aria sempre pi\u00f9 sofisticati, inizialmente importati e in seguito prodotti dall'industria nazionale.\nCrescita tecnologica e produttiva.\nI missili cinesi sono stati sviluppati nel corso degli anni per ogni genere di applicazione e in decine di progetti diversi, la dipendenza da tecnologie estere, accettata per recuperare in fretta il gap con le principali nazioni industrializzate, ha portato spesso a copie pi\u00f9 o meno migliorate di progetti vecchi o quantomeno parzialmente superati.\nUn'analisi scritta nel 2005 dal DOD suggerisce che a partire dalla met\u00e0 degli anni novanta la produzione bellica cinese \u00e8 stata soggetta ad un incremento nella sua modernizzazione, e un successivo rapporto DOD del 2008 spiega che questi progressi sono favoriti dall'incremento della spesa nella ricerca tecnologica e scientifica applicata alla difesa. Tutto questo \u00e8 vero anche per le armi nella categoria degli ordigni aria-aria (ovvero nati per il combattimento ed intercettazione aerea) che furono inizialmente per lo pi\u00f9 copie di progetti russi o occidentali, spesso migliorati con il tradizionale pragmatismo cinese, unendo tecnologie tra di loro originariamente presenti in progetti indipendenti, o con sviluppi progettuali (sempre pi\u00f9 numerosi) autoctoni.\nEvoluzione dell'armamento.\nIl primo missile in dotazione fu il K-5M sovietico importato dal settembre 1958, del quale la Cina inizi\u00f2 a studiarne la produzione casalinga con la PL-1, effettuando dei test nel deserto dei Gobi nel novembre 1959. L'iniziativa cinese, dapprima supportata tecnicamente dai sovietici, ebbe un rallentamento al cessare di questa assistenza e la fase di ricerca si concluse positivamente nell'aprile 1964. Dall'ottobre 1965 il PL-1 venne prodotto interamente in fabbriche cinesi, dieci anni dopo l'inizio della produzione del modello russo..\nIl successivo missile chiamato PL-2 era la versione cinese, sviluppata nel 1967, dell'AA-2 Atoll sovietico, a sua volta una versione derivata da ingegneria inversa del AIM-9B statunitense, a quel tempo il pi\u00f9 avanzato ordigno nella sua classe. Il missile venne prodotto sia dalla Cina che dall'Unione Sovietica prendendo a modello un esemplare di AIM-9B, recuperato inesploso, lanciato contro un caccia cinese da un aviogetto di Taiwan nel settembre 1958 in piena guerra fredda durante la seconda crisi dello stretto di Taiwan.\nNel 1965 la Cina inizi\u00f2 la progettazione del suo primo missile aria aria interamente cinese, denominato PL-3, come modello con caratteristiche superiori al precedente, tuttavia le difficolt\u00e0 tecniche ne resero tanto complicato lo sviluppo che l'ordigno venne giudicato valido per l'operativit\u00e0 solamente nel 1980.\nNel 1966 venne iniziata la progettazione di un secondo sistema missilistico cinese, chiamato PL-4, ispirato allo statunitense AIM-7D Sparrow, tuttavia il progetto ebbe numerose traversie tecniche e politiche; i primi esemplari utilizzabili furono prodotti nel 1984 e questo progetto venne definitivamente cancellato nel 1985 per le scarse prestazioni.\nSempre nel 1966 iniziarono le ricerche per il miglioramento del precedente PL-2 con la progettazione del PL-5: motore pi\u00f9 potente, sensore pi\u00f9 sensibile e maggiore agilit\u00e0, specie nel modello PL-5B. I miglioramenti furono possibili studiando esemplari inesplosi dei pi\u00f9 avanzati modelli sempre della serie AM-9 catturati nel corso della Guerra del Vietnam. Questo missile venne anche esportato in vari paesi africani ed asiatici.\nLa ricerca per un nuovo modello di missile inizi\u00f2 nel 1977 con un'attenta analisi delle connesse problematiche tecniche, (allargando la ricerca ad altre tecnologie, oltre ai modelli russi ed americani) produttive ed economiche. Il risultato di questa analisi diede il via al progetto di un missile, chiamato PL-7 che \u00e8 ritenuto un clone del Matra R.550 Magic francese, missile aria aria a guida infrarossa. Il PL-7 venne sviluppato in un arco di 5 anni a partire dal 1982 e la sua produzione divenne di serie dal 1987, segnando un significativo passo avanti nell'intervallo di tempo occorrente fra l'inizio di un progetto costruttivo ed il suo completamento.\nAgli inizi degli anni ottanta Cina e Israele svilupparono progetti di assistenza militare; a giudizio dei militari israeliani il loro Rafael Python si era dimostrato superiore allo statunitense AIM-9L Sidewinder durante la Guerra del Libano e i due governi firmarono un accordo a fine 1982 per l'acquisto da parte della Cina di un quantitativo di questo missile, la cui fornitura, consistente in 1200 kit per la sua costruzione, inizi\u00f2 nel 1983. La Cina riorganizz\u00f2 la sua sovrastruttura progettuale e costruttiva missilistica per fabbricare su licenza il missile rinominato come PL-8 a Luoyang dalla \"Accademia cinese dei missili aria -aria\", nota anche come Istituto 607. Si trattava di uno dei pi\u00f9 potenti missili della categoria, i primi esemplari assemblati con un kit israeliano vennero prodotti fra il 1988 e 1989, in seguito il supporto israeliano decrebbe e i primi modelli ingegnerizzati dai cinesi furono testati all'inizio degli anni novanta e verso la fine degli anni '90 la Cina divenne autonoma nella loro produzione.\nLe tecnologia di ricerca bersaglio del PL-8 venne quindi implementata dai cinesi nel loro PL-9 frutto di un progetto interamente cinese, iniziato nel 1986, combinante alcune delle tecnologie sviluppate per i precedenti modelli PL-5 e PL-7 e la cui produzione in serie inizi\u00f2 nel 1989. L'ordigno, a seguito dello sviluppo economico dell'industria bellica cinese e della sua ricerca di mercati esteri venne anche presentato al Salone internazionale dell'aeronautica e dello spazio di Parigi-Le Bourget del 1991.\nNegli anni novanta la Cina produsse il PL-10 clone dell'Selenia Aspide, a sua volta basato sulle prime versioni dello Sparrow, aggiornandone le tecnologie (l'Aspide \u00e8 entrato in servizio nel 1977, 19 anni dopo lo Sparrow E).&lt;ref name = \"LY-60 / PL-10\"&gt;LY-60 / PL-10.&lt;/ref&gt;. Secondo N. Friedman alcuni esemplari di Aspide vennero segretamente venduti dall'Italia alla Cina nel periodo 1988 - 1989, nonostante l'embargo causata dai fatti di Tienanmen, che blocc\u00f2 una pi\u00f9 sostanziosa fornitura di 100 missili a cui avrebbe potuto seguire la cessione della licenza di costruzione.\nIl PL-10 venne quindi migliorato con una versione con guida radar attiva di produzione nazionale (un piccolo radar nel muso, prodotto dalla \"Leihua Electronic Technology Research Institute\") e denominato PL-11.\nNel 1997 inizi\u00f2 lo sviluppo del missile PL-12 a guida radar attiva, provato con successo nel 2005 e costruito dalla \"China Academy of Air-to-Air Missile\". Il missile viene anche commercializzato nei paesi stranieri con il nome di \"SheDian-10 (SD-10)\"."}
{"id": "571568", "revid": "729019", "url": "https://it.wikipedia.org/wiki?curid=571568", "title": "Ruhrstahl SD 1400", "text": "Il Ruhrstahl SD 1400 (o anche bomba guidata planante FX 1400), identificato dagli Alleati con il nome di Fritz X, era una bomba planante anti nave utilizzato dalla Luftwaffe durante la seconda parte della seconda guerra mondiale.\nLa sigla deriva dall'acronimo in lingua tedesca di Splitterbombe Dickwandig, bomba a frammentazione a parete spessa, mentre 1400 dal peso in chilogrammi dell'ordigno da cui deriva. Pur non essendo stata la prima bomba guidata ad essere progettata, detiene il primato di essere stata la prima ad entrare in servizio operativo. Pi\u00f9 tardi le bombe vennero rese filoguidate.\nStoria del progetto.\nLo sviluppo dell'SD 1400 deriv\u00f2 dalle ricerche di Max Kramer e dalla applicazione delle sue scoperte presso l'industria bellica e siderurgica Ruhrstahl AG di Witten, nella Vestfalia tedesca. Kramer era un ricercatore del Deutsche Versuchsanstalt f\u00fcr Luftfahrt (\"DVL\"), una delle sezioni di ricerca bellica del Reichsluftfahrtministerium (RLM), che, nel 1938 inizi\u00f2 gli studi sull'aerodinamica delle bombe aeronautiche, ipotizzandone il controllo per correggere gli errori d'impatto delle bombe a caduta libera. Studiando la SC 250, bomba standard della Luftwaffe, speriment\u00f2 l'applicazione di alette mobili comandate a distanza per rifinire ulteriormente la precisione di puntamento.\nUna commissione dell'RLM esamin\u00f2 i risultati delle ricerche del dottor Kramer ritenendole degne di un ulteriore sviluppo. Il progetto fu spostato presso la Ruhrstahl AG a Witten, nella Vestfalia tedesca, gi\u00e0 impiegata nella realizzazione di bombe, per sfruttarne l'esperienza. Qui il progetto iniziale fu sviluppato su un ordigno pi\u00f9 potente il cui carico esplosivo era di 1\u00a0400\u00a0kg, ed il peso supplementare aggrav\u00f2 i problemi legati alla scarsa manovrabilit\u00e0 del progetto iniziale. L'arma infatti continuava ad essere un ordigno picchiante, non troppo dissimile da una bomba convenzionale, tanto che inizialmente gli scienziati coniarono per identificarlo il termine di \"bomba teledeviata\".\nPer aumentarne la portanza, si intervenne sia sulla dimensione delle alette, sia trovando il sistema per aumentarne la velocit\u00e0 di discesa. Se nel primo caso la soluzione era relativamente facile, nel secondo ci si scontrava con la necessit\u00e0 di velivoli con elevata tangenza; maggiore l'altezza da cui sarebbe stato sganciato l'ordigno, maggiore la sua velocit\u00e0 in prossimit\u00e0 dell'obbiettivo. Ma la tecnologia aeronautica tedesca allora non era ancora in grado di produrre un velivolo che potesse operare ad alta quota, senza dimenticare che, all'aumentare della quota operativa, sarebbe diminuita esponenzialmente l'accuratezza del sistema. Un progetto parallelo della Henschel Hs 293 scelse di aumentare la portanza aggiungendo due piccole semiali ai lati dell'ordigno, mentre la squadra del dottor Kramer rest\u00f2 vicina ad un aspetto \"tradizionale\", anche se ormai la \"SD 1400\" non era pi\u00f9 una convenzionale bomba a caduta. Gli impennaggi anteriori le davano una forma ad \"X\" che le valsero sia la denominazione industriale, da X-1 a X-7 della Ruhrstahl AG, sia quella in codice, Fritz X, assegnatole dagli alleati.\nI primi collaudi dimostrarono la fattibilit\u00e0 del progetto, ma evidenziarono anche problemi che andavano risolti per un effettivo impiego sul campo. L'elevata velocit\u00e0 di caduta necessaria comportava sia la notevole attenzione del puntatore, per la difficolt\u00e0 a seguire il volo dell'ordigno e per i ridotti tempi di correzione, sia una tendenza al bloccaggio delle alette direzionali che contavano su attuatori elettromagnetici. Con un successivo prototipo si cerc\u00f2 di ovviare al problema del bloccaggio con attuatori pneumatici, ma anche questi si bloccavano a causa delle basse temperature costringendo il ritorno alla soluzione originale.\nAll'inizio del 1942, grazie alla costruzione di una galleria del vento in cui effettuare le prove, si intervenne modificando le alette di controllo ed introducendo un freno aerodinamico in coda per ridurne la velocit\u00e0 di caduta. Successivamente, nel febbraio 1942 a Karlshagen e Peenem\u00fcnde-West si constat\u00f2 che l'ordigno doveva essere lasciato cadere da una altezza minima di 3\u00a0900 metri, questo per avere un tempo sufficientemente lungo a consentire di correggerne il volo (e conseguentemente il punto d'impatto) da parte del puntatore. Le condizioni meteorologiche per\u00f2 ponevano dei limiti alla sperimentazione da tali altezze, perci\u00f2 si decise di approfittare del ben pi\u00f9 mite clima dei territori dell'alleato italiano e trasferire tutto il programma nelle vicinanze di Foggia. Qui, in un solo mese, l'\u00e9quipe del dottor Kramer fu in grado di completare le prove e lo sviluppo e di assicurarne la completa operativit\u00e0.\nTecnica.\nEra un ordigno che, pur conservando a grandi linee l'aspetto di una tradizionale bomba semiperforante a caduta, presentava una caratteristica serie di quattro alette mobili disposte ad X, le quali avevano una funzione direzionale, seppur limitata, che le consentivano un pi\u00f9 accurato puntamento dell'obiettivo.\nDisponeva di un elaborato piano di coda in cui erano presenti, oltre alle alette stabilizzatrici, un freno aerodinamico per ridurne la velocit\u00e0 di impatto a vantaggio della manovrabilit\u00e0 e una apparecchiatura radioricevente comandata dal velivolo su cui era trasportata.\nPi\u00f9 tardi, in una forma pi\u00f9 evoluta, le bombe vennero rese filoguidate invece che radioguidate, in modo da evitare il jamming, ossia che disturbi elettromagnetici potessero essere utilizzati per impedirne il pilotaggio.\nImpiego operativo.\nNel settembre del 1942 si costitu\u00ec un'unit\u00e0 speciale, la Erprobungs- und Lehrkommando 21, deputata ad esaminare l'arma. Le prove pratiche furono eseguite utilizzando come bersaglio vecchie navi affondate nel Mar Baltico.\nIl III./KG 100 fu equipaggiato con i Dornier Do 217 K-2, una versione espressamente riconvertita per ospitare la nuova bomba, ed inizi\u00f2 le operazioni sul Mediterraneo il 29 agosto 1943.\nIl 9 settembre 1943 la Luftwaffe realizz\u00f2 il pi\u00f9 importante e celebre successo bellico del \"Fritz X\". Dopo l'armistizio dell'8 settembre 1943 stipulato con le forze alleate, fu ordinato alla flotta della Regia Marina di far rotta verso Malta in ottemperanza alle clausole armistiziali anzich\u00e9, come precedentemente stabilito, attaccare gli alleati impegnati nello sbarco di Salerno. Per impedire che le navi finissero per cadere nelle mani alleate, i Dornier Do 217 K-2 del III. Gruppe KG 100 attaccarono il convoglio con il risultato di affondare la nave ammiraglia \"Roma\" e di danneggiare la sua gemella \"Italia\" (ex \"Littorio\")."}
{"id": "571571", "revid": "933835", "url": "https://it.wikipedia.org/wiki?curid=571571", "title": "Henschel Hs 293", "text": "LHenschel Hs 293 era un missile aria-superficie prodotto dall'azienda tedesca Henschel Flugzeugwerke AG ed utilizzato dalla Luftwaffe durante le fasi finali della seconda guerra mondiale. Era una bomba da 500 kg con un motore a razzo e superfici di volo e di controllo. Venne usata con discreto successo a partire dal 1943, ma la vulnerabilit\u00e0 dei bombardieri che la usavano port\u00f2 al successivo Hs 294.\nStoria del progetto.\nLa necessit\u00e0 della Luftwaffe di disporre di missili radiocomandati nasceva dalla difficolt\u00e0 di colpire efficacemente le corazzate nemiche in navigazione. La tecnica standard prevedeva infatti lo sgancio di bombe convenzionali ad alte quote per permettere all'ordigno di avere sufficiente energia cinetica in modo da trapassare la corazza dell'imbarcazione, ma essere precisi era molto difficile e per di pi\u00f9 il fuoco dei cannoni contraerei non semplificava la vita dei piloti.\nUn'alternativa era usare degli aerosiluranti capaci di sganciare un siluro a bassa quota puntando direttamente contro la nave avversaria, ma anche qui l'aereo si sarebbe esposto ad un fuoco antiaereo pesante e inoltre, data la maggiorazione del peso dell'aereo, questo aveva un'autonomia ridotta che, data la totale mancanza della Germania di portaerei, non permetteva di colpire bersagli troppo lontani.\nGli studi dell'aviazione militare tedesca si concentrarono dunque su un nuovo tipo di bomba, che avrebbe dovuto essere radiocomandata a distanza da un operatore a bordo di un bombardiere, il quale avrebbe trasportato e sganciato il \"missile\" ad una distanza tale da non esporre l'equipaggio al fuoco antiaereo nemico. Fu cos\u00ec che nel luglio 1940 la Henschel Flugzeugwerke AG ordin\u00f2 ad un suo gruppo di tecnici, guidati da Herbert Wagner, di iniziare a progettare una bomba con queste caratteristiche il cui primo prototipo venne chiamato \"Hs-293V-1\". Si trattava sostanzialmente di un ordigno planante senza testata esplosiva che condusse ad una serie di test positivi sfociati nei successivi e perfezionati modelli \"Hs-293V-2\" e \"Hs-293V-3\".\nSuccessivi test evidenziarono comunque la tendenza dei prototipi, una volta staccatisi dall'aereo madre, a planare dietro quest'ultimo rendendo cos\u00ec difficile il pilotaggio a distanza. Per ovviare a questo problema si mise a punto una versione denominata \"Hs-293A-0\" con un contenitore legato alla bomba in cui era montato un motore a razzo Walter 109-507B, con risultati subito soddisfacenti confluiti nella versione \"Hs-239A-1\", da cui si svilupp\u00f2 l\"Hs-293A-2\", la prima variante ad entrare in servizio attivo.\nTecnica.\nIl modello Hs-293A-1 era una bomba planante con un'apertura alare di 3 m dotata nei primi modelli del tradizionale piano orizzontale sostituito in seguito dai deflettori; era anche priva del timone. Per permettere al pilota di dirigere questo primitivo missile, sganciato solitamente all'altezza di 1 km da terra, anche in condizioni di scarsa visibilit\u00e0 era stata montata una luce di posizione sulla coda. La fusoliera era lunga 3,82 m e il peso complessivo era di 1.045 kg. La velocit\u00e0 variava in base all'angolo di planata e arrivava ad un massimo di 900 km/h.\nIl propellente del motore a razzo era costituito da una soluzione concentrata di perossido di idrogeno (\"T-Stoff\") la cui dissociazione era promossa da un catalizzatore liquido (\"Z-Stoff\", soluzione acquosa di permanganato di sodio o di calcio a seconda delle condizioni climatiche). Questa miscela dava la possibilit\u00e0 al motore di erogare una spinta pari a 600 kg per dieci secondi.\nLa testata \"SC 500\" era riempita, appunto, con 500 kg di esplosivo ad alto potenziale ma la sua configurazione standard, anzich\u00e9 penetrante, ne esaltava le prestazioni contro il naviglio mercantile non corazzato.\nIl sistema di guida era il \"Kehl-Strassburg\" e consisteva in una trasmittente installata nell'aereo madre e in un sistema ricevente montato nel missile, funzionante nella frequenza di 48,5 MHz e controllabile simultaneamente da 18 bombardieri, all'interno dei quali un pilota guidava la bomba tramite un joystick collegato alla trasmittente. Il sistema di guida era efficace fino a 11 km di distanza. Durante le operazioni militari solitamente un bombardiere trasportava due Hs-293, uno per ala, e i gas di scarico dei motori erano fatti passare vicino alle bombe per mantenere caldo il propellente.\nImpiego operativo.\nIl primo aereo a trasportare l'Hs-293 fu il Dornier Do 217, affiancato in seguito dagli Heinkel He 111, Focke-Wulf Fw 200 ed Heinkel He 177. Il battesimo del fuoco avvenne il 25 agosto 1943 quando un gruppo di aerei attacc\u00f2 un convoglio alleato nel Golfo di Biscaglia affondando lo sloop HMS \"Egret\" e danneggiando gravemente il cacciatorpediniere canadese HMCS Athabaskan. L'ammiragliato britannico, colto di sorpresa, ordin\u00f2 a tutte le sue navi di non avvicinarsi a pi\u00f9 di 320 km dalle coste francesi.\nAdolf Hitler ordin\u00f2 inizialmente di non usare questa nuova arma (e tutte le bombe plananti in generale) contro obiettivi terrestri in modo da non svelare il loro segreto nel caso una di queste non fosse esplosa, ma il precipitare degli eventi per la Germania impose, nell'aprile 1945, il loro utilizzo contro alcuni ponti sull'Oder per rallentare l'avanzata sovietica diretta a Berlino.\nLa sorpresa a danno degli Alleati comunque ebbe un'effimera durata: la loro superiorit\u00e0 aerea in termini di numeri rese sempre pi\u00f9 difficile l'alzarsi in volo dei bombardieri germanici e gi\u00e0 nello sbarco di Anzio, compiuta nel gennaio 1944, la Luftwaffe venne duramente contrastata, anche se riusc\u00ec ad affondare, con una bomba planante, la : il 29 gennaio 1944 l'incrociatore fu colpito da un HS 293 al largo di Anzio; l'esplosione caus\u00f2 un incendio che presto sfugg\u00ec al controllo dell'equipaggio e la nave, abbandonata, affond\u00f2 dopo circa un'ora. Quarantasei tra ufficiali e marinai perirono, i 523 superstiti furono salvati dai cacciatorpediniere e .\nGli anglo-americani introdussero anche contromisure elettroniche per disturbare il sistema di guida Kehl-Strassburg e per inviare falsi dati alla ricevente del missile facendolo cos\u00ec deviare dalla traiettoria impostata dal pilota tedesco, come avvenne durante lo sbarco in Normandia del 6 giugno 1944, quando tutti gli Hs 293 esplosero ben lontano dai loro obiettivi navali.\nVersioni.\nSi studiarono anche altre versioni con ala a delta, per colpire bombardieri nemici e per procedere a regime supersonico, ma queste idee rimasero solo sulla carta."}
{"id": "571574", "revid": "729019", "url": "https://it.wikipedia.org/wiki?curid=571574", "title": "Henschel Hs 294", "text": "LHenschel Hs 294 era un missile aria-superficie per impiego antinave progettato dall'azienda tedesca Henschel Flugzeugwerke AG nei primi anni quaranta per essere utilizzato dalla Luftwaffe durante le fasi finali della seconda guerra mondiale. Non entr\u00f2 mai in servizio operativo.\nStoria del progetto.\nL'Henschel Hs 294 venne sviluppato dall'ingegner Herbert Alois Wagner a partire dal precedente Henschel Hs 293, con lo scopo di realizzare un'arma antinave capace di colpire i mezzi navali degli Alleati.\nQuesto ordigno vol\u00f2 per la prima volta nel 1941 ma, nonostante gli elevati ordinativi iniziali, solo 120 esemplari furono effettivamente costruiti, e non entr\u00f2 mai in servizio operativo.\nTecnica.\nL'Hs 294 era di forma conica, con due ali piuttosto tozze poste nella parte centrale della fusoliera. A similitudine di una bomba planante aveva una lunghezza di 6,1 m, ed un'apertura alare di 4. Il diametro era di 62 cm, mentre il peso complessivo raggiungeva i 2 170 kg (di cui 630 di esplosivo).\nLa propulsione era assicurata da due motori a razzo a propellente liquido di tipo Walter HWK 109-507, che erano in grado di fornire una spinta di circa 590 kg.\nL'Hs 294 aveva un sistema di guida a controllo radio detto \"Kehl-Stra\u00dfburg\". In particolare, questo era costituito da un ricevitore FuG 230 Stra\u00dfburg e da un trasmettitore FuG 203 Kehl imbarcato sull'aereo guida, grazie ai quali era possibile controllare l'ordigno fino al suo obiettivo.\nIl missile era aviolanciato da un aereo vettore: per questo ruolo, solitamente, venivano usati i Dornier Do 217 o gli Heinkel He 177. Dopo lo sgancio, il missile si schiantava in acqua: l'impatto con il liquido provocava la separazione delle ali e della parte posteriore della fusoliera dal resto dell'ordigno. Quest'ultima, quindi, proseguiva in immersione l'avvicinamento all'obiettivo. L'esplosione a ridosso del bersaglio avveniva grazie ad una normale spoletta di prossimit\u00e0.\nComplessivamente, ne furono realizzate diverse versioni."}
{"id": "571578", "revid": "834", "url": "https://it.wikipedia.org/wiki?curid=571578", "title": "X-4", "text": ""}
{"id": "571581", "revid": "729019", "url": "https://it.wikipedia.org/wiki?curid=571581", "title": "Wasserfall", "text": "Il Wasserfall Ferngelenkte Flakrakete, \u00e8 stato un grande missile antiaereo tedesco della seconda guerra mondiale, come gli altri della sua categoria non fece in tempo ad entrare in servizio ma era un'arma imponente, simile al SA-2, con una gittata calcolata addirittura di 48\u00a0km. I suoi progetti furono da modello per il missile statunitense Hermes-A1 e per il programma di ricerca sovietico noto con la denominazione di R-101.\nCaratteristiche tecniche.\nIl Wasserfall fu essenzialmente uno sviluppo antiaereo del Razzo V2, conservandone la stessa forma e lo stesso disegno. \nPoich\u00e9 doveva raggiungere unicamente l'altitudine di volo dei grossi bombardieri alleati, venne ridotto di circa un quarto della grandezza rispetto ai razzi V2. A differenza dei loro progenitori, i Wasserfall erano progettati per il lancio che poteva essere dilazionato per periodi superiori ad un mese ed oltre, per questo motivo l'ossigeno liquido, eccessivamente volatile, non era appropriato per lo scopo. Per questo motivo venne progettato un nuovo motore disegnato dall'ingegnere Walter Thiel, basato sul \"Visol\" (etere vinile esobutile) e dal \"Salbei\" (90% di acido citrico e 10% di acido solforico). Questo propellente ipergolico era spinto nella camera di combustione unitamente ad azoto rilasciato da un serbatoio separato.\nIl sistema di guida era basato su un controllo radio di tipo MCLOS, contro obiettivi diurni, mentre per i lanci notturni l'uso di questo razzo era molto pi\u00f9 complesso data la scarsa visibilit\u00e0 sia del razzo stesso che dell'obiettivo. Per ovviare a questo problema venne progettato un nuovo sistema di guida denominato in codice \"Rheinland\" che rimase per\u00f2 allo stadio di sviluppo. Il sistema di guida \"Rheinland\" avrebbe dovuto fare uso di un transponder posto all'interno del razzo per la localizzazione in volo e di un radar per avere traccia del bersaglio."}
{"id": "571582", "revid": "729019", "url": "https://it.wikipedia.org/wiki?curid=571582", "title": "Enzian", "text": "L'Enzian fu un missile antiaereo tedesco ideato attorno al 1944. Non fece in tempo ad entrare in servizio. Aveva una testata di 500\u00a0kg e forma simile a quella dell'AS-5 Kelt. La versione Enzian 5, se fosse stata realizzata, sarebbe stata supersonica."}
{"id": "571585", "revid": "6923", "url": "https://it.wikipedia.org/wiki?curid=571585", "title": "VB-3 Razon", "text": "La VB-3 Razon (Vertical Bomb-3 Range and azimuth only) \u00e8 stata un bomba guidata statunitense sviluppata al termine della seconda guerra mondiale.\nMessa a punto nell'estate del 1945, non pot\u00e9 trovare impiego operativo durante la guerra mondiale, ma venne utilizzata dall'United States Air Force in gran numero nel corso della Guerra di Corea contro ponti della Corea del Nord. Pur non rivelandosi affidabili, in alcuni casi gli ordigni riuscirono a danneggiare i ponti loro bersaglio. La dimensione contenuta in 600\u00a0kg per\u00f2, creava la necessit\u00e0 di ottenere pi\u00f9 di un centro per demolire completamente un ponte. Per questo motivo, gli americani passarono ad adottare le pi\u00f9 massicce bombe VB-13/ASM-A-1 Tarzon da 5400\u00a0kg per lo stesso ruolo."}
{"id": "571589", "revid": "933835", "url": "https://it.wikipedia.org/wiki?curid=571589", "title": "Henschel Hs 117", "text": "LHenschel Hs 117 \"Schmetterling\" (farfalla) era un missile terra-aria progettato da Herbert Wagner in collaborazione con Hellmuth Walter per la parte motoristica e realizzato dall'azienda tedesca Henschel Flugzeugwerke AG con compiti di difesa aerea a corto raggio.\nStoria del progetto.\nIl progetto dell'Henschel Hs 117 venne proposto dall'ingegner Henschel nel 1941 presso il Reichsluftfahrtministerium (RLM), il ministero che nella Germania nazista gestiva l'intera aviazione tedesca. Inizialmente rifiutato, il missile venne rivalutato nel 1943, quando le sorti della guerra iniziarono a essere sfavorevoli per la Germania.\nAdottato dalla Luftwaffe che ne equipaggiava i reparti contraerei di terra, non entr\u00f2 in servizio prima della fine della seconda guerra mondiale."}
{"id": "571590", "revid": "63756", "url": "https://it.wikipedia.org/wiki?curid=571590", "title": ".mc", "text": ".mc \u00e8 il dominio di primo livello nazionale (ccTLD) assegnato al Principato di Monaco."}
{"id": "571593", "revid": "4450242", "url": "https://it.wikipedia.org/wiki?curid=571593", "title": "Stoke on Trent", "text": ""}
{"id": "571596", "revid": "63756", "url": "https://it.wikipedia.org/wiki?curid=571596", "title": ".md", "text": ".md \u00e8 il dominio di primo livello nazionale (ccTLD) assegnato alla Moldavia."}
{"id": "571599", "revid": "1305772", "url": "https://it.wikipedia.org/wiki?curid=571599", "title": "Frassenetto", "text": "Frassenetto (\"Frassen\u00eat\" in friulano, \"Frasseniet\" in friulano carnico) \u00e8 una delle 4 frazioni del comune di Forni Avoltri (UD). \nDescrizione.\nIl piccolo borgo s'incontra dopo 2\u00a0km percorrendo la strada che dal centro di Forni porta a Collina e poi al rifugio alpino Tolazzi. Le poche case sono quasi immerse nel verde bosco che le circonda. Su di un'altura nei pressi dell'abitato spicca la chiesa di \"San Giovanni Battista\", risalente al 1346 e ricostruita nel 1740, anticamente era l'unica chiesa esistente per tutta la comunit\u00e0 di Forni Avoltri ed ha svolto quindi le funzioni di parrocchiale fino alla costruzione della chiesa nel capoluogo comunale."}
{"id": "571601", "revid": "767487", "url": "https://it.wikipedia.org/wiki?curid=571601", "title": "Oh, Serafina!", "text": "Oh, Serafina! \u00e8 un film italiano del 1976 diretto da Alberto Lattuada e tratto dal romanzo omonimo di Giuseppe Berto; \u00e8 una moderna favola ecologista.\nTrama.\nAugusto Valle \u00e8 un industriale tenero, svanito ed ecologista. Sposa per amore una sua operaia che invece ha accettato la sua proposta solo per interesse, e che ben presto provvede a farlo internare in un manicomio. A questo scopo seduce anche il sindaco che avalla l'operazione. In manicomio per\u00f2 Augusto non si trova affatto male, anzi proprio qui trova finalmente la sua anima gemella.\nAmbientazione.\nIl film \u00e8 stato girato in varie localit\u00e0 lombarde, soprattutto nella provincia di Cremona ed in quella di Milano. Il manicomio \u00e8 in realt\u00e0 l'ex convento di Santa Maria della Croce, adiacente all'omonimo santuario e situato a Crema, frazione Santa Maria della Croce. La villa di famiglia di Serafina \u00e8 Villa San Michele a Ripalta Cremasca, frazione San Michele. La fabbrica di Pozzetto \u00e8 nel paese di Palosco, in provincia di Bergamo. Il campanile dal quale si getta il padre di Augusto \u00e8 quello della Chiesa di Santa Margherita a Settimo Milanese. Infine c'\u00e8 la Basilica di San Francesco ad Assisi, unico luogo non lombardo del film.\nDistribuzione.\nDistribuito dalla Cineriz il 28 ottobre 1976, con doppiaggio eseguito presso la C.D.S. con la collaborazione della Cine Video Doppiatori (direttrice di doppiaggio: Fede Arnaud). Il film \u00e8 vietato ai minori di 18 anni.\nCuriosit\u00e0.\nLa pellicola \u00e8 una delle ultime apparizioni dell'attore Renato Pinciroli che interpreta il padre di Augusto; infatti l'uscita del film nelle sale cinematografiche \u00e8 avvenuta il 28 ottobre 1976, mentre il decesso dell'attore risale al 2 settembre di quello stesso anno.\nIn una breve scena di seduzione con Dalila Di Lazzaro appare per la prima volta sullo schermo Jinny Steffan.\nNella versione home video risultano tagliate la scena in cui Serafina si ferisce da sola la pancia e la scena di passione tra un'infermiera e Serafina.\nRiconoscimenti.\nPer le musiche del film, Fred Bongusto ottenne il Nastro d'argento alla migliore colonna sonora.\nPer la sua interpretazione, Angelica Ippolito, ottenne un premio speciale ai David di Donatello 1977."}
{"id": "571602", "revid": "1543377", "url": "https://it.wikipedia.org/wiki?curid=571602", "title": "Nazionale di calcio dell'Eritrea", "text": "La nazionale di calcio dell'Eritrea (in arabo \u0645\u0646\u062a\u062e\u0628 \u0625\u0631\u062a\u064a\u0631\u064a\u0627 \u0644\u0643\u0631\u0629 \u0627\u0644\u0642\u062f\u0645) \u00e8 la rappresentativa calcistica nazionale dell'Eritrea ed \u00e8 posta sotto il controllo della Federazione calcistica dell'Eritrea. . La federazione \u00e8 stata fondata nel 1992 ed \u00e8 affiliata alla FIFA dal 1998. Nella sua breve storia non ha mai preso parte alla fase finale n\u00e9 della Coppa d'Africa n\u00e9 della Coppa del Mondo.\nNella graduatoria FIFA in vigore da agosto 1993 il miglior piazzamento raggiunto \u00e8 stato il 121\u00ba posto nell'agosto 2007, mentre il peggiore \u00e8 il 206\u00ba posto che ha occupato nell'agosto 2018. Attualmente occupa il 203\u00ba posto.\nStoria.\nLa nazionale eritrea venne invitata a un torneo amichevole in Sudan nel 1992, l'anno prima che l'Eritrea ottenesse l'indipendenza. L'Eritrea ha partecipato alla Coppa CECAFA 1994, organizzata dal Council for East and Central Africa Football Association, anche se l'ENFF non fu fondata fino al 1996. La prima partita ufficiale a livello internazionale \u00e8 stata giocata nella Coppa CECAFA 1999, l'anno dopo l'ENFF si affili\u00f2 alla CAF e alla FIFA. Ha partecipato ai turni di qualificazione della Coppa delle Nazioni Africane 2000 e del campionato mondiale di calcio 2002, e successive edizioni fino al 2008. Ha anche partecipato a intermittenza alla Coppa CECAFA.\nNelle qualificazioni alla Coppa delle Nazioni Africane 2000, l'Eritrea \u00e8 riuscita a pareggiare in casa contro il per 0-0 e ha vinto casa per 1-0 contro il . Concluse al secondo nel suo gruppo composto da tre squadre, avanzando cos\u00ec per i play-off dove ha affrontato e , ma alla fine persero tutte e quattro le partite in quella fase finale.\nNel primo turno delle qualificazioni al campionato mondiale di calcio 2002, pareggi\u00f2 contro la e fu sconfitta per 4-0 in trasferta, dopo un pareggio a reti inviolate in casa. Il commissario tecnico era Yilmaz Yuceturk.\nNel primo turno delle qualificazioni al campionato mondiale di calcio 2006, il \u00e8 stato sorteggiato come avversario dell'Eritrea. L'Eritrea perso all'andata per 3\u20130, prima di un altro pareggio senza reti ad Asmara. Il commissario tecnico dell'Eritrea era Tekie Abraha.\nNel gruppo 6 delle qualificazioni alla Coppa delle Nazioni Africane 2008, sotto la guida del CT rumeno Dorian Marin, l'Eritrea \u00e8 arrivata seconda dietro l'Angola, non riuscendo a qualificarsi per la fase finale del torneo. Ha battuto due volte il e ha pareggiato in casa con l'Angola.\nNel primo turno delle qualificazioni al campionato mondiale di calcio 2014, l'Eritrea ha affrontato il ]. L'andata ad Asmara si \u00e8 conclusa con un pareggio per 1-1 (e ha visto il primo gol in assoluto dell'Eritrea in una partita valida per le qualificazioni alla Coppa del Mondo), ma il Ruanda vinse al ritorno con un risultato di 3-1.\nNegli ultimi anni un numero elevato di rifugiati ha lasciato l'Eritrea, e alcuni atleti che viaggiano per giocare all'estero hanno colto l'occasione per fuggire. Nel dicembre 2012, 17 calciatori eritrei e il medico della squadra sono scomparsi dopo un torneo della CECAFA in Uganda e hanno presentato domanda di asilo nel paese. Quattro giocatori del hanno disertato una partita della CAF Champions League 2006 a Nairobi, in Kenya, e fino a 12 membri della nazionale dopo la Coppa CECAFA 2007 in Tanzania. Altri 6 giocatori hanno chiesto asilo in Angola nel marzo 2007 dopo una partita di qualificazione del gruppo 6 per la Coppa delle Nazioni Africane 2008. Altri tre giocatori della nazionale hanno chiesto asilo in Sudan.\nL'Eritrea si \u00e8 ritirato dalla Coppa CECAFA 2008, e dalle qualificazioni della campionato mondiale di calcio 2010 e della Coppa delle Nazioni Africane 2010. Dato il numero di giocatori che chiedono asilo, il governo eritreo ha iniziato a richiedere agli atleti di pagare una cauzione di 100.000 nakfa prima di viaggiare all'estero.\nL'Eritrea \u00e8 tornata a partecipare alla Coppa CECAFA nel 2009 a Nairobi. Una nazionale giovane \u00e8 stata riunita con un allenamento di soli 12 giorni. Nel gruppo B, ha ottenuto un pareggio a sorpresa con lo Zimbabwe, perso strettamente contro il Ruanda, e battuto la 3-1. Sono stati facilmente battuti 4-0 nei quarti di finale dalla . Dodici membri della nazionale non sono riusciti a presentarsi per il volo di ritorno e hanno chiesto l'assistenza del consorzio dei rifugiati del Kenya. Si credeva si nascondessero a Eastleigh, un sobborgo orientale di Nairobi, dove vivono molti immigrati. Nicholas Musonye, segretario generale del CECAFA, temeva che il governo potesse reagire rifiutando di lasciare che la nazionale viaggiasse all'estero in futuro. I dodici giocatori hanno successivamente ricevuto asilo provvisorio dall'Alto commissariato delle Nazioni Unite per i rifugiati in Kenya. Undici di questi giocatori hanno viaggiato fino ad Adelaide in Australia di cui due di loro, Samuel Ghebrehiwet e Ambes Sium, hanno firmato un contratto con il , societ\u00e0 della massima serie australiana, nell'agosto 2011.\nNove giocatori e l'allenatore sono scomparsi in Kenya nel dicembre 2013.\nNel primo turno delle qualificazioni al campionato mondiale di calcio 2018, dieci giocatori della nazionale dell'Eritrea si sono rifiutati di tornare a casa dopo aver giocato una partita di qualificazione ai Mondiali in Botswana e hanno ottenuto l'asilo l\u00ec, stando a quanto dicono i funzionari."}
{"id": "571606", "revid": "14480", "url": "https://it.wikipedia.org/wiki?curid=571606", "title": "Emil Fisher", "text": ""}
{"id": "571610", "revid": "228587", "url": "https://it.wikipedia.org/wiki?curid=571610", "title": "Scienza penale", "text": "La scienza penale studia il fondamento, i limiti, le forme e i mezzi di attuazione del diritto penale, la ideologia che sorregge le diverse formule di sistema.\nEssa sorge durante il medioevo, con alcune opere di grandi giuristi del diritto comune, in particolare dei cosiddetti \"Glossatori\". Nel XVII secolo sorge un movimento di avversari del diritto penale dell'oppressione con le teorie del Giusnaturalismo laico (Grozio, Pudendorf, Thomasius, Locke). L'epoca di maggiore sviluppo delle scienze penali \u00e8 per\u00f2 quella del XIX secolo. Sorgono in quel secolo le scienze criminali oggi note con i nomi di:\ne si delineano i quattro costanti problemi del diritto penale:\nDa un punto di vista formalistico, la scienza penale ha limitato l'oggetto al diritto penale positivo aderendo al della legge alla assoluta fedelt\u00e0 ad essa. Tale prospettiva \u00e8 consona agli Stati ove la legge \u00e8 fattore di sviluppo stabile e condiviso oppure -al contrario- ove non \u00e8 oggetto di discussione.\nSi sviluppano due filoni di formalismo: quello dell'Ecole de l'exegese e quello della cosiddetta giurisprudenza dei concetti, cui segue l'indirizzo tecnico giuridico di Arturo Rocco, il quale identifica l'oggetto della scienza penale nel diritto positivo, il dogma. Cos\u00ec degradata a scienza delle forme, la scienza penale si arena su posizioni di indifferenza rispetto al sostrato che la sorregge.\nReagiscono alcuni autori con l'indirizzo teleologico (Bettiol e Antolisei), che propongono una lettura delle norme non scevra da valutazioni sul significato della norma incriminatrice. Il valore della norma va riferito al suo scopo, inteso in via oggettiva dal dato positivo, evitando significati assurdi, insufficienti o incoerenti.\nIl punto di vista sostanzialistico sorge dalla necessit\u00e0 di allargare l'oggetto della scienza penale oltre la legge. Vanno menzionate dunque le tesi giusnaturalistiche nella duplice veste illuminista e moderna (ovvero riferite alla fiducia nella ragione ovvero nel senso di giustizia ispiratore del diritto) della Scuola Classica:\nOggi le vedute si possono compendiare nel giusnaturalismo empirico di matrice anglosassone (scienza penale della common law), e nel dogma statalistico giuspositivista e tecnico giuridico del continente (di matrice latina o di \"civil law\").\nIn Italia, in particolare, trova adesioni la teoria del diritto penale costituzionalmente orientato, e l'interesse \u00e8 sommo per i temi di politica criminale.\nSicch\u00e9, questa realt\u00e0 complessa deve essere affrontata da molteplici prospettive: non solo la Tecnica giuridica, e la fede dogmatica aiuteranno il progresso della scienza penale, ma anche la consapevolezza del dialogo interdisciplinare, e della intrinseca problematicit\u00e0 della disciplina, nonch\u00e9 dei nuovi orizzonti di internazionalit\u00e0 della stessa."}
{"id": "571616", "revid": "1782831", "url": "https://it.wikipedia.org/wiki?curid=571616", "title": "Ermanno Cavazzoni", "text": "Biografia.\nHa collaborato con Federico Fellini al soggetto e alla sceneggiatura del suo ultimo film \"La voce della luna\", ispirato dal romanzo \"Il poema dei lunatici\", di Cavazzoni stesso.\nInsegna poetica e retorica all'Universit\u00e0 di Bologna, dove \u00e8 ricercatore confermato. \u00c8 membro dell'OpLePo ed \u00e8 stato co-direttore della rivista \"Il semplice\" (Feltrinelli, 1995-96) e de \"Il Caff\u00e8 illustrato\" (dal 2001). Nel 2007, insieme con alcuni amici (Gianni Celati, Ugo Cornia, Jean Talon) ha dato vita alla collana di narrativa \"Compagnia Extra\" per la casa editrice Quodlibet.\nCome scrittore ha ricevuto alcuni premi letterari: Premio Bergamo con \"Il poema dei lunatici\", 1987, finalista al Premio Bergamo nel 1999 con \"Cirenaica\" e Premio Selezione Campiello con \"La galassia dei dementi\", nel 2018."}
{"id": "571617", "revid": "36426", "url": "https://it.wikipedia.org/wiki?curid=571617", "title": "Piazza de' Ciompi", "text": ""}
{"id": "571623", "revid": "46523", "url": "https://it.wikipedia.org/wiki?curid=571623", "title": "Moda dark", "text": ""}
{"id": "571627", "revid": "729019", "url": "https://it.wikipedia.org/wiki?curid=571627", "title": "Northrop YB-49", "text": "Il Northrop YB-49 fu un bombardiere strategico sviluppato dall'azienda aeronautica statunitense Northrop per conto dell'United States Air Force (USAF), l'aeronautica militare statunitense, nella seconda met\u00e0 degli anni quaranta.\nRimasto allo stadio di prototipo, coniugava la configurazione di tipo ala volante (\"flying wing\"), sperimentata da John Knudsen \"Jack\" Northrop fin dagli anni trenta, con la propulsione a reazione. Sostanzialmente si trattava di una versione a reazione del quadrimotore ad elica Northrop YB-35, che aveva volato solo un anno prima.\nStoria del progetto.\nCon il programma del B-35 molto in ritardo fin dal 1944, e la fine dell'aereo a pistoni in vista, il contratto di produzione per l'aereo fu cancellato in maggio. Tuttavia il progetto era ancora abbastanza interessante da convincere l'Air Force a continuare il lavoro sull'aereo di pre-produzione a scopo di test. Tra le richieste ce n'erano due per un aereo a reazione.\nL'aereo rappresent\u00f2 il culmine delle sperimentazioni di Jack Northrop sulla configurazione tuttala; il progettista mise a frutto l'esperienza maturata sin dal 1929 con l'X-216H e si avvalse dello studio del tedesco Horten Ho 229, un caccia-bombardiere tuttala con motori a getto, di cui un esemplare fu inviato alla Northrop Corporation subito dopo la fine della guerra per valutazioni.\nPrimo volo del YB-49.\nIl primo aereo vol\u00f2 il 1\u00ba ottobre 1947, e si dimostr\u00f2 superiore alla sua controparte a pistoni. Il YB-49 segn\u00f2 sia un record non ufficiale di durata volando ad una quota superiore a 12.200 metri per sei ore, e un record di volo transcontinentale, volando dalla base aerea di Murdoc in California fino alla base aerea di Andrews a Washington DC in 4 ore e 20 minuti.\nSchianto dell'aereo e morte del pilota Glen Edwards.\nTuttavia il programma sub\u00ec un certo numero di contrattempi, non ultimo il disastroso incidente di uno dei prototipi, che uccise il pilota, il capitano Glen Edwards (dal quale prese nome la Edwards Air Force Base), il maggiore Daniel Forbes, e altri tre uomini dell'equipaggio. Probabilmente l'aereo era andato in stallo a un'altitudine molto bassa, ed era andato incontro a cedimento strutturale quando dovette sopportare forze eccessive causate dal tentativo di riprendere il controllo.\nNel settembre 1948, l'Air Force ordin\u00f2 di costruire un ricognitore designato RB-49A, ma venne presto cancellato: era chiaro che altri aerei potevano soddisfare la specifica, incluso il nuovo B-52.\nAlcuni esperti di aerodinamica hanno recentemente proposto la teoria che l'instabilit\u00e0 dell'YB-49 derivasse dal fatto che l'aereo era adattato dal Northrop YB-35 senza tener conto della necessit\u00e0 di ridisegnare l'ala dopo la rimozione dei propulsori; il YB-35 in volo non aveva problemi di instabilit\u00e0 perch\u00e9 le eliche dei motori agivano come dischi nel flusso alare e formavano una notevole superficie stabilizzatrice, assente negli esemplari con motore a getto. A causa di un basso smorzamento direzionale, il bombardiere durante le prove di bombardamento tendeva a richiamare. La Northrop stava lavorando su un sistema per aumentare la stabilit\u00e0, quando il programma fu sospeso.\nI test sull'altro Northrop YB-35 terminarono nel 1948, con alcuni problemi alla piattaforma di bombardamento e la tendenza dei motori a prendere fuoco. Il 15 marzo 1950, il programma fu cancellato, e per coincidenza il prototipo mentre stava facendo manovra fu totalmente distrutto da un incendio. Il prototipo da ricognizione, l'YRB-49 vol\u00f2 nel 1950. Dopo la cancellazione del programma, gli aerei rimanenti furono distrutti.\nCuriosit\u00e0.\nVi sono rarissime sequenze filmate, specialmente a colori, dell'YB-49; appare per\u00f2 nel film La guerra dei mondi del 1953 (dove l'aereo rappresenta una delle massime conquiste della tecnologia umana dell'epoca). Le immagini fanno rimpiangere che non sia stato preservato nemmeno uno di questi particolarissimi velivoli: a titolo di paragone, il rivale B-47 venne prodotto in oltre 2\u00a0000 esemplari. Curiosamente, un ruolo analogo nel film Independence Day \u00e8 svolto dal pronipote dell'YB-49, il Northrop-Grumman B-2 Spirit (anche se solo in forma di effetti speciali: nel film non sono state usate sequenze di repertorio).\nIl YB-49 \u00e8 anche al centro del romanzo Oro Blu di Clive Cussler, pubblicato nel 2000.\nIl B-2 Spirit e l'YB-49 hanno la stessa apertura alare: 52,40 m. ed entrambi sono costruiti dalla Northrop."}
{"id": "571637", "revid": "4463347", "url": "https://it.wikipedia.org/wiki?curid=571637", "title": "FSO Syrena Bosto", "text": ""}
{"id": "571638", "revid": "228587", "url": "https://it.wikipedia.org/wiki?curid=571638", "title": "Niccol\u00f2 Pelliccione", "text": "Biografia.\nLa famiglia Pellizzone era la pi\u00f9 prestigiosa e potente nel paese.\nNei suoi primi anni di carriera dimor\u00f2 a Lucca, successivamente divent\u00f2 signore di Canzo. Per poter sposare una donna del luogo, ne fece uccidere il marito. Nell'autunno del 1523 militava per conto di Francesco Sforza, duca di Milano, difendendo Cremona dai francesi. Nello stesso anno affianc\u00f2 Gian Giacomo Medici contro i Grigioni, a Dongo, Gravedona e Domaso.\nNel febbraio successivo, con cinquanta fanti, si trovava alla guardia di Monza e successivamente si distinse nella difesa di Pavia. L'altro febbraio aiut\u00f2 il Medici, con Francesco del Matto e Mattiolo Riccio, nella conquista della rocca di Chiavenna ai grigioni. In ottobre pass\u00f2 un breve periodo nelle carceri del castello di Pavia, perch\u00e9 creduto dai soldati imperiali connivente di Girolamo Morone. \nNell'inverno 1526, fu chiamato dal Medici a Milano, per arruolare una compagnia di fanteria fra gli esiliati. Alla notizia, Antonio de Leyva gli mand\u00f2 contro Giovanni d'Urbina con un gruppo di archibugieri a cavallo. Niccol\u00f2 Pelliccione giunse a Canzo sotto la pioggia e trov\u00f2 asilo per i suoi soldati nelle case del paese. Affid\u00f2 allora il battaglione al luogotenente Ambrosio Castano, mentre egli si portava sul Lario per essere traghettato a Musso. Nel frattempo, Giovanni d'Urbina occup\u00f2 Canzo, derubando i soldati e uccidendo coloro che si opponevano. Ambrosio Castano raggiunse il Pelliccione e fu da lui scacciato per aver lasciato indifeso un ponte.\nNel 1527 aveva il comando della guardia ducale sforzesca. In maggio, usc\u00ec da Lodi con settanta archibugieri a cavallo e centocinquanta fanti per soccorrere Sant'Angelo Lodigiano. Cacci\u00f2 da Santa Maria Brunoro Gambara, Alberigo Barbiano da Belgioioso e Filippo Tornielli, i quali dovettero abbandonare settanta uomini ai Lombardi e ai Veneti. Aiut\u00f2 poi Medici all'assedio di Lecco e cattur\u00f2 molti abitanti ribelli, raccogliendo una forte somma con il riscatto. Ebbe successivamente il compito di catturare Martino di Mondonico, poich\u00e9 aveva tradito Perego ad Antonio de Leyva. Riusc\u00ec nell'impresa e port\u00f2 il capitano a Monguzzo, dove Filippo de' Medici lo fece torturare a morte e impiccare i complici.\nNell'estate del 1528, il Medici pass\u00f2 al servizio degli imperiali ed il Pelliccione lo segu\u00ec. Successivamente Pelliccione lo aggred\u00ec, si ferm\u00f2 a Zogno con Giovan Battista de' Medici e fece rinforzare i portoni del paese. Nella chiesetta di Romacolo ricevette il frutto (60.000 ducati) delle sue incursioni nella zona. Fu in difficolt\u00e0 nel difendere Tiolo dai Veneziani e dai montanari, ma venne soccorso da Giovan Battista de' Medici. Numerose sono le vie che portano il suo nome, a Canzo Via Niccol\u00f2 Pelliccione \u00e8 la via che porta alla stazione del paese. Altre vie dedicate alla famiglia Pellizzone si trovano a Massa-Carrara ed a Bologna.\nIntorno al 1528 al suo servizio era presente Antonio Criminale il quale ebbe ordine di battersi contro il governatore di Milano Antonio de Leyva."}
{"id": "571645", "revid": "1123126", "url": "https://it.wikipedia.org/wiki?curid=571645", "title": "Chiesa assira d'Oriente", "text": "La santa Chiesa assira d'Oriente (in siriaco \"\u02bfedt\u0101 d-madn\u1e2b\u0101\") \u00e8 una Chiesa cristiana di rito siriaco orientale. Si considera la continuazione legittima della Chiesa d'Oriente.\nNata in Mesopotamia, questa Chiesa orientale ha conosciuto una rapida espansione che ha portato i suoi missionari a fondare comunit\u00e0 fino in Cina, dove la prima documentata comunit\u00e0 cristiana fu quella monastica nestoriana stabilitasi nel VII secolo a Chang'an (antico nome di Xi'an, capitale della Dinastia Tang), e in India, dove i discendenti dei suoi fedeli formano ora la Chiesa cattolica siro-malabarese, diverse chiese di rito antiocheno e un gruppo di 30.000 fedeli, la Chiesa siro-caldea d'Oriente, sorta nel 1862 e confermata come parte della Chiesa assira d'Oriente nel 1904.\nNei territori dell'attuale Iraq settentrionale e dell'Iran, dove ha avuto origine, la Chiesa d'Oriente si \u00e8 scissa nel XVI secolo. Dalla scissione sono nate la Chiesa cattolica caldea e quella che, dal 1976, si chiama Chiesa assira d'Oriente. Conta tra i 300.000 e i 350.000 fedeli, di cui solo una minoranza vive nella terra natale.\nDal 16 settembre 2015 la Chiesa assira d'Oriente \u00e8 retta dal patriarca Mar Gewargis III Sliwa. A seguito dell'elezione, il sinodo della Chiesa assira ha deciso di riportare la sede patriarcale in Mesopotamia dopo un trasferimento di 80 anni all'estero. La nuova sede del patriarcato \u00e8 Erbil, in Iraq.\nA livello teologico, si caratterizza per il riconoscimento dei soli primi due concili ecumenici e di Nestorio come santo. La Chiesa assira d'Oriente non \u00e8 in comunione con le Chiese ortodosse orientali poich\u00e9 queste ultime riconoscono la validit\u00e0 anche del terzo concilio ecumenico.\nAspetti generali.\nLa Chiesa assira d'Oriente si considera la continuazione della Chiesa d'Oriente. Soltanto a partire dal 1976 si chiama ufficialmente \"assira\", aggettivo che adott\u00f2 per influsso di missionari anglicani del XIX secolo.\nIl suo rito liturgico \u00e8 quello siriaco-orientale.\nLa cristologia della chiesa fu fissata dal maestro della fede Babai il Grande, (551-628): la sua principale opera cristologica \u00e8 il \"Libro dell'Unione\", nel quale si afferma che le due \"qnome\" (essenze individuali) non sono mischiate, ma eternamente unite nell'unica \"parsopa\" (persona) di Ges\u00f9 Cristo.\nLa liturgia.\nLa chiesa siro-orientale (assira e caldea) possiede una liturgia a s\u00e9 stante, formatasi nel corso dei secoli. Si caratterizza per i tratti arcaici, per una spiccata sobriet\u00e0 e per la dottrina cristologica e mariana preefesina.\nIl battesimo non \u00e8 fatto tramite aspersione, ma attraverso la recita di preghiere; l'anno liturgico \u00e8 organizzato in serie di sette settimane.\nIl tempo della preghiera durante la giornata \u00e8 scandito in tre momenti simbolici: sera, notte e mattino. Il Salterio \u00e8 diviso in sessanta sezioni (\"marmitha\"). La recita delle preghiere comprende anche la ripetizione delle risposte (\"\u02bfonitha\").\nLa preghiera eucaristica pi\u00f9 comune della Chiesa assira d'Oriente \u00e8 l'anafora di Addai e Mari. Questa preghiera \u00e8 ben nota agli studiosi di liturgie a causa dell'assenza in modo coerente delle frasi evangeliche che riportano le parole pronunciate da Ges\u00f9 durante l'ultima cena, e che tutte le altre Chiese ripropongono nelle loro anafore (\u00abQuesto \u00e8 il mio corpo... Questo \u00e8 il mio sangue...\u00bb).\nPer questa ragione, soprattutto i cattolici per secoli non riconoscevano la validit\u00e0 della liturgia assira. Tuttavia, nel 2001, dopo uno studio approfondito, il Pontificio consiglio per la promozione dell'unit\u00e0 dei cristiani e la Congregazione per la dottrina della fede, della quale era allora prefetto il cardinale Ratzinger, dichiararono che la liturgia eucaristica celebrata con l'anafora di Addai e Mari \u00e8 valida, e che i fedeli della Chiesa cattolica caldea possono ricevere la comunione nella Chiesa assira d'Oriente se sono impossibilitati a riceverlo nella propria chiesa. Questa dichiarazione venne approvata da papa Giovanni Paolo II.\nStoria.\n\"Per la storia di questa chiesa prima delle scissioni dei secoli XVI e XVII, vedi Chiesa d'Oriente.\"\nDivisione della Chiesa d'Oriente.\nNel 1534 i Turchi Ottomani conquistarono Bagdad. L'Impero turco pose i cristiani della Chiesa d'Oriente sotto la giurisdizione della Chiesa apostolica armena. Il sultano, infatti, non concesse \"firman\" (decreto) n\u00e9 \"berat\" (atto d'investitura) alla Chiesa d'Oriente. Questa situazione rimase immutata fino al 1843. Durante questo periodo i rapporti di diritto civile tra i cristiani d'Oriente e il governo di Istanbul furono regolati dalla Chiesa armena.\nFin dal XV secolo, una regola stabil\u00ec che il titolo di patriarca fosse assegnato solo in linea ereditaria, ai familiari del \"catholicos\" (da zio a nipote). La regola venne inaugurata da Mar Shimun IV (1437-1497). Un secolo dopo, questa regola provoc\u00f2 una \u00abguerra di successione\u00bb all'interno della Chiesa assira. Il \"catholicos\" Simone Bar Mama mor\u00ec nel 1551 (ma secondo altre documentazioni spir\u00f2 nel 1558). Secondo la versione che attesta la sua morte al 1551, il suo successore avrebbe dovuto essere il giovanissimo nipote Simone Denha, ed in effetti alcuni vescovi procedettero alla sua elezione. Invece un gruppo di altri vescovi sostenne che Giovanni Sulaqa sarebbe stato pi\u00f9 degno di Simone e lo elessero a loro volta, provocando cos\u00ec uno scisma. Egli prese il nome di Giovanni Sulaqa VIII e decise un riavvicinamento con la Chiesa cattolica. Si rec\u00f2 a Roma nel 1552 e nel 1553 ottenne dal papa Giulio III il titolo di patriarca della Chiesa cattolica locale di rito siro-orientale. La chiesa ebbe allora due linee di patriarchi antagonisti: a) una linea ereditaria di patriarchi che presero tutti il nome Eliyya ad Alqosh (circa 50\u00a0km a nord di Mosul); b) una linea di patriarchi che presero tutti il nome Shimun, con sede prima ad Amida (nell'alta valle del Tigri) e poi in diverse altre localit\u00e0. Solo questi erano in comunione con Roma. Nel 1600 adottarono anch'essi la norma dell'ereditariet\u00e0 della successione.\nNel 1662, l'allora patriarca della linea di Amida, Mar Shimun XIII Denha, interruppe esplicitamente le relazioni con Roma e trasfer\u00ec la sua sede nel villaggio di Qodchanis (oggi Konak), situato 500\u00a0km ad est di Amida. La situazione si complic\u00f2 ulteriormente con la conversione alla fede cattolica del vescovo di Amida Yosep I, che nel 1677 ottenne dal governo turco il riconoscimento civile come patriarca di Amida e fu poi riconosciuto dal Papa nel 1681 come patriarca dei caldei cattolici.\nNel 1771 il patriarca di Alqosh, Eliyya XII, sottoscrisse una professione di fede cattolica, lasciando il patriarca di Qodchanis come l'unico non in comunione con Roma. Alla morte di Eliyya XII nel 1778, il suo successore Eliyya XIII ripudi\u00f2 la professione di fede cattolica, ma mor\u00ec nel 1804 senza un successore, mettendo fine alla linea ereditaria nestoriana di Alqosh, cos\u00ec che rimase soltanto quella, anch'essa ormai ereditaria, di Qodchanis. Per quanto riguarda la linea di Alqosh (cattolica), Yukhannan VIII Hormizd attir\u00f2 a s\u00e9 gran parte dei notabili del popolo caldeo e nel 1830 fu riconosciuto dalla Santa Sede come unico patriarca cattolico.\nComunione con i cristiani in India.\nLa sede patriarcale (quella della Chiesa cattolica caldea dopo lo scisma interno della Chiesa d'Oriente) nomin\u00f2 e invi\u00f2 vescovi in India, l'ultimo dei quali, Mar Abraham, mor\u00ec nel 1597. In seguito all'arrivo dei portoghesi (1498), vennero fondate nel paese molte missioni cattoliche. \nNel sinodo di Diamper, apertosi il 20 giugno 1599 a Udayamperoor (o \"Diamper\") nel Malabar, i cristiani di san Tommaso accettarono una certa latinizzazione dei loro usi, ma conservarono la propria liturgia, l'Anafora di Addai e Mari, quella del rito caldeo in lingua siriaca. Per\u00f2 nel 1653 essi, con il Giuramento della Croce pendente, ricusarono i presuli gesuiti. Successivamente la gran parte di essi (i due terzi circa) torn\u00f2 in comunione con la Chiesa cattolica per l'intervento di missionari carmelitani scalzi. Dieci anni pi\u00f9 tardi, nel 1663, la Compagnia olandese delle Indie orientali sconfisse i portoghesi e ottenne il sopravvento nel Malabar. Nel 1665 arriv\u00f2, su una nave battente bandiera olandese, Mar Gregorios Abdul Jaleel, un vescovo ortodosso orientale, alla cui professione di fede aderirono gradualmente i cristiani ribellatisi alle autorit\u00e0 cattoliche, senza distinguere fra i siri orientali (Chiesa d'Oriente di tradizione nestoriana) e i siri occidentali (la Chiesa ortodossa siriaca, una delle Chiese ortodosse orientali di tradizione miafisita, quella teologicamente pi\u00f9 distante dal nestorianesimo). Con il tempo fu introdotto fra essi il rito antiocheno, che contraddistingue le attuali Chiesa ortodossa siriaca del Malankara e Chiesa cristiana siriaca giacobita, mentre si continu\u00f2 ad usare la liturgia della Chiesa d'Oriente (Anafora di Addai e Mari) fra i cattolici, che costituivano forse i due terzi, i quali diedero origine all'attuale Chiesa cattolica siro-malabarese.\nNel 1701 un vescovo assiro, Mar Simon, inviato da Yosep II Bet Ma'aruf, patriarca (con sede a Diyarbak\u0131r) dei cattolici siro-orientali, arriv\u00f2 in Kerala. Lo scopo della missione di Mar Simon, che pass\u00f2 da Roma e Lisbona prima di raggiungere l'India, era di convertire i cristiani di san Tommaso che erano passati al miafisismo. Al suo arrivo, confer\u00ec l'ordinazione episcopale ad Angelo Francesco di Santa Teresa, nominato poco prima dalla Santa Sede vicario apostolico \"della \"serra\" dei malabaresi\" (ossia di san Tommaso). Dopo l'ordinazione, Mar Simon fu accompagnato a Pondicherry, dove rimase fino alla sua morte avvenuta il 16 agosto 1720.\nNella seconda met\u00e0 del XIX secolo, due vescovi della Chiesa cattolica caldea resiedevano successivamente per alcuni anni a Thrissur. Il patriarca assiro consacr\u00f2 nel 1862 come metropolita per l'India Abdisho Thondanat, che mor\u00ec nel 1900. La riviviscenza di una Chiesa indiana in comunione con la Chiesa assira d'Oriente avvenne solo in seguito al fallito tentativo della Chiesa cattolica caldea nella seconda met\u00e0 del XIX secolo di ottenere la soggezione dei cattolici indiani alla sua giurisdizione. Un gruppo di oltre 8.000 cristiani di Thrissur che di conseguenza si erano separati dalla Chiesa cattolica accettarono nel 1907\u20131908 il metropolita Abimalek Timotheus, nominato dal patriarca assiro Benyamin Shimun. Timotheus mor\u00ec il 30 aprile 1945. Sette anni pi\u00f9 tardi, il patriarca Eshai Shimun nomin\u00f2 metropolita per l'India Thoma Darmo, originario, come Timotheus, dell'Anatolia.\nNel 1964 Thoma Darmo, che gi\u00e0 dal 1960 proponeva l'abbandono della successione ereditaria (da zio a nipote) dell'ufficio di patriarca della Chiesa assira d'Oriente, ader\u00ec al movimento di protesta contro certe riforme (quali l'adozione del calendario gregoriano) decretate dal patriarca Eshai Shimun, movimento che diede origine all'Antica Chiesa d'Oriente. Nel 1968 torn\u00f2 in Iraq e consacr\u00f2 tre vescovi, i quali poi gli conferirono la consacrazione patriarcale e cos\u00ec divenne il primo patriarca dell'Antica Chiesa d'Oriente. Mor\u00ec nel 1969..\nUno dei tre vescovi da lui consacrati per l'Antica Chiesa d'Oriente era l'indiano George Mooken, nato a Thrissur nel 1940, che divenne Mar Aprem Mooken. Nominato da Thoma Darmo metropolita per l'India il 28 settembre 1968, Aprem ottenne nel 1995 la riconciliazione personale e del partito dei \"metropolitani\" della Chiesa siro-caldea con il patriarca della Chiesa assira d'Oriente Dinkha IV, che gli consacr\u00f2 due corepiscopi indiani.\nL'Iraq dal XX secolo ad oggi.\nLa Chiesa assira sub\u00ec un periodo di persecuzione e sterminio da parte del governo dei Giovani Turchi negli anni 1915-1916. Molti credenti furono costretti a fuggire in Occidente. Il patriarca Mar Eshai Shimun XXIII, sebbene appartenesse alla stirpe dei patriarchi di Qochanis, crebbe in Gran Bretagna. Per diverso tempo i cristiani assiri cercarono di fondare uno stato autonomo in Iraq, ma nel 1933 subirono un secondo sterminio, dopo quello patito durante la prima guerra mondiale. Lo stesso Eshai Shimun XXIII venne costretto a rifugiarsi a Cipro, da dove poi emigr\u00f2 a Chicago per stabilirsi infine a San Francisco.\nLa comunit\u00e0 cattolica caldea era poco numerosa al tempo del mandato britannico in Palestina, ed ebbe un ruolo marginale nel governo britannico della regione. Tuttavia dopo l'esodo dei membri della Chiesa d'Oriente, la Chiesa cattolica caldea divenne il pi\u00f9 importante gruppo religioso non musulmano in Iraq. Nel secondo dopoguerra alcuni di essi salirono al potere all'interno del partito Ba\u02c1th, tra di essi il pi\u00f9 importante fu il vice primo ministro dell'Iraq Tariq Aziz (nato Mikhail Yuhanna, 1936-2015).\nNel 1964, la questione della successione ereditaria del patriarcato scaten\u00f2 un nuovo scisma: nel 1972 una parte della comunit\u00e0 irachena, non accettando pi\u00f9 l'usanza della successione da zio a nipote, elesse a patriarca Mar Thoma Darmo. Si ricre\u00f2 la situazione, gi\u00e0 nota in Occidente, di un anti-papa e di un papa. Il legittimo patriarca Mar Eshai Simone (Shimun) XXIII, l'anno seguente (1973) rassegn\u00f2 le dimissioni e si spos\u00f2, lasciando vacante il seggio. Nel 1975, mentre erano in corso dei negoziati per il suo possibile reinsediamento, fu assassinato. Il successore di Simone fu Mar Dinkha IV (1976). Dopo sette secoli, il nuovo patriarca non fu pi\u00f9 nominato dal patriarca uscente, ma fu eletto. Mar Dinkha IV annunci\u00f2 la definitiva cessazione della successione ereditaria. Questo editto ha rimosso qualsiasi altra disputa, tuttavia esiste ancora rivalit\u00e0 tra i patriarcati rivali, con Mar Addai (successore di Mar Thomas Darmo) a capo di uno scisma dal nome Antica Chiesa d'Oriente. La Chiesa assira ha una doppia gerarchia, anche se i due patriarchi si considerano in comunione tra di loro.\nL'11 novembre 1994, uno storico incontro tra Mar Dinkha IV e papa Giovanni Paolo II nella sede del Vaticano port\u00f2 alla firma della \u00abComune dichiarazione cristologica\u00bb. Una delle conseguenze di questo atto fu la ripresa dei contatti ufficiali tra la Chiesa assira e la Chiesa cattolica caldea.\nPatriarchi della Chiesa assira d'Oriente.\n\"Per la lista dei patriarchi della Chiesa d'Oriente prima del 1552, v. Chiesa d'Oriente#Lista dei catholicoi/patriarchi fino a 1552\"\nPatriarchi 1552-1662.\n\"Linea di Eliyya, con sede nel Monastero di Rabban Ormisda presso Alqosh\"\n\"Linea di Shimun, in comunione con la Chiesa cattolica forse fino al 1662\"\nPatriarchi 1662-1830.\n\"Linea di Eliyya (nestoriana), con sede nel Monastero di Rabban Ormisda\"\n\"Linea di Eliyya (cattolica), con sede a Mosul:\"\n\"Linea di Shimun, con sede a Qodchanis\"\n\"Linea dei Josephiti (dal 1681)\"\nPatriarchi della Chiesa assira d'Oriente dal 1804 ad oggi.\n\"Linea di Shimun, con residenza a Qodchanis fino al 1915\"\n\"Patriarcato elettivo:\"\nStruttura.\nEsistono tre arcidiocesi della Chiesa assira:\nVi sono inoltre diocesi negli Stati Uniti orientali (compresa Chicago), negli Stati Uniti occidentali, nella California orientale, in Canada, in Siria, in Iran, in Europa, ed una per Australia e Nuova Zelanda. Diverse congregazioni di fedeli si trovano in Georgia, India, Iraq, Iran, Libano, e Siria. Esiste una sola parrocchia di fedeli in Cina, la cui origine \u00e8 molto antica, e un'altra a Mosca.\nDal 1976 al 2015 \u00e8 stato Patriarca della Chiesa assira d'Oriente Mar Dinkha IV (gi\u00e0 vescovo di Teheran), il quale fin dall'elezione ha posto la sua sede a Chicago (Illinois), negli Stati Uniti. Per un'antica tradizione, i vescovi della Chiesa assira possono provenire solo dal \"clero bianco\", cio\u00e8 dai monaci. Inoltre, ad essi \u00e8 richiesto il celibato.\nIl 16 settembre 2015 \u00e8 stato eletto a Erbil il patriarca Mar Gewargis III Sliwa, che ha deciso di spostare le sede patriarcale a Erbil, in Iraq. L'8 settembre 2021 \u00e8 stato eletto nuovo patriarca Mar Awa III, il primo vescovo della Chiesa assira d'Oriente nato negli Stati Uniti."}
{"id": "571647", "revid": "81103", "url": "https://it.wikipedia.org/wiki?curid=571647", "title": "Chirostenotes", "text": "Il chirostenote (gen. \"Chirostenotes\") \u00e8 un genere di dinosauri vissuti nel Cretaceo superiore (Campaniano, circa 75 milioni di anni fa) in Alberta, Canada.\nDescrizione.\nQuesto bizzarro animale fa parte del gruppo degli oviraptorosauri, uno strano insieme di dinosauri caratterizzati principalmente dall'insolita forma della testa. \"Chirostenotes\" possedeva un becco senza denti, lunghi arti anteriori terminanti in formidabili artigli, lunghe dita sottili e una cresta alta, rotonda, simile a quella di un casuario, sormontante il capo.\nLe abitudini alimentari di questo animale erano probabilmente onnivore o erbivore, anche se il becco non era robusto come nei suoi cugini asiatici, gli oviraptoridi. La specie tipo di questo animale \u00e8 \"C. pergracilis\", lunga circa 2,5 metri. Il primo resto fossile di \"Chirostenotes\" \u00e8 stato rinvenuto nella Dinosaur Park Formation, in Alberta, che ha restituito alla luce la maggior parte dei dinosauri canadesi.\nTre nomi, un solo dinosauro.\nQuesto dinosauro ha una storia eccezionalmente confusa. Un paio di zampe anteriori, rinvenute nel 1924, furono descritte come \"Chirostenotes pergracilis\". Poi, nel 1932, furono scoperti dei \"piedi\" a cui fu dato il nome di \"Macrophalangia canadensis\" (che significa \"grandi dita\"). Pi\u00f9 tardi, essi vennero riconosciuti come facenti parte di un dinosauro carnivoro, ma nessuno era sicuro che entrambi i reperti appartenessero alla stessa specie. Nel 1936, invece, fu la volta di una mascella, descritta come \"Caenagnathus collinsi\", che significa \"mascella recente\" (la famiglia di oviraptorosauri che include \"Chirostenotes\", i caenagnatidi, porta ancora il nome di questo genere). Infine, nel 1988, un esemplare rimasto nelle collezioni di un museo dal 1923 fu riscoperto e studiato, e aiut\u00f2 a capire che tutte le parti descritte fino ad allora appartenevano in realt\u00e0 a un unico animale. Dal momento che le zampe artigliate descritte come \"Chirostenotes\" furono denominate per prime, il nome valido per l'animale fu appunto \"Chirostenotes\". \nNel frattempo, nel 1971, un'altra mandibola priva di denti era stata descritta come \"Caenagnathus sternbergi\": inutile dire che venne anch'essa ascritta al genere \"Chirostenotes\", anche se a una specie a s\u00e9 stante. Oltre a tutto ci\u00f2, \u00e8 da ricordare la scoperta di una strana mandibola dentata, ascritta anch'essa a \"Chirostenotes\". Quando poi fu noto che \"Chirostenotes\" era un animale privo di denti, la mandibola fu ridenominata \"Ricardoestesia gilmorei\", e venne riconosciuta appartenere a un piccolo teropode enigmatico, di cui si conoscono solo i denti e, appunto, le mandibole.\nDescrizione.\nIn vita, il chirostenote doveva essere un animale abbastanza snello, con zampe posteriori lunghe e forti, arti anteriori molto allungati e un cranio molto particolare, con la gi\u00e0 menzionata cresta tondeggiante e il becco senza denti. La coda, forse, era piuttosto corta. Probabilmente \"Chirostenotes\" si cibava di piccoli rettili e mammiferi, cos\u00ec come piante, uova e insetti."}
{"id": "571656", "revid": "757396", "url": "https://it.wikipedia.org/wiki?curid=571656", "title": "St\u00e9phane Ostrowski", "text": "Carriera.\nHa giocato ad alto livello, in patria, tra gli anni ottanta e gli anni novanta.\nHa vinto quattro campionati di Francia, una Coppa di Francia, una Coppa delle Coppe e una \"Tournois des As\". Si segnal\u00f2 per 203 presenze con la nazionale di pallacanestro francese.\nSi \u00e8 ritirato nel 2005."}
{"id": "571659", "revid": "26891", "url": "https://it.wikipedia.org/wiki?curid=571659", "title": "Northrop XB-49", "text": ""}
{"id": "571660", "revid": "26891", "url": "https://it.wikipedia.org/wiki?curid=571660", "title": "B-49", "text": ""}
{"id": "571665", "revid": "36426", "url": "https://it.wikipedia.org/wiki?curid=571665", "title": "Museo storico topografico Firenze com'era", "text": ""}
{"id": "571667", "revid": "6923", "url": "https://it.wikipedia.org/wiki?curid=571667", "title": "Shahab-1", "text": " \nIl missile balistico Shahab-1 (in persiano: \u0634\u0647\u0627\u0628-\u06f1) iraniano \u00e8 probabilmente una derivazione del Ro Nong Nordcoreano, e ha una gittata di circa 1000\u20131600\u00a0km, con testata He o di altro genere da 760-1.000 kg su sistemi di lancio mobili. Non \u00e8 noto il numero di esemplari in servizio.\n\u00c8 stato usato dagli anni 90 ai primi anni del 2000 contro i campi dei Mojahedin del Popolo Iraniano in Iraq."}
{"id": "571669", "revid": "729019", "url": "https://it.wikipedia.org/wiki?curid=571669", "title": "Rodong-1", "text": "Il Ro-dong \u00e8 un missile balistico a medio raggio sviluppato dalla Corea del Nord. \u00c8 spesso noto con la sua pronuncia sudcoreana di No-dong.\nIl progetto del Ro-dong nasce probabilmente a met\u00e0 anni ottanta, dallo studio dei disegni di missili SS-1 Scud B di provenienza egiziana, oppure degli Scud-B, Scud-C/\"al-Husayn\" e Scud-D/\"al-Abba\" di provenienza irachena. Nella fase di sviluppo del Ro-dong sono stati chiamati in causa anche gli Scud C di provenienza cinese. \u00c8 un missile a singolo stadio a propellente liquido.\nLa retroingegneria applicata a questi ordigni port\u00f2 allo sviluppo del Ro-dong, missile pi\u00f9 grande e con maggior gittata. I satelliti statunitensi identificarono per la prima volta questo missile nel maggio 1990. Nel 1993 la Corea del nord effettu\u00f2 un lancio di prova in direzione della citt\u00e0 giapponese isola del Honsh\u016b, il missile precipit\u00f2 al largo nel Mar del Giappone.\nLe precise capacit\u00e0 del missile restano sconosciute e permangono dubbi persino sulla sua fase di sviluppo e produzione. \u00c8 comunemente considerato che il Ro-dong 1 sia una variante ingrandita dello Scud C, caratterizzato da una precisione piuttosto bassa. Nonostante queste caratteristica \u00e8 stato a lungo speculato che potesse essere utilizzato contro obiettivi civili, armato con testate chimiche.\nVennero sviluppate alcune variante, designate Ro-Dong 2, Ro-dong B e Ro-dong X, ma la produzione venne bloccata tra il 1996 ed il 1997, a causa del restrittivo embargo nei confronti della Corea del Nord e per concentrare le risorse sul pi\u00f9 perfezionato Taepodong 1.\nPer lo stato nordcoreano i Ro-dong hanno comunque rappresentato un piccolo successo commerciale. Si ritiene che i Ro-dong 1 siano in possesso di Libia e Siria, mentre i missili iraniani Shahab e i pakistani Ghawri rappresentino varianti del missile nordcoreano."}
{"id": "571672", "revid": "36426", "url": "https://it.wikipedia.org/wiki?curid=571672", "title": "Museo topografico di Firenze com'era", "text": ""}
{"id": "571674", "revid": "1543377", "url": "https://it.wikipedia.org/wiki?curid=571674", "title": "RAFAEL Jericho", "text": "Con il termine Jericho si intende la classe israeliana di missili balistici a medio raggio (MRBM), sviluppata con molti componenti dei missili antinave LUZ. Il progetto inizia intorno al 1963 con un accordo tra Israele e la francese G\u00e9n\u00e9rale a\u00e9ronautique Marcel Dassault (GAMD).\nJericho I.\nIl missile Jericho I (YA-1), che \u00e8 stato costruito con l'aiuto della G\u00e9n\u00e9rale a\u00e9ronautique Marcel Dassault (GAMD) a partire dal missile MD-620, vero e proprio era inteso come vettore SRBM per testate nucleari, aveva un peso di 6,5 tonnellate, lungo 13,4 metri e con un diametro di 0,8 m. Il carico utile era di circa 400\u00a0kg. La gittata del missile era di 500\u00a0km mentre la probabilit\u00e0 di errore circolare (CEP) era di 1000 m. L'accordo con i francesi dur\u00f2 fino al gennaio 1969 e si interruppe a seguito dell'embargo dichiarato dalla Francia sulle armi. Il progetto continu\u00f2 a cura esclusiva di Israele, venendo a costare 1 miliardo di dollari fino al 1980. I lanci di prova, effettuati nel Mediterraneo, evidenziarono subito problemi al sistema di guida. Infatti ne furono prodotti pochi esemplari. Sulla base del Jericho I, in seguito fu sviluppato un altro tipo di missile, il Jericho II.\nJericho II.\nIl Jericho II (YA-3) \u00e8 un missile a combustibile solido, bi-stadio MRBM. Sono stati eseguiti una serie di test di lancio nel Mediterraneo dal 1987 al 1992, quello con la maggiore gittata di circa 1.300\u00a0km, per la maggior parte lanciati dalla base di Palmachin, a sud di Tel Aviv. Si stima che questo missile possa portare un carico di 1000\u00a0kg fino al raggio di 2.800\u00a0km.\nIl Jericho-2 \u00e8 lungo 14,0 metri e largo 1,56 m, con un peso al lancio che i rapporti dichiarano di 26.000\u00a0kg (alternativamente, in alcune configurazioni pu\u00f2 avere un peso di lancio di 21.935\u00a0kg). Ha un carico utile di 1.000\u00a0kg, capace di portare una considerevole quantit\u00e0 di esplosivo ad alto potenziale oppure una testata nucleare della potenza di 1 MT. Utilizza un motore a propellente solido a due stadi con un sistema di separazione della testata, all'interno di una mini-capsula capace di manovre evasive (MARV). Il Jericho-2 pu\u00f2 essere immagazzinato e lanciato da un silo missilistico, da un vagone ferroviario, oppure da un veicolo mobile nascosto in una grotta o tunnel. Questa flessibilit\u00e0 consente di nasconderlo, muoverlo rapidamente, oppure mantenerlo in uno tra molti silos sotterranei rinforzati, assicurando una possibilit\u00e0 di sopravvivenza accettabile contro ogni tipo di attacco.\nShavit.\nAlcuni osservatori hanno suggerito che la versione Jericho IIB sia lo stadio di base per il lanciatore satellitare a tre-stadi Shavit (da 23 tonnellate, simile al RSA-3 del Sudafrica), lanciato per la prima volta nel 1988 dal poligono di Palmachim. Dai dati di rotta e velocit\u00e0 dello Shavit si pensa che trasformato in missile balistico abbia una gittata massima di circa 7.600\u00a0km con un carico utile di 500\u00a0kg.\nJericho III.\nAnalisti militari stimano che il missile balistico intercontinentale Jericho III (YA-4) sia entrato in servizio nel 2008. Si sospetta abbia un raggio molto variabile, che dipende dal numero di testate e dalla presenza di un'ulteriore stadio, che aumentandone la gittata lo colloca nella categoria IRBM.\nMolti concordano che il Jericho III abbia tre stadi a propellente solido e stimano una capacit\u00e0 di carico di 1.000 - 1. 300\u00a0kg. Si pensa che il missile possa essere equipaggiato con una singola testata termonucleare da 1 Mt (pesante 750\u00a0kg) oppure da due a quattro testate nucleari di minore potenza in veicoli di rientro del tipo MIRV. Si stima che abbia un peso al lancio di circa 30.000\u00a0kg ed una lunghezza di 15,5 m con un diametro di 1.560 mm. Sembra probabile che sia simile ad un lanciatore spaziale Shavit migliorato, e che abbia le sezioni del primo e del secondo stadio pi\u00f9 lunghe con motori pi\u00f9 potenti. Le stime della gittata sono molto variabili e vanno da 4.800 a 11.500\u00a0km, e potrebbe essere significativamente maggiore con un carico utile molto minore, dell'ordine dei 350\u00a0kg (peso e dimensioni delle pi\u00f9 piccole bombe nucleari israeliane). Si crede che lo Jericho 3 abbia una guida inerziale con guida terminale ad imaging radar, e che sia basato su qualche\nsilos, anche se conserverebbe una parziale mobilit\u00e0 su enormi veicoli stradali e sicuramente su vagoni ferroviari.\nSecondo un rapporto ufficiale inviato al Congresso americano nel 2004, il carico utile di 1.000\u00a0kg consentirebbe agli israeliani di colpire col missile Jericho 3 (dotato di armi nucleari) l'intero Medio Oriente, l'Africa, l'Europa, l'Asia e quasi tutto il Nordamerica, come anche vaste zone del Sudamerica e anche la parte nord dell'Oceania. La velocit\u00e0-gittata dello Jericho 3 fornisce anche una velocit\u00e0 di impatto molto alta per i bersagli vicini, rendendolo in grado di evitare qualsiasi difesa contro missili balistici che nell'immediato possano essere sviluppati nella regione.\nIl 17 gennaio del 2008 Israele esegu\u00ec un lancio di prova di un missile balistico multi-stadio, che si pensa possa essere del tipo Jericho III, dichiarandolo capace di trasportare \"testate speciali\".\nIl 2 novembre del 2011, Israele lanci\u00f2 dal poligono di Palmachim un missile che si ritiene sia una versione migliorata del Jericho 3. La lunga scia di fumo venne vista nella parte centrale d'Israele.\nDispiegamento dei missili Jericho.\nI missili Jericho II si trovano in stato di \"stand-by\" su circa 90 lanciatori mobili e/o silos, (facilmente trasferibili anche per aria, terra e mare) nella base aerea Sdot Micha () nei pressi di Sdot Micha e Kfar Zaharyah ai piedi dei monti della Giudea, a circa 24\u00a0km ad ovest di Gerusalemme, ad ovest di Bet Shemesh, a sudest di Rehovot e pochi kilometri a sud della base aerea di Tel Nof ().\nMolte immagini del sito missilistico sono state scattate da satelliti commerciali (indiani, russi, ecc.) e sono state pubblicate. Nel settembre del 1997 la rivista Jane's ha pubblicato un'analisi 3-D di foto ad alta risoluzione scattate da un satellite indiano."}
{"id": "571675", "revid": "36426", "url": "https://it.wikipedia.org/wiki?curid=571675", "title": "Cardus", "text": ""}
{"id": "571676", "revid": "36426", "url": "https://it.wikipedia.org/wiki?curid=571676", "title": "Decumanus", "text": ""}
{"id": "571691", "revid": "729019", "url": "https://it.wikipedia.org/wiki?curid=571691", "title": "V1 (Fieseler Fi 103)", "text": "Il Fieseler Fi 103, meglio nota come V1, designata internamente con il nome in codice FZG 76 (\"Flakzielger\u00e4t\" - bersaglio per artiglieria contraerea), fu il primo missile da crociera della storia, sviluppato dall'azienda tedesca Gerhard-Fieseler-Werke nei primi anni quaranta e utilizzato dalla Luftwaffe nell'ultima fase della seconda guerra mondiale.\nLa V1, la sigla sta per \"Vergeltungswaffen 1\", tradotto dal tedesco \"Arma di rappresaglia 1\" e cos\u00ec ribattezzata da Joseph Goebbels a fini di propaganda, univa le caratteristiche di un aereo a quelle di una bomba aeronautica e si pu\u00f2 considerare il primo esempio di missile da crociera.\nStoria del progetto.\nNell'autunno 1936, mentre lavorava per l'azienda di motori aeronautici Argus, Fritz Gosslau, sull'esperienza acquisita sull'Argus As 292 (designazione militare FZG 43), un piccolo velivolo da ricognizione comandato in remoto, cominci\u00f2 a lavorare sullo sviluppo del sistema di controllo dei velivoli a distanza.\nIl 9 novembre 1939 l'azienda invi\u00f2 al Reichsluftfahrtministerium, il ministero all'epoca responsabile dell'aviazione civile e militare della Germania, un progetto di massima per la realizzazione di un velivolo a controllo remoto. Su iniziativa privata la Argus, chiedendo la collaborazione alla Lorentz e alla Arado Flugzeugwerke, ne avvi\u00f2 un primo sviluppo con il nome Project \"\"Fernfeuer\". Il velivolo, chiamato semplicemente \"lufttorpedo\" (siluro volante) era proposto in tre varianti in grado di trasportare un carico bellico di 1 000\u00a0kg a una quota operativa di 5 000 m, le prime che prevedevano fosse equipaggiato con un 12 cilindri a V invertita Argus As 410 da 500 PS, alla velocit\u00e0 di crociera di 700\u00a0km/h, l'ultima con un nuovo tipo di motore allora alle prime fasi di sviluppo, il pulsoreattore, un motore a reazione in grado di fornire 150 kg di spinta e che avrebbe garantito all'oggetto una velocit\u00e0 di crociera prevista di 750\u00a0km/h.\nUn ulteriore sviluppo, che assunse la designazione interna Project P 35 \"Erfurt\"\", fu nuovamente presentato da Gosslau alle autorit\u00e0 dell'RLM nell'aprile 1940 ma il 31 maggio successivo Rudolf Bree rispose che non vedeva possibili utilizzi di una tale soluzione e che il controllo remoto dell'ordigno era un'ulteriore debolezza del progetto. Il 6 gennaio 1941 Heinrich Koppenberg, il direttore della Argus, nel tentativo di salvare il progetto ottenne un incontro con Ernst Udet per cercare di convincerlo a continuarne lo sviluppo ma Udet gli annunci\u00f2 la sua decisione di annullarlo.\nCi\u00f2 nonostante Gosslau era convinto che l'idea di base fosse solida e ricominci\u00f2 a lavorare per semplificare il progetto. Dato che alla Argus, essendo un costruttore di motori, mancava la capacit\u00e0 di produrre una fusoliera per il progetto, Koppenberg chiese a Robert Lusser, capo progettista e responsabile dell'ufficio tecnico della Heinkel, di poterlo assistere nelle fasi di sviluppo. Il 27 febbraio 1942 Lusser, che dal 22 gennaio si era trasferito alla Gerhard-Fieseler-Werke, riusc\u00ec a incontrarsi con Koppenberg e ad acquisire i dettagli del progetto di Gosslau. Lusser ne modific\u00f2 ulteriormente la configurazione abbandonando la soluzione proposta con due motori pulsogetto per una a motore singolo.\nLo sviluppo finale del progetto venne presentato all'Ufficio Tecnico dell'RLM il 5 giugno successivo ottenendone l'approvazione, la designazione ufficiale Fi 103 e assegnando alla Fieseler il compito di fornirne il prototipo per le valutazioni. Il 19 giugno il \"Generalfeldmarschall\" Erhard Milch diede al Fi 103 la massima priorit\u00e0 per avviarlo al pi\u00f9 presto alla produzione in serie e il programma di sviluppo venne trasferito presso il centro di sperimentazione della Luftwaffe a Karlshagen.\nIl 30 agosto la Fieseler complet\u00f2 la prima cellula e il primo volo planato venne effettuato dal prototipo Fi 103 V7 il 10 dicembre quando venne sganciato da un Focke-Wulf Fw 200 appositamente attrezzato.\nTecnica.\nLa V1 fu progettata con il nome in codice di \"Kirschkern\" (nocciolo di ciliegia) da Lusser e Gosslau, con una fusoliera costruita principalmente di lamiere di acciaio saldate e ali fabbricate con la stessa tecnica, oppure in compensato. Il semplice pulsoreattore funzionava con circa 50 impulsi al secondo, e il caratteristico ronzio prodotto procur\u00f2 all'ordigno il nomignolo di buzz bomb o \"doodlebug\" (porcellino di terra). Per un breve periodo, in Germania fu noto (su ordine di Hitler) anche con i nomi di \"Maik\u00e4fer\" (letteralmente \"coleottero di maggio\", meglio conosciuto come maggiolino) e \"Kr\u00e4he\" (corvo).\nMotori.\nLa bomba volante utilizzava un motore a pulsoreattore Argus As 014. Questo tipo di motore aeronautico non poteva essere impiegato validamente per aerei da guerra pilotati, in quanto difficile da avviare, inefficiente al di sopra dei 3.000 metri, di scarsa durata e praticamente non in grado di cambiare velocit\u00e0. Tutte queste caratteristiche sono invece largamente compatibili con una bomba volante, che pu\u00f2 invece trarre vantaggio dalla grande semplicit\u00e0 costruttiva di questo tipo di motori, unita a prestazioni di velocit\u00e0 di assoluto rilievo per l'epoca. Le caratteristiche grandi vibrazioni prodotte dai pulsoreattori, portarono alla installazione esterna e posteriore dell'Argus.\nA differenza di altri pulsoreattori dell'epoca, che utilizzavano una valvola di chiusura della presa d'aria strutturata come i petali di un fiore, l'Argus impiegato per le V1 utilizzava una griglia metallica creata con dei distanziatori. Lungo le aperture della griglia venivano montate delle piccole lamelle rettangolari, rivettate da un lato e libere di vibrare dall'altro, in modo da chiudere o aprire i varchi per l'aria in entrata, a seconda che prevalesse la pressione dall'interno, dovuta alla deflagrazione in camera di scoppio, o la pressione aerodinamica prodotta dall'aria. Nella V1 il ciclo si ripeteva 47 volte al secondo. Questo sistema a lamelle metalliche era semplice da costruire e non necessitava di mano d'opera specializzata o macchinari sofisticati, caratteristiche apprezzabili in tempo di guerra.\n76 centimetri dietro la griglia della presa d'aria era posta la camera di scoppio, nella quale la prima accensione era comandata da una candela di derivazione automobilistica, alimentata da un'unit\u00e0 elettrica autonoma poi disconnessa al momento del lancio. Il combustibile, comune benzina a basso numero di ottano, veniva iniettato direttamente sfruttando la pressione della riserva di aria compressa utilizzata anche per mantenere in rotazione i giroscopi di guida e per muovere le superfici di governo.\nTre ugelli per l'aria nella parte anteriore del pulsogetto erano collegati a una fonte esterna di aria compressa, che veniva usata per l'avvio del motore. Per l'accensione veniva di solito usato del gas di acetilene, e molto spesso un pannello di legno (o simili) era posizionato alla fine del condotto di scarico per evitare la fuoriuscita del combustibile prima dell'accensione.\nUna volta che il motore era stato avviato e che la temperatura aveva raggiunto il livello minimo operativo, il tubo flessibile aereo esterno e i connettori venivano rimossi, e il motore cominciava a \"sparare\" impulsi senza bisogno di ulteriori sistemi di accensione elettrica: questi, infatti, erano necessari esclusivamente per permettere al propulsore di avviarsi.\nSecondo un mito diffuso, il motore Argus As 014 della V1 richiedeva una velocit\u00e0 minima di 240 km/h per funzionare. In realt\u00e0, questo pulsogetto era in grado di funzionare anche a punto fisso: la cosa era possibile grazie alle valvole di aspirazione sincronizzate con l'accensione della miscela in camera di combustione. Filmati di repertorio di quel periodo mostrano chiaramente il caratteristico scarico pulsante del motore a pieno regime, in funzione prima della partenza dell'arma dalla catapulta di lancio.\nL'origine di questo mito, probabilmente, \u00e8 dovuta al fatto che, essendo la spinta statica del pulsogetto piuttosto bassa e la velocit\u00e0 di stallo delle piccole ali molto alta, la V1 non sarebbe stata in grado di decollare da sola su brevi distanze, e che quindi richiedeva una catapulta per aerei oppure un aviolancio da un bombardiere modificato, come un Heinkel He 111.\nIl lancio terrestre della V1, di solito, avveniva grazie a una rampa di lancio inclinata tramite un apparato conosciuto come \"Dampferzeuger\" (\"generatore di vapore\") che usava perossido di idrogeno e permanganato di sodio (\"T-Stoff\" e \"Z-Stoff\").. Il decollo avveniva alla velocit\u00e0 di 580\u00a0km/h.\nA partire dal gennaio 1941, il pulsogetto della V1 venne testato su una grande variet\u00e0 di veicoli, tra cui automobili e un'imbarcazione da attacco sperimentale nota con il nome di \"Tornado\". Questa imbarcazione, che non ebbe successo, era una variante di una \"Sprengboot\": secondo i progettisti, questo natante, carico di esplosivi, avrebbe dovuto essere guidato verso una nave bersaglio da un pilota, che avrebbe dovuto abbandonare l'imbarcazione all'ultimo momento. Il \"Tornado\" venne assemblato utilizzando degli scafi di idrovolante collegati a catamarano, con una piccola cabina di pilotaggio sulle travi di collegamento. Il prototipo del \"Tornado\" venne giudicato rumoroso e dalle prestazioni deludenti, e fu quindi abbandonato in favore di imbarcazioni pi\u00f9 convenzionali, propulse da normali motori a pistoni.\nIl motore, comunque, effettu\u00f2 il suo primo volo il 30 aprile 1941, montato su un Gotha Go 145.\nSistemi e impianti.\nIl sistema di guida del V-1 era costituito da un semplice pilota automatico in grado di regolare quota e velocit\u00e0, sviluppato dall'azienda Askania di Berlino. Un sistema a pendolo che oscillava avanti e indietro lungo l'asse longitudinale del velivolo era regolato e stabilizzato da una girobussola e forniva i dati per la misura e il controllo dell'assetto sull'asse di beccheggio. L'energia necessaria per alimentare sia il dispositivo del giroscopio sia gli attuatori per i controlli di volo era fornita da due grandi serbatoi sferici caricati prima del lancio con aria compressa a 150 atm (15.000 kPa) che avevano anche il compito di pressurizzare il serbatoio del combustibile.\nLa girobussola veniva inizializzata al suolo prima del lancio ed era il componente dedicato a fornire la retroazione del sistema di controllo dell'assetto. Per controllare l'imbardata oltre il beccheggio e il rollio, il suo giroscopio era inclinato fuori dal piano orizzontale individuato dagli assi longitudinali e di rollio in modo da reagire a variazioni di assetto sui tre gradi di libert\u00e0. Il giroscopio veniva mantenuto allineato da una bussola magnetica , e dai pendoli di prua e poppa. Questa interazione faceva s\u00ec che per cambiare direzione fosse sufficiente l'uso del timone senza l'ausilio di alettoni. In una V1 atterrata senza esplodere nel marzo 1945 nei Paesi Bassi, tra Tilburg e Goirle, vennero ritrovati circa sei rotoli della rivista di propaganda nazista \"Signal\" inseriti nel longherone tubolare in acciaio dell'ala sinistra, utilizzati per equilibrare staticamente l'ordigno prima del lancio. Inoltre \u00e8 noto che molte V1 prima del lancio venivano equipaggiate con un trasmettitore radio di piccole dimensioni (costituito da un triodo marcato 'S3', ma equivalente in un quel momento alla valvola di potenza tipo RL 2,4T1), per controllare la direzione di volo tra il punto di lancio e le coordinate del bersaglio rispetto a una prua radio.\nUn odometro azionato da un anemometro a palette posizionato sulla parte anteriore del velivolo determinava quando era stato raggiunto l'obiettivo, con una precisione sufficiente al bombardamento. Prima del lancio, un contatore veniva impostato su un valore che raggiungeva lo zero al momento dell'arrivo a destinazione nelle condizioni di vento stimate. Dopo il decollo, il flusso d'aria azionava l'elica, e ogni 30 rotazioni dell'elica il dispositivo avanzava di un'unit\u00e0 e provvedeva ad armare la testata dopo circa 60\u00a0km. Quando il contatore si azzerava venivano fatti detonare due bulloni esplosivi. I due deflettori degli equilibratori venivano azionati, il collegamento tra l'equilibratore e servocomando veniva bloccato e un dispositivo a ghigliottina tagliava i tubi flessibili per il controllo del servocomando del timone lasciandolo libero. Queste operazioni avevano il compito di mettere la V-1 in picchiata. Originariamente la picchiata era stata concepita per essere condotta con il motore a piena potenza ma in pratica la manovra causava l'interruzione del flusso di combustibile e il conseguente arresto del motore. Il silenzio improvviso dopo il classico ronzio avvertiva le persone presenti dell'imminente impatto. Il problema del carburante venne in seguito risolto e gli ultimi esemplari operativi raggiungevano l'obiettivo alla massima velocit\u00e0.\nGrazie al contatore, che determinava la distanza di volo, la V-1 poteva essere lanciata con la rampa puntata approssimativamente nella direzione voluta e il pilota automatico sarebbe stato in grado di controllare il volo.\nImpiego operativo.\nLa prima cellula completa di una V1 venne consegnata il 30 agosto 1942. Dopo che fu disponibile il primo motore, in settembre, venne effettuato il primo volo di prova, il 28 ottobre 1942, presso Peenem\u00fcnde. La V1 vol\u00f2 agganciata sotto un Focke-Wulf Fw 200. Per il primo test di volo con motore funzionante, invece, bisogner\u00e0 aspettare il 10 dicembre, quando un esemplare fu sganciato da un bombardiere He-111, che lo trasportava agganciato nella parte inferiore.\nUn mito riferisce che i problemi di stabilizzazione e di guida vennero risolti grazie a un audace volo di prova effettuato dalla famosa aviatrice Hanna Reitsch, che si sarebbe messa personalmente alla guida di una V1 appositamente modificata per effettuare voli umani. Questo mito \u00e8 entrato nell'immaginario collettivo grazie al film \"Operazione Crossbow\".\nI siti di lancio convenzionali avrebbero potuto, teoricamente, lanciare circa 15 V1 al giorno. Questo tuttavia era un ritmo che era difficile tenere, almeno su base omogenea. Comunque, il massimo raggiunto fu 18. Complessivamente, solo il 15% degli ordigni colp\u00ec il proprio obiettivo, mentre la maggioranza and\u00f2 perduto a causa delle contromisure approntate dagli Alleati, problemi meccanici o errori di guida.\nLa quota operativa, inizialmente, era prevista essere intorno ai 2.750 metri. Tuttavia, a causa di ripetuti problemi al regolatore di pressione barometrica del carburante, i tedeschi furono costretti ad abbassare questa quota nel maggio 1944, mettendo, di fatto, la V1 nel raggio di azione dei cannoni Bofors da 40 mm, ampiamente utilizzati dalle unit\u00e0 antiaeree alleate.\nLe versioni di prova della V1 erano aviolanciate. In ambiente operativo, la maggior parte degli ordigni venne lanciata da installazioni terrestri fisse (passo di Calais e coste olandesi), anche se tra il luglio 1944 e il gennaio 1945, la Luftwaffe ne lanci\u00f2 approssimativamente 1.176 esemplari da bombardieri Heinkel He 111 modificati, appartenenti al Kampfgeschwader 3 che operava sul Mare del Nord. Oltre all'evidente motivo di continuare la campagna di bombardamento anche dopo la perdita delle installazioni terrestri sulla costa francese, l'aviolancio forn\u00ec alla Luftwaffe l'opportunit\u00e0 di aggirare le sempre pi\u00f9 efficaci contromisure degli Alleati per contrastare questo tipo di armi, oltre che di aumentarne la gittata. Per minimizzare i rischi associati a queste operazioni (soprattutto quello di essere individuato dai radar), gli equipaggi tedeschi svilupparono una tattica chiamata \"lo-hi-lo\": gli He-111 avrebbero dovuto, dopo aver lasciato le loro basi aeree e superato la costa, scendere a una quota di volo molto bassa. Dopo essere giunti nei pressi del punto di lancio, gli equipaggi avrebbero dovuto riprendere quota, lanciare l'ordigno, e ridiscendere rapidamente all'altitudine precedente, in modo da tornare indietro. Ricerche dopo la guerra dimostrarono che la percentuale di fallimenti era del 40%, e gli He-111 utilizzati per questo scopo erano estremamente vulnerabili ai caccia notturni: questo era dovuto al fatto che la luminosit\u00e0 prodotta dalla partenza della V1 illuminava l'area intorno all'aereo vettore per alcuni secondi.\nDurante la guerra, ne vennero prodotti 30.000 esemplari. Ognuno di questi richiedeva 350 ore di lavoro (incluse 120 per l'autopilota), a un costo che era il 4% di quello di una V2, con un carico bellico comparabile.\nIl primo lancio operativo venne effettuato il 13 giugno 1944, quando una V1 raggiunse Londra provocando otto morti. Complessivamente, l'Inghilterra fu raggiunta da circa 10.000 ordigni di questo tipo: la capitale Londra, in particolare, fu colpita 2.419 volte, con l'uccisione di 6.184 persone e il ferimento di ulteriori 17.981. La pi\u00f9 alta densit\u00e0 di V1 cadde presso Croydon, situata a sud-est della citt\u00e0. Dal settembre 1944, comunque, la minaccia della V1 per l'Inghilterra fu temporaneamente interrotta, a causa della perdita (cattura o distruzione) delle installazioni costiere francesi da cui venivano effettuati i lanci. Per questa ragione, successivamente la V1 fu utilizzata principalmente per attaccare obiettivi strategici in Belgio (soprattutto il porto di Anversa): tra l'ottobre 1944 e il marzo 1945, il Paese, complessivamente, fu colpito da 2.448 ordigni.\nLe V1 distrutte da caccia, cannoni antiaerei e palloni di sbarramento furono 4.261. L'ultima V1 cadde in Inghilterra il 29 marzo 1945, a Datchworth nell'Hertfordshire: si tratt\u00f2 dell'ultima azione nemica sul suolo inglese della seconda guerra mondiale.\nContromisure.\nLa difesa inglese contro le armi tedesche a lungo raggio venne chiamata Operazione Crossbow. Cannoni antiaerei furono reimpiegati secondo spostamenti diversi: prima a met\u00e0 giugno 1944 da posizioni sul North Downs fino alla costa meridionale dell'Inghilterra, poi lungo un cordone di chiusura del Tamigi per gli attacchi provenienti da est. Nel settembre del 1944, una nuova linea di difesa fu approntata sulla costa dell'Anglia orientale, e infine a dicembre fu adottata una nuova configurazione difensiva lungo la costa tra il Lincolnshire e lo Yorkshire. Le implementazioni furono condizionate dalle trasformazioni alle linee di avvicinamento del V-1 essendo stati i siti di lancio raggiunti dall'avanzata degli Alleati.\nLa prima notte di bombardamenti subiti le truppe addette alla contraerea nei pressi di Croydon esultarono: imprevedibilmente fu abbattuto un numero senza precedenti di bombardieri tedeschi, la maggior parte degli obiettivi furono ridotti in fiamme o, colpiti al propulsore, precipitarono. Tuttavia vi fu grande delusione quando un'altra verit\u00e0 divenne evidente. I cannonieri antiaerei scoprirono ben presto che questi obiettivi piccoli e veloci erano, infatti, estremamente difficili da colpire. L'altitudine di crociera del V-1, tra 600 e 900 metri, era di poco superiore alla portata effettiva dei cannoni antiaerei leggeri e appena sotto l'altezza ottimale di ingaggio della contraerea pesante.\nAltre contromisure furono i palloni di sbarramento e l'uso di caccia intercettori.\nVersioni.\nVarianti sperimentali e a lungo raggio.\nVerso la fine del conflitto vennero costruite un buon numero di V1 equipaggiate con una cabina di pilotaggio, modificate per permetterne il controllo da parte di piloti volontari, conosciute come Reichenberg. Nessuna di queste venne utilizzata in missioni di combattimento. Tali velivoli mantenevano le caratteristiche generali dell'ordigno da cui derivavano ma diversamente dalle V1 (e diversamente da quanto erroneamente riportato in \"Operation Crossbow\") il decollo non avveniva tramite rampa di lancio ma utilizzando velivoli madre, con sgancio in volo.\nDopo un'iniziale fase di sviluppo e di prove in volo, si manifest\u00f2 un problema che il reparto tecnico non riusciva a spiegarsi: diversi piloti collaudatori chiamati a testare in volo le caratteristiche del velivolo rimasero uccisi perch\u00e9 non erano in grado di compiere la manovra di atterraggio. Per cercare di risolvere l'anomalia venne contattata Hanna Reitsch che avvi\u00f2 una serie di voli di prova al fine di trovarne la causa. La Reitsch effettu\u00f2 una serie di atterraggi simulati ad alta quota, ripetendo le operazioni suggerite per l'atterraggio sfruttando lo spazio aereo per avere il tempo di richiamare il velivolo, scoprendo che il Fi 103R possedeva una velocit\u00e0 di stallo estremamente alta e che i precedenti piloti, che non avevano esperienza di volo ad alta velocit\u00e0, affrontavano questa fase con una velocit\u00e0 troppo bassa. La sua raccomandazione fu quindi di mantenere una velocit\u00e0 di atterraggio molto pi\u00f9 elevata, manovra poi introdotta nella formazione dei \"Selbstopfer\", i piloti volontari destinati al 5.Staffel del Kampfgeschwader 200, conosciuti anche come Squadriglia Leonidas.\nLa pianificazione delle missioni, poi mai messe in pratica, prevedevano l'utilizzo del bombardiere a getto Arado Ar 234 o come aereo da traino, collegato al Reichenberg con una fune, o in una configurazione mistel-invertita con il velivolo appoggiato sul dorso. In quest'ultima configurazione, un dispositivo a comando idraulico azionato dal pilota aveva il compito di alzare il Fi 103R di circa otto metri dalla sua sede, operazione necessaria per evitare di danneggiare la parte superiore dell'aereo madre quando veniva acceso il proprio pulsogetto Argus As 014 e per garantire un flusso d'aria libero dalle turbolenze causate dai motori a reazione dell'Ar 234.\nUn progetto meno ambizioso riguardava un adattamento a serbatoio ventrale di combustibile da abbinare ai caccia Messerschmitt Me 262. In questo caso il motore As 014, i sistemi interni e la testata venivano rimossi lasciando solo le semiali e la cellula che ora conteneva solamente un serbatoio di grandi dimensioni. Un piccolo modulo cilindrico, simile nella forma a un dardo senza derive, era posizionato in cima allo stabilizzatore verticale nella parte posteriore del serbatoio e fungeva come centro di equilibrio di gravit\u00e0 e punto di attacco per una serie di attrezzature. Provvedevano a collegare i due velivoli una barra di traino rigida e, all'estremit\u00e0 anteriore, un pitch pivot. L'utilizzo di questa insolita configurazione prevedeva l'adozione di un carrello con ruote, collegato sotto al V1-serbatoio per facilitare il decollo e che si staccava una volta in volo. Una volta esaurito il combustibile, veniva separato dalla barra di traino tramite una serie di bulloni esplosivi. Nel 1944 venne condotta una serie di prove in volo riscontrando per\u00f2 un grave problema di assetto del serbatoio che tendeva al \"delfinamento\", instabilit\u00e0 che si trasferiva anche al caccia, rendendo l'abbinamento troppo inaffidabile per essere utilizzato. Venne anche tentato un simile abbinamento con l'Arado Ar 234 ma riproponendosi lo stesso inconveniente lo sviluppo venne abbandonato anche in questo caso. Su alcuni di questi V1-serbatoio venne sperimentato l'adozione di un vistoso carrello fisso carenato ma, oltre a risultare inutile, contribu\u00ec ad aumentare la resistenza aerodinamica oltre che a peggiorare la stabilit\u00e0 complessiva dell'insieme.\nUna sola variante dell'originale progetto del Fi 103 raggiunse l'impiego operativo. Dal 1944, a causa della progressiva perdita di siti di lancio in territorio francese e dalla generale riduzione del territorio sotto il controllo tedesco, ben presto la V1 perse la sua capacit\u00e0 di raggiungere i bersagli in Inghilterra. Bench\u00e9 fosse stata sviluppata la possibilit\u00e0 dell'aviolancio, si pianific\u00f2 uno sviluppo in grado di aumentare la gittata dell'ordigno, identificato come F1. Si intervenne sulla capacit\u00e0 del serbatoio dell'arma, aumentato di dimensioni, con una corrispondente riduzione della massa della testata. Inoltre venne sostituita la parte anteriore della fusoliera, che nel V1 era metallica, con un'ogiva in legno, soluzione che offriva un notevole risparmio di peso. Con queste modifiche il V1 riusciva a raggiungere Londra e i vicini centri urbani da postazioni situate nei Paesi Bassi. Venne data la massima priorit\u00e0 per costruire un numero di F1 sufficienti a garantire una grande campagna di bombardamento in coincidenza all'inizio dell'Offensiva delle Ardenne, ma numerosi fattori (il bombardamento delle fabbriche che producevano i missili, la scarsit\u00e0 di acciaio disponibile, la carenza di rete per il loro trasporto ferroviario, la caotica situazione tattica che la Germania stava affrontando in quel periodo del conflitto, ecc.) ritard\u00f2 la consegna di questa V1 rendendosi disponibile solo tra il febbraio e il marzo 1945. Prima che la campagna di attacco basata sulle V1 fosse definitivamente conclusa a fine marzo, furono diverse centinaia le F1 che raggiunsero la Gran Bretagna lanciate dai siti olandesi.\nEsemplari attualmente esistenti.\nUn esemplare si trova nel Peenem\u00fcnde Historical Technical Museum.\nUn esemplare si trova all'Imperial War Museum di Londra .\nSempre a Londra un altro esemplare si trova allo Science Museum . A Parigi, invece, la si ammira al Mus\u00e9e de l'Arm\u00e9e.\nUn esemplare si trova al museo di Auckland, in Nuova Zelanda."}
{"id": "571698", "revid": "767487", "url": "https://it.wikipedia.org/wiki?curid=571698", "title": "Cetiosauriscus stewarti", "text": "Il cetiosaurisco (\"Cetiosauriscus stewarti\") \u00e8 un dinosauro erbivoro vissuto alla fine del Giurassico medio in Inghilterra.\nUn sauropode di incerta collocazione.\nNoto per la parte posteriore di uno scheletro, questo animale \u00e8 chiaramente un rappresentante dei sauropodi, i grandi dinosauri erbivori dotati di collo e coda insolitamente lunghi. Descritto per la prima volta da Huene nel 1927, il cetiosaurisco \u00e8 stato variamente accostato al pi\u00f9 famoso \"Cetiosaurus\" (donde il nome) e ai diplodocidi. In effetti, sono molti ancora gli scienziati che lo avvicinano a questa famiglia di sauropodi, principalmente per la presenza di alcune ossa caratteristiche al di sotto della coda, denominate \"chevron\". Alcuni, per\u00f2, mettono in dubbio questa classificazione e lo ritengono una forma primitiva, a causa di altre caratteristiche presenti nelle vertebre e negli arti. Il cetiosaurisco, comunque, era sicuramente un grande erbivoro quadrupede dalle forme pesanti, con un collo molto lungo e una coda ancor pi\u00f9 lunga, dai possenti arti colonnari a dal corpo voluminoso. La lunghezza dell'intero animale doveva aggirarsi intorno ai quindici metri."}
{"id": "571699", "revid": "729019", "url": "https://it.wikipedia.org/wiki?curid=571699", "title": "Bash at the Beach", "text": "Bash at the Beach era un evento annuale di wrestling pay-per-view presentato dalla World Championship Wrestling. Si \u00e8 svolto nel mese di luglio dal 1994 al 2000. La scenografia dell'evento era quella di una spiaggia, con il set intorno all'area di entrata dei wrestler decorato con sabbia e tavole da surf. Il tema della spiaggia era inoltre appropriato ai luoghi in cui avveniva l'evento, come citt\u00e0 della Florida (1994, 1996, 1997, 1999, 2000) o della California (1995 e 1998, quest'ultima presso la Cox Arena at Aztec Bowl di San Diego), note per il loro clima caldo.\nQuesto evento era la risposta della WCW a \"SummerSlam\", evento della concorrente World Wrestling Federation. Nel 1992 e nel 1993 la WCW tenne un evento in pay-per-view con un tema estivo chiamato \"Beach Blast\", che fu il precursore di \"Bash at the Beach\". Comunque, lo show del 1992 fu tenuto in giugno, poich\u00e9 la compagnia decise di riservare luglio per The Great American Bash, l'evento estivo principale della WCW.\nBash at the Beach era uno degli eventi pi\u00f9 importanti della WCW, insieme a \"StarrCade\", \"SuperBrawl\", \"Uncensored\", \"Halloween Havoc\" ed al gi\u00e0 citato \"The Great American Bash\".\nNel corso della prima edizione di \"Bash at the Beach\" (1994) Hulk Hogan disput\u00f2 il suo primo match nella WCW; nell'ultima edizione (2000) Hogan combatt\u00e9 il suo ultimo match per la federazione. In entrambi i casi, Hogan conquist\u00f2 il WCW World Heavyweight Championship.\nCody Rhodes, vice presidente esecutivo della All Elite Wrestling, acquis\u00ec i diritti del marchio nel 2019 per utilizzarlo nella compagnia. La prima edizione di AEW Bash at the Beach si svolse in due date, il 15 e il 22 gennaio 2020.\nEdizioni.\n1994.\nBash at the Beach 1994 si svolse il 17 luglio 1994 presso l'Orlando Arena di Orlando, Florida, Stati Uniti.\nNel main event della serata, Hulk Hogan fece il suo debutto sul ring WCW, e conquist\u00f2 il titolo WCW World Heavyweight Championship sconfiggendo Ric Flair. Sensuous Sherri tent\u00f2 di interferire in favore di Flair, ma venne fermata da Mr. T. Al termine del match, Hogan celebr\u00f2 la vittoria insieme a Mr. T, Jimmy Hart e Shaquille O'Neal.\n1995.\nBash at the Beach 1995 si svolse il 16 luglio 1995 presso la spiaggia di Huntington Beach, Stati Uniti.\nL'evento si svolse all'aperto sull'assolata spiaggia di Huntington Beach, California. Per promuovere lo show, Hulk Hogan, Randy Savage, Ric Flair, Big Van Vader e Kevin Sullivan apparvero tutti in una puntata di \"Baywatch\", appositamente intitolata \"Bash at the Beach\" (stagione 6, episodio 15).\n1996.\nBash at the Beach 1996 si svolse il 7 luglio 1996 presso l'Ocean Center di Daytona Beach, Florida, Stati Uniti.\nQuesta edizione rimase negli annali del wrestling per lo storico turn heel di Hulk Hogan e la nascita del New World Order, che contribu\u00ec enormemente al successo della WCW nella seconda met\u00e0 degli anni novanta.\n1997.\nBash at the Beach 1997 si svolse il 13 luglio 1997 presso l'Ocean Center di Daytona Beach, Florida, Stati Uniti.\n1998.\nBash at the Beach 1998 si svolse il 12 luglio 1998 presso la Cox Arena di San Diego, California, Stati Uniti\n1999.\nBash at the Beach 1999 si svolse l'11 luglio 1999 presso il National Car Rental Center di Fort Lauderdale, Florida, Stati Uniti\n2000.\nBash at the Beach 2000 si svolse il 9 luglio 2000 presso l'Ocean Center di Daytona Beach, Florida, Stati Uniti.\nQuesta edizione \u00e8 rimasta famosa negli annali per il famigerato e controverso incidente che coinvolse Vince Russo e Hulk Hogan: questi avrebbe dovuto perdere un match contro il campione in carica Jeff Jarrett al pay-per-view, ma Hulk si rifiut\u00f2 (invocando la clausola del suo contratto che gli garantiva il pieno controllo creativo delle storyline che lo riguardavano) poich\u00e9 non era convinto di come Russo stesse gestendo il suo personaggio e dei progetti in serbo per lui dopo la sconfitta."}
{"id": "571702", "revid": "729019", "url": "https://it.wikipedia.org/wiki?curid=571702", "title": "Northrop YB-35", "text": "Il Northrop YB-35 era un bombardiere pesante sviluppato dagli Stati Uniti d'America a met\u00e0 degli anni quaranta. Rimasto allo stadio di prototipo, adottava la configurazione di tipo ala volante (\"flying wing\"), studiata da John Knudsen \"Jack\" Northrop fin dagli anni trenta, e sperimentata nei precedenti N-1M ed N-9M.\nL'YB-35 era propulso da quattro motori radiali che azionavano eliche spingenti controrotanti. Ne venne ordinato un piccolo lotto di esemplari di preserie; due esemplari vennero modificati per adottare dei turbogetti e ricevettero la nuova designazione \"YB-49\". Alcuni problemi strutturali e di instabilit\u00e0, lo scarso peso politico della Northrop rispetto alla Boeing, nonch\u00e9 lo sviluppo parallelo di altri bombardieri pi\u00f9 tradizionali come il B-36, ritenuti pi\u00f9 affidabili, ne stroncarono la carriera sul nascere. Sia gli esemplari completati che quelli in costruzione vennero smantellati.\nCapacit\u00e0 stealth.\nDurante i primi voli di collaudo l'apparecchio scomparve alcune volte dai radar dato che, grazie alla sua forma e all'assenza di impennaggi di coda, generava una traccia radar molto minore rispetto alle reali dimensioni dell'aereo. Gli strumenti del tempo non erano precisi a sufficienza per tracciare l'aereo durante il volo, a maggior ragione durante le virate, dove la sezione trasversale dell'aereo risultava grande quanto quella di un piccolo aereo da turismo (quando in realt\u00e0 era di 52 metri).\nQuando il rapidissimo sviluppo della tecnologia turbojet rese obsoleto l'YB-35 - coi suoi motori a pistoni - gi\u00e0 nella fase di sviluppo, due apparecchi furono equipaggiati con dei turbojet (sotto la denominazione YB-49) per continuare la sperimentazione. La rimotorizzazione per\u00f2 aggrav\u00f2 i problemi di instabilit\u00e0 dell'aereo, e ne diminu\u00ec anche l'autonomia rispetto al rivale B-36, portando alla cancellazione del progetto. Le potenzialit\u00e0 stealth di un aereo tuttala rimasero inutilizzabili fino agli anni '80 ed allo sviluppo della tecnologia fly-by-wire: in quegli anni la Northrop, in gara per la costruzione di un bombardiere strategico con capacit\u00e0 stealth (il futuro B-2 Spirit con propulsione a getto) riesum\u00f2 i concetti alla base dell'YB-35 e riusc\u00ec a renderlo stabile grazie all'applicazione del fly-by-wire, dove un computer interpreta i dati di molteplici sensori per operare decine di correzioni d'assetto al secondo, stabilizzando l'aereo in maniera altrimenti impossibile per un pilota umano.\nUtilizzatori"}
{"id": "571703", "revid": "709565", "url": "https://it.wikipedia.org/wiki?curid=571703", "title": "Lanciatore di rilievo", "text": "Nel gioco del baseball, il lanciatore di rilievo \u00e8 il giocatore che subentra al lanciatore partente quando questi \u00e8 giudicato dal suo manager troppo stanco per continuare la partita, o quando i suoi lanci sono diventati inefficaci contro gli avversari. Con la specializzazione dei ruoli, il lanciatore di rilievo viene sempre pi\u00f9 utilizzato anche per brevi parti di partita, soprattutto i cosiddetti \"\"closer\", chiamati a chiudere la partita magari eliminando un solo battitore avversario.\nVarie tipologie di lanciatori di rilievo.\nIl rilievo lungo.\nIl rilievo lungo (\"Long reliever\") pu\u00f2 entrare in campo gi\u00e0 nel corso del primo inning, qualora il lanciatore partente abbia manifestato particolari difficolt\u00e0, di ordine fisico o di concentrazione, magari per aver gi\u00e0 concesso molte battute e punti agli avversari. Questo tipo di lanciatore ha tutte le caratteristiche per essere considerato un partente, ed \u00e8 in genere il primo ad entrare nella rotazione dei lanciatori che iniziano la partita quando uno dei titolari subisce un calo fisico nel corso della stagione.\nIl rilievo medio.\nIl rilievo medio (\"Middle reliever\") interviene in genere negli inning dal quinto al settimo, quando il lanciatore partente \u00e8 stato efficace fino a quel punto della partita, ma il manager ritiene che non sia in grado di chiudere la partita. Il rilievo medio deve garantire due o tre inning di controllo della partita, prima che il \"closer\" porti a casa il risultato. Occorre precisare che il lanciatore di rilievo non \u00e8 assimilabile ad una riserva del partente, ma ha caratteristiche che lo configurano come ruolo autonomo. In primo luogo occorre un profilo psicologico piuttosto solido, perch\u00e9 il rilievo \u00e8 spesso chiamato in causa in momenti critici della partita, quando il sangue freddo \u00e8 assolutamente necessario. Per lo stesso motivo, dal punto di vista tecnico, \u00e8 richiesto anche un ottimo controllo dei lanci.\nIl \"closer\".\nLa specializzazione sempre maggiore dei ruoli ha creato la figura molto specifica del \"closer\", il lanciatore che entra in campo in genere nell'ultimo inning, spesso quando la situazione di punteggio \u00e8 molto equilibrata, per preservare la vittoria della propria squadra, ottenendo la cosiddetta \"salvezza\". I \"closer\" sono in grado di lanciare con grande efficacia per il poco tempo in cui sono chiamati in campo (si pu\u00f2 stimare in una ventina di lanci il contributo che sono chiamati a produrre), ottenendo spesso un elevato numero di \"strikeout\".\nIl \"setup\".\nIl \"setup\" ha un ruolo molto specifico nell'ambito della partita, infatti \u00e8 chiamato a lanciare nell'ottavo inning, preparando il campo per il \"closer\" che subentrer\u00e0 nel nono inning. Per valutare la validit\u00e0 di un \"setup\", dal 1986 \u00e8 stata creata la voce statistica denominata \"hold\"\", che viene attribuita al lanciatore che entra in campo con la propria squadra in vantaggio, ottiene almeno un'eliminazione, ma non la salvezza.\nLo specialista mancino.\nLo specialista mancino (\"Lefty specialist\") \u00e8 il ruolo pi\u00f9 specialistico tra i rilievi: viene chiamato in campo per affrontare un battitore mancino, che, essendo abituato a battere contro lanciatori destri, si trova in difficolt\u00e0 con la traiettoria della palla rovesciata rispetto a quella solita. I lanci dei mancini, infatti, hanno una traiettoria che per un battitore destro \u00e8 \"a uscire\", e quindi facilmente leggibile, mentre per un battitore mancino diventa particolarmente insidiosa, perch\u00e9 molto interna. Un'altra caratteristica positiva del lanciatore mancino, non necessariamente un rilievo, \u00e8 quella di lanciare avendo di fronte la prima base e ci\u00f2 rende senza dubbio pi\u00f9 difficile l'avanzamento in seconda. Visto l'utilizzo limitato che viene loro richiesto, la carriera di un rilievo specialista mancino pu\u00f2 durare molto a lungo: Jesse Orosco, uno specialista, chiuse la carriera a 46 anni.\nIl premio al rilievo dell'anno.\nIl Rolaids Relief Man of the Year Award premia dal 1976 il miglior rilievo delle due leghe della Major League Baseball. Mentre il Cy Young Award, attribuito ai migliori lanciatori in assoluto delle due leghe viene attribuito a seguito di una votazione, il Rolaids utilizza un particolare sistema di punteggi per stabilire il miglior rilievo dell'anno. Una vittoria vale 2 punti, una salvezza 3 punti, una sconfitta -2. Una \"salvezza difficile\", ottenuta cio\u00e8 con il punto del pareggio avversario gi\u00e0 in base, vale 4 punti, un'opportunit\u00e0 di salvezza sprecata (\"blown save\"), -2 punti. Dan Quisenberry ha vinto il premio per 5 volte, Rollie Fingers, Bruce Sutter e Mariano Rivera 4 volte."}
{"id": "571705", "revid": "125605795", "url": "https://it.wikipedia.org/wiki?curid=571705", "title": "Cacatuidae", "text": "I cacatuidi (Cacatuidae ) sono una famiglia di uccelli appartenenti all'ordine Psittaciformes.\nIl nome \"cacatua\" deriva dal nome malese di questi uccelli, kaka(k)tua (forma composta di \"kaka\", \"pappagallo\", + \"tuwah\", o \"sorella pi\u00f9 vecchia\", dalle parole \"kakak\", \"sorella\", + \"tua\", \"vecchia\").\nDescrizione.\nI cacatua condividono molti aspetti con gli altri pappagalli, incluso il caratteristico becco di forma ricurva ed il piede zigodattilo, con due dita dietro ed altre due davanti. Differiscono, comunque, per un certo numero di caratteristiche, tra cui la spettacolare cresta erettile sulla testa, la presenza di una cistifellea e di qualche altro dettaglio anatomico, e la mancanza di piume composte a trama Dyck, caratteristica che \u00e8 all'origine degli azzurri e verdi brillanti degli Psittacidae.\nDistribuzione e habitat.\nI cacatua presentano un areale pi\u00f9 ristretto di quello degli Psittacidae, trovandosi in natura solamente in Australia e nelle isole vicine. Undici delle 21 specie vivono in natura soltanto in Australia, mentre sette specie vivono in Indonesia, in Nuova Guinea e su altre isole del Pacifico meridionale. Tre specie si trovano sia in Nuova Guinea che in Australia.\nSistematica ed evoluzione.\nBrown e Toft (1999) hanno esaminato gli aspetti esteriori e i dati della sequenza di rRNA mitocondriale 12S per arrivare ad una buona filogenesi dei cacatua. Si possono distinguere 3 sottofamiglie:\nI generi \"Calyptorhynchus\" e \"Cacatua\" possono essere suddivisi a loro volta in due sottogeneri e, nell'ultimo caso, persino in una terza linea, il cacatua del Maggiore Mitchell rosa e bianco, che presenta una colorazione intermedia tra il galah rosa e grigio e le specie bianche del genere \"Cacatua\". Per questo motivo \u00e8 meglio riconoscerlo come appartenente ad un genere monotipico, \"Lophocroa\". Infatti, in attesa di ricerche pi\u00f9 accurate, tutti i sottogeneri potrebbero essere elevati al rango di genere.\nL'introne 7 dei dati della sequenza nucleare del \"\u03b2\"-fibrinogeno suggerisce che i Microglossinae si siano diversificati in un tempo successivo e che il cockatiel potrebbe essere abbastanza distinto da appartenere alla sottofamiglia monospecifica dei Nymphicinae (Astuti, 2004?), ma per altri aspetti concorda con le nuove interpretazioni dei dati morfologici e dell'rRNA.\nI resti fossili dei cacatua sono perfino pi\u00f9 limitati di quelli dei pappagalli in generale, con una sola vera specie fossile conosciuta: una specie di \"Cacatua\", molto probabilmente del sottogenere \"Licmetis\", ritrovata nei depositi del Miocene inferiore (16-23 milioni di anni fa) di Riversleigh, in Australia (Boles, 1993). In Melanesia, sono state ritrovate ossa subfossili di \"Cacatua\" che in apparenza non sopravvissero ai primi insediamenti umani ritrovati in Nuova Caledonia e in Nuova Irlanda. L'apporto dato da questi fossili alla comprensione dell'evoluzione e della filogenesi dei cacatua \u00e8 chiaramente limitato, anche se il fossile di Riversleigh \u00e8 utile per cercare di datare la divergenza delle sottofamiglie.\nConservazione.\nTutte le specie di cacatua sono protette dalla \"Convenzione sul Commercio Internazionale di Specie in Pericolo di Fauna e Flora Selvatiche\" (detta anche CITES), che rende illegale l'importazione, l'esportazione e il commercio di tutti i pappagalli e i cacatua catturati in natura.\nLe seguenti specie di cacatua sono protette nella lista delle specie in pericolo dell'Appendice I della CITES.\nTutte le altre specie di cacatua sono protette nella lista delle specie vulnerabili dell'Appendice II della CITES.\nCultura di massa.\nI cacatua hanno spesso risposto in varia maniera ai suoni musicali ed esistono numerosi video che mostrano uccelli \"danzare\" al suono della musica popolare, sebbene non sia chiaro se la loro percezione musicale sia diversa da quella degli altri uccelli."}
{"id": "571709", "revid": "486946", "url": "https://it.wikipedia.org/wiki?curid=571709", "title": "Lance Escava", "text": ""}
{"id": "571714", "revid": "29727", "url": "https://it.wikipedia.org/wiki?curid=571714", "title": "Cacatoa", "text": ""}
{"id": "571715", "revid": "585241", "url": "https://it.wikipedia.org/wiki?curid=571715", "title": "Bernardino Ochino", "text": "Biografia.\nFiglio del barbiere Domenico, Bernardino entr\u00f2 giovanissimo, intorno al 1504, nell'Ordine dei Minori Osservanti, e dal 1510 studi\u00f2 medicina a Perugia.\nL'Ochino, come scriver\u00e0 in una lettera da Ginevra del 7 aprile 1543 a Girolamo Muzio, detta anche \"Responsio ad Mutium Justopolitanum\" - quando aveva ormai abbandonato l'Ordine e la stessa confessione cattolica - giustific\u00f2 il suo essersi fatto frate perch\u00e9 \u00ab havendo desiderio di salvarmi, andai considerando che vita dovessi tenere, et credendo che le religioni humane fusseno sante, massime per essere approbate dalla Chiesa Romana, la quale pensavo non potesse errare, parendomi che la vita de' frati di San Francesco, nominati dell'osservantia, fusse la pi\u00f9 aspra, austera et rigida, per\u00f2 la pi\u00f9 perfetta et a quella di Christo pi\u00f9 conforme, entrai infra di loro \u00bb.\nLe polemiche all'interno dell'Ordine minorita al riguardo della necessit\u00e0 di osservare una regola di maggiore povert\u00e0 avevano portato, nel 1528, alla formazione del pi\u00f9 rigoroso Ordine dei Cappuccini, dove l'Ochino, che da quello stesso anno era superiore nella provincia di Siena e dal 1533 Vicario generale, decise di entrare nel 1534; nella stessa lettera scrive infatti che \u00ab visto l'asprezza della vita loro, con repugnanza non piccola della mia sensualit\u00e0 e carnal prudentia presi l'abito loro \u00bb. Qui nel 1535 ebbe gi\u00e0 il prestigioso incarico di \"difinitore generale\" e nel 1536 collabor\u00f2 alla stesura delle nuove Costituzioni dell'Ordine e nel 1538 fu eletto vicario generale.\nAncora nella \"Responsio\", l'Ochino sostiene che gi\u00e0 pochi giorni dopo essere entrato nel nuovo Ordine cappuccino, \u00ab el Signore cominci\u00f2 ad aprirmi gli occhi et mi fece in fra l'altre vedere tre cose. La prima, che Christo \u00e8 quello che ha satisfatto per li suoi eletti et meritatogli il paradiso, et che lui solo \u00e8 la giustizia nostra. La seconda, che i voti dell'humane religioni sonno non solo invalidi, ma impij. La tertia, che la Chiesa Romana, bench\u00e9 di fuore resplenda agl'occhi carnali, nientedimeno \u00e8 essa abomininatione in conspetto di Dio \u00bb; tesi che esprimono i principi essenziali della Riforma protestante, ossia che gli eletti sono giustificati attraverso Cristo, che i voti religiosi sono empi e che la Chiesa Romana non \u00e8 espressione di Cristo.\nLa predicazione.\nLe sue prediche sono presto apprezzate per la passione e la forza dell'argomentazione: nel 1535, avendo assistito al quaresimale tenuto nella chiesa di San Lorenzo in Damaso a Roma, dove l'Ochino conosce Vittoria Colonna e la duchessa di Camerino, Caterina Cybo, il vescovo Agostino Gonzaga scrive alla marchesa Isabella d'Este che l'Ochino \u00abchiamato fra' Bernardino da Siena, homo di santissima vita et molto dotto\u00bb \u00e8 \u00abdotato di un fervor mirabile cui si accompagna una voce perfettissima, egli punta, fermo e chiaro, alla riprensione dei vizi senza risparmiare i potenti: reprende eccellentissimamente como si deve, n\u00e9 guarda di dir tutto quello che sente ch'abbi ad essere per la salute de chi l'ode, et tocha principalmente li Capi\u00bb e che molti \u00abche solevano andar a S(an)to Agostino se sono redutti qui, talch\u00e9 non \u00e8 mai giorno che non habbi una bona parte del Colleggio [dei cardinali]\u00bb.\nA Napoli predica nella basilica di San Giovanni Maggiore nel 1536, raccogliendo il consueto successo e avendo fra gli astanti anche Carlo V, ma anche i primi sospetti, ancora solo sussurrati, di una teologia non in linea con l'ortodossia cattolica; qui conosce Juan de Vald\u00e9s, il teologo spagnolo che fu forse determinante per la svolta che diede alla vita e alle scelte religiose di fra' Bernardino. Non per caso i primi scritti noti dell'Ochino, il \"Dialogo in che modo la persona debbia reggere bene se stessa\" e il \"Dyalogo della Divina Professione\" sono datati al 1536 e sono prossimi al pensiero del Vald\u00e9s.\nNel 1537 predica a Firenze, a Ferrara e a Bologna, in un San Petronio gremitissimo, mentre nell'agosto del 1538 Giovanni Guidiccioni scrive ad Annibal Caro di avere ascoltato a Lucca il nostro frate e di avergli dedicato due sonetti di lode. Sono tante le richieste di averlo sul pulpito che egli non pu\u00f2, come di regola, predicare nella stessa citt\u00e0 per un'intera quaresima: e allora si sposta da Faenza a Brisighella, da Pisa a Firenze, a Lucca, a Napoli, fino in Sicilia. Nel febbraio del 1539 Ottaviano Lotti scriveva che proprio ascoltando ogni altro predicatore risalta per contrasto l'eccellenza dell'Ochino nel predicare.\nNel 1539, su invito di Pietro Bembo, and\u00f2 a Venezia, dove tenne una serie di importanti discorsi che ottengono grande successo: in esse si fa insistente il richiamo ai temi protestanti della grazia e della giustificazione per fede. Ma pochi se ne accorgono o danno importanza a questioni che solo teologi sperimentati possono cogliere: cos\u00ec anche il Bembo scrive a Vittoria Colonna che fra' Bernardino \u00abragiona molto diversamente et pi\u00f9 christianamente di tutti gli altri, che in pergamo sian saliti a' miei giorni et con pi\u00f9 viva charit\u00e0 et amore et migliori et pi\u00f9 giovevoli cose. Piace a ciascuno sopra modo, et stimo ch'egli sia per portarsene, quando egli si partir\u00e0, il cuore di tutta questa citt\u00e0 seco [...] \u00e8 hoggimai adorato in questa citt\u00e0; n\u00e9 vi \u00e8 huomo n\u00e9 donna, che non l'alzi con le laudi fino al cielo. O quanto vale, o quanto diletta, o quanto giova!\u00bb.\nIn quegli stessi giorni perfino Pietro Aretino scrive da Venezia a Giustiniano Nelli della capacit\u00e0 dell'Ochino di unire \u00abil piacevole de l'amonizioni con il terribile de le minacce\u00bb, della maestria delle pause, \u00ablo schietto e il puro di san Paolo rimbomba ne gli organi de le sue esclamazioni, a tempo formate e a tempo interrotte\u00bb, della sapienza dottrinale \u00abcon che lucide e con che vive catene egli lega insieme il vecchio e il nuovo Testamento, servando sempre i lor sensi sacrosanti ne la dovuta religione\u00bb, e riferisce dell'austerit\u00e0 della sua vita. E arriva a scrivere a papa Paolo III, scusandosi per certi suoi scritti irreligiosi, perch\u00e9 le prediche dell'Ochino gliene hanno fatto comprendere l'indegnit\u00e0.\nAncora al 1539 risale la stesura di altri \"Dialoghi\" dell'Ochino i quali, con i due composti tre anni prima, costituiscono i \"Dialogi sette\", pubblicati per la prima volta a Venezia nel 1540 e pi\u00f9 volte ristampati.\nAlle mormorazioni sulla sua ortodossia, oppone ancora pubblicamente la sua fede nell'esistenza del purgatorio - negata dai protestanti - e d\u00e0 credito all'efficacia delle indulgenze. Eppure, secondo quanto riferisce il teatino Antonio Caracciolo, durante la quaresima del 1540, nel Duomo di Napoli avrebbe sparso \u00abmolte cose contro il Purgatorio, contra le leggi ecclesiastiche del digiuno e contra l'autorit\u00e0 del Papa e de' Prelati\u00bb, fino a sostenere l'efficacia, per la salvezza, della \u00absola fede\u00bb. E l'Ochino, nella citata lettera al Muzio, scrive che in effetti \u00abnon dicevo: \"adunque, non ci sonno altri meriti, satisfationi, indulgentie, che quelle di Christo, n\u00e9 altro purgatorio\" - lassavo simili illationi farle a quelli che da Dio per gratia havevano vivo sentimento del gran benefitio di Christo [...] non potevo esplicare simili verit\u00e0; ma le tacevo espettando che Christo mi mostrasse quello che voleva fare di me. \u00c8 ben vero che in secreto esplicai el vero a molti, delli quali alcuni, che per tentarmi m'havevano domandato et altri per loro proprj interessi, manifestorno al Papa et Cardinali qual fusse la mia fede [...]\u00bb.\nLa fuga dall'Italia.\nUno con i quali l'Ochino si confid\u00f2 \u00e8 certamente Pietro Manelfi - che infatti denuncer\u00e0 all'Inquisizione molti \"eretici\" - al quale diede da leggere anche libri di Lutero e Melantone . In occasione della quaresima del 1542 fra' Bernardino \u00e8 a Venezia: dal pulpito della chiesa dei Santi Apostoli denuncia la carcerazione da un anno dell'amico, frate agostiniano, Giulio della Rovere come sospetto di eresia; il 15 luglio del 1542, appena rieletto alla massima carica dell'Ordine, viene pertanto invitato a Roma per chiarimenti. Durante il viaggio incontr\u00f2 a Bologna il cardinale Gaspare Contarini, che si era fatto promotore per anni di tentativi di riconciliazione con i luterani e, ormai in fin di vita, lo ammon\u00ec a non andare a Roma, tanto per l'inutilit\u00e0 di ricercare formule di compromesso quanto per i rischi personali che avrebbe potuto correre.\nProseguendo il viaggio per Roma, s'incontr\u00f2 in agosto a Firenze con l'agostiniano Pietro Martire Vermigli il quale, essendo stato anch'egli chiamato a Roma a dare spiegazioni sulla sua professione di fede, convinse l'Ochino a fuggire con lui in Svizzera, paese ormai riformato; \u00e8 noto che fu nella casa fiorentina dell'amica duchessa Caterina Cybo - protagonista di alcuni dei suoi \"Dialoghi\" - che l'Ochino depose a 56 anni il saio per vestire panni civili che gli facilitassero l'uscita dall'Italia.\nDa Firenze, il 22 agosto scrive a Vittoria Colonna per giustificare la sua decisione: se andasse a Roma \u00abnon potrei se non negar Christo o esser crocifisso. El primo non vorrei fare, el secondo s\u00ec, con la sua grazia, ma quando lui vorr\u00e0. Andar io voluntariamente alla morte, non ho questo spirito hora. Dio quando vorr\u00e0 mi sapr\u00e0 trovar per tutto. Christo m'insegn\u00f2 a fuggire pi\u00f9 volte, in Egitto e alli Samaritani et cos\u00ec Paulo, immo mi disse che io andassi in altra citt\u00e0 quando in una io non ero ricevuto. Dapoi che farei pi\u00f9 in Italia? Predicar sospetto et predicar Christo mascarato in gergo? Et molte volte bisogna bestemiarlo per satisfare alla superstizione del mondo. Et non basta, et ad ogni sgraziato basterebbe l'animo scrivere a Roma, pontar me: ritorneremo presto alli medesimi tumulti. E scrivendo manco potrei dare in luce cosa alcuna\u00bb.\nA cavallo raggiunse Milano e di qui, passando per Morbegno, il 31 agosto 1542 super\u00f2 la frontiera svizzera.\nIn Svizzera.\nA Ginevra fu ricevuto cordialmente da Calvino. Qui, nell'ottobre 1542, pubblica le prime \"Prediche\", nel 1543 l\"'Epistola alli Signori di Balia della citt\u00e0 di Siena\", la \"Responsio ad Marcum Brixiensem\", la \"Responsio ad Mutium Justinopolitanum\" e, in anni successivi, quattro volumi di \"Sermones\". \u00c8 il primo pastore della comunit\u00e0 evangelica italiana a Ginevra e si sposa con un'esule lucchese, di cui non \u00e8 noto il nome, dalla quale avr\u00e0 cinque figli. Nell'agosto 1545 \u00e8 brevemente a Basilea: rivede Sebastiano Castellione e si iscrive all'Universit\u00e0 insieme con Celio Secondo Curione e Francesco Stancaro.\nIl rapporto con lo Schwenckfeld.\nNel 1545 divenne pastore nella chiesa di Sant'Anna ad Augusta, composta da mercanti tedeschi che avevano appreso l'italiano durante i loro viaggi d'affari, rinnovando i successi delle sue predicazioni italiane; importante e significativo \u00e8 il rapporto con il mistico augustano Caspar Schwenckfeld.\nIn lui ai temi propriamente spirituali dell'amore divino, derivante dal Vald\u00e9s, del rinnovamento interiore, di derivazione umanistica, si unisce la necessit\u00e0 della conoscenza di Dio, della sua reale immagine, ma non al modo dei filosofi aristotelici che pretendono di raggiungere le verit\u00e0 della religione con lo strumento della ragione. Vi \u00e8 in lui fiducia nella natura umana nel comprendere Dio che \u00e8 estranea, anzi opposta alla visione di Calvino per il quale la nostra natura \u00e8 irrimediabilmente imperfetta e una reale comprensione di Dio ci \u00e8 negata.\nOchino conobbe e apprezz\u00f2 il \"Novus Homo\", uno scritto del seguace di Schwenckfeld, Valentin Crautwald, mentre lo Schwenckfeld \u2013 un monofisita che considera la natura umana di Cristo divinizzata - conobbe nella traduzione tedesca i \"Dialogi sette\" dell'Ochino e vide nei \"Sermoni\" espressi principi antitrinitari. Della corrispondenza intercorsa fra i due sono rimaste solo le lettere del mistico tedesco: per lui Ochino ritiene che Cristo sia realmente figlio di Dio e solo \u00abper metonimia figlio dell'uomo\u00bb e vede, nel richiamo alla necessit\u00e0 del rinnovamento interiore del cristiano fino a sentirsi fratello di Cristo, un'ascesa mistica ottenuta grazie alla discesa dello spirito divino.\nNel gennaio 1547, Carlo V, a capo delle forze cattoliche, dopo la vittoria di M\u00fchlberg sulla protestante Lega di Smalcalda, pretese la consegna dell'Ochino il quale si rifugi\u00f2 prima a Costanza, poi a Basilea, e infine a Strasburgo da dove, insieme con Pietro Martire Vermigli, emigr\u00f2 in Inghilterra su invito dell'Arcivescovo di Canterbury Thomas Cranmer. Si stabil\u00ec a Londra e guid\u00f2 come pastore la prima comunit\u00e0 evangelica di lingua italiana d'Inghilterra. In seguito ottenne una cattedra e una pensione da re Edoardo VI. In quegli anni si riun\u00ec insieme al frate francescano Michelangelo Florio, che conobbe durante le predicazioni in Italia e che ader\u00ec alla riforma.\nL'ascesa al trono, nel 1553, della cattolica Maria Tudor, costrinse nuovamente l'Ochino all'emigrazione: dopo il passaggio da Strasburgo, giunge a Ginevra il 28 ottobre 1553, il giorno successivo all'esecuzione di Michele Serveto, condannato al rogo dai calvinisti per le sue dottrine antitrinitarie.\nDovendo trovarsi un lavoro, si spost\u00f2 a Chiavenna e poi a Basilea finch\u00e9, nel 1555, divenne pastore a Zurigo della congregazione evangelica degli emigrati di lingua italiana di Locarno i quali, a motivo dell'accordo raggiunto fra i Cantoni svizzeri che prevedevano aree urbane di unica confessione religiosa, erano stati costretti all'esilio, essendo stato stabilito che nella citt\u00e0 di Locarno dovesse praticarsi soltanto il cattolicesimo.\nA Zurigo rimase dal 1555 al 1563: abita con Francesco Betti e frequenta Pietro Martire Vermigli, Lelio Sozzini, Francesco Lismanini e Isabella Bresegna. Vi compose la \"Disputa intorno alla presenza del corpo di Cristo nel Sacramento della Cena\", i \"Laberinti del libero arbitrio\" e i \"Dialogi XXX\". Nella \"Disputa\" sostiene che \u00abpu\u00f2 un huomo esser eletto, amato, grato, giusto, santo e salvo senza credere che il corpo di Cristo sia o non sia nel pane et il suo sangue nel vino\u00bb, una teoria che evidenziando un'interpretazione soggettiva della vita religiosa e un diretto rapporto dell'uomo con la grazia divina, agli occhi dei riformati ortodossi equivale a svalutare, insieme con il rito sacramentale, anche l'importanza di Cristo nel processo di salvezza.\nNelle opere di quest'epoca Ochino mostra una crescente disaffezione per l'ortodossia calvinista. Fra queste va ricordato anzitutto i \"Laberinti del libero arbitrio\", prediche dedicate alla regina Elisabetta I d'Inghilterra vertenti sul problema del libero arbitrio, nel quale attaccava la dottrina calvinista della predestinazione.\nLa moglie muore nel 1562. Nel 1563, in occasione della pubblicazione a Zurigo dei \"Dialogi XXX\", fu attaccato dai calvinisti e dagli zwingliani, che ne censurarono le idee in materia trinitaria e matrimoniale; il Senato della citt\u00e0, governata del teologo Heinrich Bullinger, decret\u00f2 l'espulsione dell'Ochino .\nL'ultima fuga.\nDopo una peregrinazione fra i vari centri del protestantesimo della Svizzera e della Germania, Ochino raggiunse Norimberga, dove scrisse il \"Dialogo di difesa\", polemizzando contro il Bullinger. Invitato da Francesco Limanini, un francescano convertito al protestantesimo, confessore di Bona Sforza, la madre del re polacco Sigismondo II Augusto, con i quattro figli raggiunse Cracovia, citt\u00e0 nella quale erano altri antitrinitari, come Lelio Sozzini e Giorgio Biandrata, ai primi del 1564, e in primavera predic\u00f2 alla comunit\u00e0 protestante italiana. Il 7 agosto fu promulgato l'editto reale che, ispirato dal nunzio pontificio Giovanni Francesco Commendone, bandiva dal paese tutti gli stranieri non cattolici, a esclusione dei tedeschi, da tempo integrati in Polonia.\nDecise di dirigersi in Transilvania, un principato retto da Giovanni Sigismondo Zapolya (Giovanni II d'Ungheria), parente per parte materna del re polacco Sigismondo e di Bona Sforza, i cui feudatari, i Voivodi, vassalli dell'Impero ottomano, tolleravano tutte le confessioni religiose proprio perch\u00e9 la variet\u00e0 delle popolazioni soggette esprimevano, oltre a diverse lingue e tradizioni, differenti fedi religiose. Espressione di tale tolleranza era stata l'Editto di Torda che, nel 1557, aveva ufficialmente proclamato la libert\u00e0 di coscienza in materia religiosa: \u00ab...perch\u00e9 la fede \u00e8 un dono di Dio nato dal libero ascolto della parola di Dio\u00bb.\nCostretto a fermarsi a Pincz\u00f3w, in Moravia, per le cattive condizioni di salute, sembra che nella cittadina morissero tre dei suoi figli a causa della peste. Trascinatosi malato fino ad Austerlitz, l'attuale Slavkov u Brna, alla fine dell'anno vi mor\u00ec in casa dell'anabattista veneziano Niccol\u00f2 Paruta. Le sue ultime parole sarebbero state: \u00abNon ho mai voluto essere n\u00e9 un papista n\u00e9 un calvinista, ma solo un cristiano\u00bb."}
{"id": "571717", "revid": "80013607", "url": "https://it.wikipedia.org/wiki?curid=571717", "title": "Santa Margherita di Pula", "text": ""}
{"id": "571720", "revid": "26891", "url": "https://it.wikipedia.org/wiki?curid=571720", "title": "Northrop B-35", "text": ""}
{"id": "571721", "revid": "17654", "url": "https://it.wikipedia.org/wiki?curid=571721", "title": "Passive OS fingerprinting", "text": ""}
{"id": "571724", "revid": "26891", "url": "https://it.wikipedia.org/wiki?curid=571724", "title": "B-35", "text": ""}
{"id": "571727", "revid": "61024", "url": "https://it.wikipedia.org/wiki?curid=571727", "title": "Bernardino Tommassini", "text": ""}
{"id": "571729", "revid": "1996533", "url": "https://it.wikipedia.org/wiki?curid=571729", "title": "Adolf Hitler nella cultura di massa", "text": "Adolf Hitler nella cultura di massa, capo del Partito Nazionalsocialista Tedesco dei Lavoratori, e anche della Germania nazista dal 1933 al 1945, essendo stato uno dei protagonisti pi\u00f9 importanti del XX secolo e il principale responsabile di eventi che hanno causato enormi lutti e devastazioni, non poteva non ispirare registi, scrittori, drammaturghi e cantanti, diventando quindi anche un personaggio molto famoso ed estremamente discusso.\nRappresentazioni in vita.\nNumerose opere di musica e letteratura popolare dipingono la figura di Adolf Hitler. Prima e durante la seconda guerra mondiale, Hitler fu spesso descritto in Germania come una figura quasi divina, amata e rispettata dai tedeschi: si veda ad esempio il film propagandistico - girato su volont\u00e0 di Hitler stesso - \"Il trionfo della volont\u00e0\" (\"Triumph des Willens\", 1935), considerato, grazie alla regia di Leni Riefenstahl, uno dei capolavori della storia del cinema; il successivo grande film della regista tedesca, \"Olympia\" (1938), considerato il suo capolavoro, descrive le Olimpiadi di Berlino del 1936. Come Mussolini, anche Hitler cercava di essere sempre in primo piano nelle fotografie dell'epoca e anche lui veniva ritratto altissimo, sebbene non superasse il metro e settanta.\nAl di fuori della Germania, invece, era spesso oggetto di derisione, come anche successivamente sar\u00e0 spesso visto. Gli esempi includono:\nTra le rappresentazioni drammatiche invece:\nRappresentazioni dopo la morte.\nDopo la sconfitta della Germania nazista e la morte di Hitler, la derisione nei suoi confronti \u00e8 stata sostituita dall'accettazione della sua totale follia: le politiche antisemite di Hitler erano ben note durante il corso della sua vita, ma fu solo dopo la sua morte che gli orrori dell'Olocausto furono conosciuti dall'opinione pubblica.\nDopo che Hitler, nel 1945, smise di essere una minaccia palpabile, fu descritto nella cultura popolare come figura sinistra e diabolica.\nMolti sono i temi scandagliati di volta in volta dai vari autori. In particolare:\nTra le opere pi\u00f9 recenti, pi\u00f9 o meno serie, riguardanti la figura di Hitler, ricordiamo:\nCinema e televisione.\nQui sotto sono elencati tutti i film e serie televisive nei quali fa la sua comparsa Hitler. Sono stati inseriti anche quelle commedie nelle quali compare il personaggio e non solo i film prettamente storici. Quest'ultimi saranno indicati con una evidenziatura di colore giallo. "}
{"id": "571737", "revid": "124717766", "url": "https://it.wikipedia.org/wiki?curid=571737", "title": "Tiolo (Grosio)", "text": "Tiolo \u00e8 una piccola frazione del comune di Grosio in provincia di Sondrio, pi\u00f9 precisamente dell'alta Valtellina.\nTiolo \u00e8 ubicata a circa 20\u00a0km da Bormio e 50\u00a0km da Livigno, note localit\u00e0 turistiche, non distante da questo paesino v'\u00e8 l'imbocco per la strada che conduce al Passo del Mortirolo conosciuto anche come \"Passo della Foppa\" strada che collega la Valtellina alla Valcamonica.\nI piatti tipici locali sono \"papa de cunfecc\", \"pizzocher cul cuger\" (Nella versione fatti a \"Gnocco\"), e gli \"sciatt\" (\"rospo\" in dialetto - la versione Tiolina si chiama Manzola ed \u00e8 a forma di frittella); questo nome \u00e8 dovuto alla forma irregolare che assume questa frittella di grano saraceno con all'interno un cuore di formaggi tipici della valle, perlopi\u00f9 Casera.\nL'economia di questo piccolo borgo \u00e8 basata sull'agricoltura, sull'allevamento bovino ed ovino e sulla presenza di piccole attivit\u00e0 artigianali.\nChiesa della Visitazione di Maria a S. Elisabetta.\n\u00c8 Stata definita nel 1589 dal Vescovo di Como Feliciano Niguarda \u201cchiesa elegante e ben ornata\u201d. Vicina alla statale e affiancata da un elegante campanile di stile romanico-lombardo. Edificata nel corso del XV sec., fu devastata da un incendio nel 1618 e consacrata da Mons. Sisto Carcano vescovo di Germanzia e visitatore apostolico nel 1624. Chiesa gi\u00e0 vice-cura a partire dal 1511 divenne parrocchia nel 1907. Si accede attraverso un pronao sostenuto da colonne in pietra verde dalle basi finemente scolpite. L'interno \u00e8 a navata unica con due altari laterali.\nAncona lignea dell'altar maggiore.\nNotevole opera lignea riccamente ornata e dorata, con quattro colonne e le statue di S. Rocco e S. Bernardo. \u00c8 stata realizzata dai fratelli Domenico e Giovan Pietro Ramus figli di Giovan Battista di Edolo dal 1663 al 1666 in quel periodo abitanti a Tiolo nella casa della contrada. Venne decorata tra il 20 agosto 1677 e il 30 giugno 1678 da Giovan Pietro Fogaroli con il Figlio Pietro Antonio indoratori di Bormio. Racchiude una pala che rappresenta la Visitazione della B.V. Maria a S. Elisabetta, dipinta dal pittore Carlo Marni di Premadio nel 1663.\nSul territorio sono presente antiche fontane in pietra risalenti circa all'anno 300.\nDi rilievo si segnala la presenza di un bel castagneto secolare a sud dell'abitato.\nTiolo \u00e8 costruita ai lati della SS 38 dello Stelvio e costeggia il fiume Adda in sinistra orografica. Il dialetto parlato \u00e8 il dialetto valtellinese (Versione Tiolino, una via di mezzo tra quello di Grosio e quello di Sondalo). \u00e8 il Bui de Mez (fontana di mezzo), che per l'appunto si trova nel centro del paese."}
{"id": "571739", "revid": "124511409", "url": "https://it.wikipedia.org/wiki?curid=571739", "title": "Sergio Flamigni", "text": "\u00c8 stato un parlamentare del PCI dal 1968 al 1987, nonch\u00e9 membro delle commissioni parlamentari d'inchiesta sul caso Moro, sulla loggia P2 ed antimafia.\nL'esordio nella politica e l'antifascismo.\nHa iniziato l'attivit\u00e0 politica nel 1941, partecipando all'attivit\u00e0 clandestina di un gruppo culturale di giovani antifascisti di Forl\u00ec e poi con l'adesione al Partito Comunista d'Italia. Nel 1943 fu nominato segretario del movimento giovanile comunista clandestino di Forl\u00ec e membro della segreteria e del comitato federale clandestino della federazione forlivese del PCI. Partigiano nella Resistenza Italiana, nel 1944 divenne commissario politico della 29\u00aa brigata GAP \"Gastone Sozzi\", nel 1952 fu eletto segretario della CGIL di Forl\u00ec e nel 1956 segretario della federazione forlivese del PCI; nel 1959 fu eletto nel Comitato Centrale; nel 1960 Segretario del Comitato di coordinamento regionale dell'Emilia-Romagna; nel 1963 membro dell'Ufficio di Segreteria della Direzione nazionale del PCI. Consigliere comunale a Forl\u00ec dal 1956 al 1960 e Consigliere provinciale dal 1960 al 1964.\nIncarichi parlamentari.\nNel maggio 1968 fu eletto alla Camera dei deputati, nella circoscrizione di Bologna. Nella quinta legislatura (1968 - 1972) fu membro della Commissione Presidenza del Consiglio - Interni e della Commissione speciale bicamerale antimafia. Rieletto alla Camera dei deputati nella sesta legislatura (1972 - 1976), vice presidente della Commissione Presidenza del Consiglio - Interni e membro della Commissione bicamerale antimafia. Nella settima legislatura (1976 - 1979), rieletto alla Camera dei deputati, vice Presidente della Commissione Presidenza del Consiglio - Interni.\nNell'ottava legislatura (1979 - 1983) eletto al Senato, membro della Commissione per gli Affari Costituzionali Presidenza del Consiglio e Interni e della Giunta per l'elezione e delle immunit\u00e0 parlamentari. Nominato nella Commissione d'inchiesta parlamentare sul caso Moro e nella Commissione antimafia. Nella nona legislatura (1983 - 1987) rieletto al Senato, membro della Commissione Affari Costituzionali, Presidenza del Consiglio - Interni. Nominato nella Commissione parlamentare d'inchiesta sulla loggia massonica P2 e nella Commissione speciale bicamerale antimafia.\nOpere.\nDal 1988 \u00e8 autore di approfonditi studi sul sequestro e l'assassinio di Aldo Moro."}
{"id": "571741", "revid": "635893", "url": "https://it.wikipedia.org/wiki?curid=571741", "title": "Kolva", "text": "La Kolva () \u00e8 un fiume della Russia europea settentrionale (Repubblica dei Komi e Circondario Autonomo dei Nenec), affluente di destra della Usa nel bacino della Pe\u010dora.\nCorso del fiume.\nLa Kolva nasce oltre il Circolo polare artico sulle alture Janejmusjur, all'interno della Bol'\u0161ezemel'skaja Tundra, amministrativamente compresa nel Circondario autonomo dei Nenec.\nIl fiume poi punta verso sud con un percorso caratterizzato da ampi meandri, entrando nella Repubblica dei Komi, nei pressi del confine settentrionale della taiga, per poi confluire nel fiume Usa nei pressi dell'insediamento urbano di Parma (vicino alla citt\u00e0 di Usinsk) ad una quota di circa 31\u00a0m s.l.m..\nLa Kolva raccoglie le acque degli affluenti Kolvavis, Sandivej (da sinistra) e Charjacha (da destra).\nLa Kolva \u00e8 gelata, in media, dalla fine di novembre alla met\u00e0 di maggio. Al di fuori di questo periodo il fiume \u00e8 navigabile per 330\u00a0km a monte della confluenza con il fiume Usa.\nIdrometria.\nLa portata del fiume Kolva \u00e8 stata misurata per 19 anni, nel periodo 1975-1993, nei pressi della cittadina di Kolva, a circa 137\u00a0km dalla sua confluenza con l'Usa, ad un'altitudine di 39\u00a0m s.l.m. L'area di drenaggio a monte del punto di misura \u00e8 pari a 15.000\u00a0km\u00b2, circa l'83% del bacino idrografico del fiume.\nLa portata media nel corso dell'anno si attesta a 165\u00a0m\u00b3/s, distribuita nei vari mesi come da grafico seguente:\nEconomia e sviluppo.\nCon la scoperta di giacimenti di petrolio di grandi dimensioni lungo il corso inferiore della Kolva negli anni sessanta e il loro sviluppo negli anni settanta e ottanta, alcuni insediamenti permanentemente abitati sono sorti lungo il fiume per una lunghezza di oltre 150\u00a0km a monte della confluenza con l'Usa, come Charjaga (al confine Repubblica dei Komi e Circondario Autonomo dei Nenec) e Verchnekolvinsk, oltre ad un gran numero di insediamenti temporanei.\nI giacimenti di petrolio vengono gestiti dalla Lukoil con la partecipazione di imprese straniere, tra cui Total.\nQuesti insediamenti sono collegati da una strada che parte da Usinsk e attraversa il fiume quattro volte. A circa 6\u00a0km dalla confluenza con l'Usa sorge un antico insediamento con lo stesso nome del fiume.\nInquinamento.\nA causa dello sfruttamento dei depositi di idrocarburi localizzati all'interno del bacino del fiume, societ\u00e0 ambientaliste hanno denunciato la presenza di inquinamento da petrolio nel corso d'acqua."}
{"id": "571742", "revid": "767487", "url": "https://it.wikipedia.org/wiki?curid=571742", "title": "Frankenstein (film 1910)", "text": "Frankenstein \u00e8 un cortometraggio muto del 1910 prodotto dalla Edison Studios, scritto e diretto da J. Searle Dawley. Fu il primo adattamento cinematografico dell'omonimo romanzo di Mary Shelley. Il cast, composto da Augustus Phillips, Charles Ogle e Mary Fuller, non \u00e8 accreditato.\nFu girato in tre giorni, negli studi della Edison nel Bronx a New York. Anche se alcune fonti vedono Thomas Edison come il regista di questo film, in realt\u00e0 non diresse mai uno dei film prodotti dalla sua compagnia.\nNel 2018 il film \u00e8 stato restaurato dalla Biblioteca del Congresso degli Stati Uniti.\nTrama.\nIl dottor Frankenstein \u00e8 una sorta di alchimista che crea il mostro in una densa nube di fumo e dopo sviene per la sua creazione. Il mostro ritorna alla vigilia delle nozze del dottore per tormentarlo, ma svanisce nello specchio della camera di Frankenstein per merito della forza dell'amore tra quest'ultimo e la sua fidanzata. Frankenstein viene inseguito dalla creatura che sembra non voglia ucciderlo ma solamente divertirsi spaventando il povero alchimista.\nDistribuzione.\nDistribuito dalla Edison Manufacturing Company, il film usc\u00ec nelle sale il 18 marzo 1910.\nConservazione.\nPer molti anni il film si credette perso. Si possedeva soltanto una singola immagine di Ogle in costume e una descrizione della trama prese da un catalogo di film della Edison. Negli anni cinquanta una copia del film fu acquistata da un collezionista del Wisconsin, Alois Dettlaff (1921-2005), che non comprese la rarit\u00e0 del film sino a molti anni dopo. La sua esistenza fu rivelata solo verso la met\u00e0 degli anni settanta. Nonostante la pellicola fosse leggermente deteriorata era in condizioni di essere proiettata.\nOpere derivate.\nNel 2003 questo particolare adattamento del romanzo ispir\u00f2 la realizzazione di un romanzo illustrato di 40 pagine scritto da Chris Yambar e illustrato da Robb Bihun.\nPer mantenere l'atmosfera del film i disegni furono realizzati in bianco e nero senza dialoghi e raccontato attraverso una narrazione."}
{"id": "571745", "revid": "339392", "url": "https://it.wikipedia.org/wiki?curid=571745", "title": "Campionato Eccellenza Piemonte B 2005/06", "text": ""}
{"id": "571749", "revid": "466539", "url": "https://it.wikipedia.org/wiki?curid=571749", "title": "Anna Laura Braghetti", "text": "Biografia.\nComponente della colonna romana delle Brigate Rosse, \u00e8 intestataria dell'appartamento di via Montalcini, che si ritiene essere stato la prigione di Aldo Moro. Durante il sequestro, ancora incensurata, la Braghetti funge da copertura per gli altri tre brigatisti che stazionano nell'appartamento, fingendo di essere la fidanzata del cosiddetto \"ingegner Altobelli\", il misterioso quarto uomo dell'operazione che solo molti anni dopo si riveler\u00e0 essere il brigatista Germano Maccari.\nLa Braghetti diventa clandestina nel 1978, subito dopo la tragica fine del sequestro Moro e partecipa attivamente ad alcune delle pi\u00f9 cruente azioni della colonna romana delle Brigate Rosse. In particolare, il 3 maggio 1979, durante l'irruzione a piazza Nicosia a Roma alla sede della Democrazia Cristiana, apre il fuoco insieme a Francesco Piccioni (\"Francone\", nome di battaglia \"Michele\") contro la \"Volante\" della polizia di Stato accorsa su allarme. Nella sparatoria rimangono uccisi i due agenti Antonio Mea e Piero Ollanu.\nIl 12 febbraio 1980, insieme a Bruno Seghetti, partecipa all'omicidio del vicepresidente del Consiglio superiore della magistratura Vittorio Bachelet, sparando per prima. Viene arrestata il 27 maggio dello stesso anno e condannata all'ergastolo. Nel 1981 spos\u00f2 Prospero Gallinari, dal quale in seguito si separa. Non usufruisce di sconti di pena e viene ammessa alla liberazione condizionale nel 2002.\nIl libro.\n\u00c8 autrice, insieme a Paola Tavella, del libro \"Il prigioniero\" uscito nel 1998 per la Mondadori; oggi il libro \u00e8 ristampato da LaFeltrinelli. Dal libro \u00e8 stato tratto liberamente il film \"Buongiorno, notte\" di Marco Bellocchio."}
{"id": "571750", "revid": "38120", "url": "https://it.wikipedia.org/wiki?curid=571750", "title": "Al-Mani'a", "text": "Al-Man\u012b\u02bfa ( un tempo chiamata \"El-Gol\u00e9a\" (, o \u0627\u0644\u062c\u0648\u0644\u064a\u0629, ossia \"al-Jawliyya\") \u00e8 il nome francesizzato di un centro abitato, situato in un'oasi sita nella parte centrale dell'Algeria, a circa 950 km a sud di Algeri, verso il confine orientale della catena montuosa del Grande Erg Occidentale, a un'altitudine di 397 m s.l.m., il comune fa parte della provincia di Gharda\u00efa (\"wil\u0101yat Ghard\u0101ya\").\nDeve la sua esistenza al luogo ben protetto dai venti, alla presenza di acqua sotterranea abbondante e alle vie di comunicazione. Vi sono due livelli di acqua nel sottosuolo: il primo si trova tra 1 e 3 metri e viene sfruttato con piccoli pozzi rudimentali; quello pi\u00f9 profondo, attivo tra i 50 e i 150 metri, \u00e8 sfruttato da pozzi artesiani, che raccolgono l'acqua sospinta dalla pressione. Grazie ai pozzi, per l'irrigazione sono disponibili circa 30.000 litri d'acqua al minuto.\nAl censimento del 2008, l'oasi risultava contare 40.195 abitanti, appartenenti in gran parte alla trib\u00f9 dei Sha'anba, un tempo pastori nomadi, proprietari dei terreni, oggi diventati agricoltori sedentari. Gli agglomerati possiedono tutti i servizi: scuole, moschee, hotel, caserme, strade. Le case sono basse, di un solo piano, con tetto piatto: sono costruite con mattoni di argilla, essiccati al sole.\nI giardini, ricchi di alberi da frutto, sono protetti dalle palme alte, irrigati da canali e arati con cura. Si producono albicocche, pesche, fichi, ovviamente datteri, arance, mandarini, vari ortaggi, seguendo una precisa rotazione stagionale delle colture. Ciascuna famiglia ha un giardino privato irrigato e anche qualche animale."}
{"id": "571751", "revid": "1573940", "url": "https://it.wikipedia.org/wiki?curid=571751", "title": "Passer hispaniolensis", "text": "La passera sarda, o passera spagnola (Passer hispaniolensis ) \u00e8 un uccello passeriforme della famiglia Passeridae.\nDescrizione.\nLa passera sarda differisce dalle altre specie di passeri presenti in Italia prevalentemente per la colorazione del petto. Inoltre non presenta alcuna macchia guanciale, a differenza della passera mattugia. Il maschio presenta una colorazione nera molto marcata ma a tratti del petto mentre la femmina \u00e8 indistinguibile dalla femmina della passera europea. Inoltre il maschio presenta un sopracciglio bianco leggermente pi\u00f9 marcato della passera d'Italia.\nDistribuzione e habitat.\nLa si trova in Italia prevalentemente in Sardegna e in Sicilia e poi in piccole colonie anche sull'Adriatico. Si pu\u00f2 trovare in Nord Africa durante tutto l'anno, e dalla Croazia alle sponde del Mar Caspio come areale riproduttivo abbandonato durante l'inverno. Nella parte meridionale della Spagna e nella parte costiera del Marocco, invece, si pu\u00f2 osservare durante la migrazione.\nBiologia.\nAlimentazione.\nEssendo onnivoro, mangia di tutto, con una maggior predilezione per semi, frutta, insetti.\nRiproduzione.\nLa passera sarda nidifica spesso in grandi colonie situati in boschetti e zone con arbusti alti. Il nido \u00e8 costruito prevalentemente con rami e erba. Inoltre, anche se pi\u00f9 raramente la si pu\u00f2 trovare in cavit\u00e0 di nidi di uccelli pi\u00f9 grandi come le cicogne\nSistematica.\nNe sono conosciute 2 sottospecie:\nSecondo recenti studi genetici \u00e8 individuabile nella passera sarda un'altra sottospecie da alcuni non ancora accettata, ovvero \"Passer hispaniolensis maltae\" detta volgarmente passera di malta e diffusa soprattutto in Sicilia e nelle isole del canale di Sicilia.\nSecondo altri ricercatori non sarebbe invece altro che un caso di ibridazione della passera sarda e la passera d' Italia."}
{"id": "571752", "revid": "2091899", "url": "https://it.wikipedia.org/wiki?curid=571752", "title": "Dollaro namibiano", "text": "Il dollaro (codice ISO 4217 NAD) \u00e8 la divisa della Namibia dal 1993. \u00c8 stato normalmente abbreviato con il simbolo del dollaro $, o alternativamente N$ per distinguerlo dalle altre valute denominate dollaro. \u00c8 diviso in 100 centesimi.\nIl dollaro rimpiazz\u00f2 il rand sudafricano, che \u00e8 stata la divisa del paese mentre era sotto il dominio del Sudafrica come Africa del Sud-Ovest 1920-1990. Il rand \u00e8 ancora una valuta che ha corso legale, dato che il dollaro Namibiano \u00e8 legato al rand sudafricano e pu\u00f2 essere scambiato alla pari localmente. La Namibia fece anche parte dell'Area Monetaria Comune dall'indipendenza nel 1990 fino all'introduzione del dollaro nel 1993.\nLa Bank of Namibia stamp\u00f2 le prime banconote il 15 settembre 1993, e nel mese di dicembre dello stesso anno, coni\u00f2 le prime monete nazionali.\nMonete.\nMonete in circolazione\nBanconote.\nBanconote in circolazione\nDollaro o marco?\nDurante la valutazione riguardo all'introduzione di una nuova moneta che sostituisse il rand sudafricano, la neonata Banca della Namibia coni\u00f2 una serie sperimentale di monete denominate in dollari, cos\u00ec come in marchi, mentre fu compito del Ministero delle Finanze namibiano scegliere quale adottare. La decisione, per la nuova valuta, fu di adottare il nome 'dollaro'.\nLa serie sperimentale era formata da quattro differenti monete: 1 marco, 1 dollaro (entrambi in rame/nichel), 10 marchi e 10 dollari (entrambi in argento). Il recto degli esemplari di marco mostra un leone seduto, mentre quelli in dollari raffigurano un boscimane con un arco e freccia. Su tutti i recto \u00e8 contrassegnato il controvalore, cos\u00ec come la dicitura \u2018PROBE\u2019/\u2018ESSAI\u2019 (prova). Il verso dei pezzi da 1-marco/1-dollaro mostrano l'ex stemma della Namibia, circondato dalla scritta 'NAMIBIA', l'anno (1990) e due pannocchie di granoturco. Sugli esemplari da dieci-marchi/dieci-dollari, \u00e8 riportata la scritta \u2018INDEPENDENCE\u2019/\u2018UNABH\u00c4NGIGKEIT\u2019 (Ted. 'indipendenza'), al posto delle pannocchie.\nC'\u00e8 stata anche una serie di monete namibiane denominate in Rand nel 1990.\nQueste monete sono presenti nell'edizione del 2005 di 'Unusual World Coins' (Insolite monete dal mondo), di Krause."}
{"id": "571754", "revid": "1005847", "url": "https://it.wikipedia.org/wiki?curid=571754", "title": "Joseph Boakai", "text": "Figlio di analfabeti, Boakai ha studiato al College of West Africa, all'Universit\u00e0 della Liberia e alla Kansas State University, frequentata grazie agli aiuti dell'USAID. Dal 1983 al 1985 \u00e8 stato ministro dell'agricoltura. Boakai \u00e8 cristiano battista ed \u00e8 diacono della Effort Baptist Church. \u00c8 sposato con Kartumu Cooper e ha tre figli."}
{"id": "571755", "revid": "1305772", "url": "https://it.wikipedia.org/wiki?curid=571755", "title": "Piermaria Siciliano", "text": "Carriera.\n\u00c8 stato uno stileliberista capace di essere competitivo dai 100 ai 1500\u00a0m e tra i maschi italiani pi\u00f9 vincenti nella prima met\u00e0 degli anni novanta. La sua prima societ\u00e0 \u00e8 stata l\"'Associazione Sportiva Poseidon\" di Catania e il suo primo tecnico Salvatore Nania, quindi Maurizio Coconi; nel 1990 si \u00e8 messo in luce agli europei giovanili di Dunkerque quando ha vinto la medaglia d'argento nei 1500\u00a0m dietro a Denis Pankratov, ma gi\u00e0 nell'anno successivo aveva mostrato di essere competitivo anche in gare pi\u00f9 corte, cominciando ad andare sul podio regolarmente ai campionati italiani nei 100, 200 e 400 metri e vincendo tre medaglie agli europei giovanili di anversa nei 100\u00a0m (bronzo), 400\u00a0m (argento) e infine l'oro con la staffetta 4\u00d7200\u00a0m. Nel 1991 si \u00e8 qualificato per gli Europei di Atene, dove \u00e8 giunto decimo nei 1500. Nel 1992 ha partecipato ai Giochi olimpici di Barcellona dove \u00e8 arrivato alla finale B nei 400\u00a0m ed ha nuotato in batteria con la 4\u00d7200\u00a0m che si \u00e8 poi classificata quinta in finale.\nNel 1993 \u00e8 passato alla squadra delle FIamme Gialle, allenato da Marco Colombo, con cui ha iniziato ad essere il miglior stileliberista italiano riuscendo gi\u00e0 nel primo anno a vincere sette titoli italiani tra individuali e staffette; anche con la nazionale ha mostrato i suoi progressi sia nella coppa latina in primavera che agli europei di Sheffield in estate in cui \u00e8 stato finalista nei 400 e nei 1500\u00a0m stile libero e nella 4\u00d7200\u00a0m in cui \u00e8 arrivato quarto con Massimo Trevisan, Emanuele Idini e Bruno Zorzan. A dicembre, nella prima edizione dei mondiali in vasca a Palma di Maiorca di finali ne ha nuotate cinque: sesto nei 200 e 400\u00a0m e ottavo nei 1500, \u00e8 poi arrivato quinto assieme a Emanuele Idini, Bruno Zorzan e Emanuele Merisi con la 4\u00d7200\u00a0m e settimo nella staffetta mista con Merisi, Andrea Cecchi e Idini.\nL'anno dopo di titoli italiani ne ha vinti nove e ha fatto la tripletta 100-200-400\u00a0m stile libero sia ai primaverili che agli estivi; da finanziere ha partecipato ai mondiali militari vincendo cinque medaglie tra cui l'oro nei 400 metri. Ai mondiali di Roma ha nuotato in finale B nei 200\u00a0m ed \u00e8 stato l'unico finalista maschile individuale nel nuoto in vasca, quinto nei 400\u00a0m: ha nuotato anche con la 4\u00d7200 che \u00e8 giunta sesta con Idini, Trevisan e Alessandro Berti.\nAnche nel 1995, anno in cui ha cambiato ancora tecnico passando con Piero Camarda, ha vinto nove volte ai campionati italiani ripetendo la doppia tripletta 100-200-400\u00a0m del 1994. Dopo aver partecipato alla coppa latina in primavera \u00e8 stato convocato per gli europei di Vienna di agosto in cui \u00e8 arrivato quarto sia nei 200\u00a0m (a otto centesimi da Antti Kasvio) che nei 400\u00a0m, vincendo poi la sua unica medaglia in una grande competizione, il bronzo conquistato con Massimiliano Rosolino, Emanuele Merisi ed Emanuele Idini.\nIl 1996 lo ha visto vincere ancora quattro titoli ai primaverili per essere poi convocato per i Giochi Olimpici di Atlanta dove \u00e8 stato finalista B nei 200\u00a0m e sesto con il quartetto del bronzo di Vienna nella 4\u00d7200\u00a0m. Poche settimane dopo ha vinto ancora cinque titoli ai campionati estivi per poi ritirarsi dal nuoto immediatamente dopo. Laureatosi in Ingegneria Elettronica nel 2001, vive a Catania con la moglie Tiziana e i figli. Nel 2006 ha deciso di partecipare ai mondiali master di San Francisco, in cui si era trovato per motivi di lavoro.\nPrimati.\nQuesti sono i suoi primati personali:\nVasca 50m\nVasca 25m\nPalmar\u00e8s.\nCampionati italiani.\n19 titoli individuali e 15 in staffette, cos\u00ec ripartiti:"}
{"id": "571759", "revid": "1543377", "url": "https://it.wikipedia.org/wiki?curid=571759", "title": "Muson Vecchio", "text": "Il Muson Vecchio \u00e8 un fiume di risorgiva del veneto centrale.\nPercorso.\nNasce in comune di San Martino di Lupari, attraversa il territorio di Loreggia e, a Camposampiero, incrocia il Muson dei Sassi tramite un ponte-canale. Prosegue dunque verso est sino a Mirano, dove le sue acque sono incanalate (dopo un salto di circa 3 metri tra i bacini \"di sopra\" e \"di sotto\") verso il Naviglio del Brenta per mezzo del Taglio Nuovo o Canale di Mirano (7\u00a0km).\nStoria.\nL'appellativo \"Vecchio\" risale all'inizio del Seicento: \u00e8 infatti ci\u00f2 che resta del corso originale del Muson, radicalmente modificato in seguito alle opere idrauliche intraprese dalla Serenissima.\nSino a suddetto secolo il letto del fiume raccoglieva alcune acque da svariate sorgenti che nascevano nelle colline a nord di Asolo. Nel 1612 le acque del Muson Vecchio furono deviate dalle acque di Asolo sino a immettersi nel fiume Brenta tramite un fosso corrispondente all'attuale Muson dei Sassi. I lavori operati dalla Serenissima portarono il Muson Vecchio a sfociare nel Brenta presso Mira. L'originaria foce del fiume era situata presso la laguna. Oggi il corso del fiume \u00e8 in gran parte canalizzato e scorre in un paesaggio diverso da quello originario, ricco di foreste e paludi."}
{"id": "571760", "revid": "228587", "url": "https://it.wikipedia.org/wiki?curid=571760", "title": "Frankenstein", "text": ""}
{"id": "571761", "revid": "309289", "url": "https://it.wikipedia.org/wiki?curid=571761", "title": "Pinega", "text": "La Pinega () \u00e8 un fiume della Russia europea settentrionale (Oblast' di Arcangelo), affluente di destra della Dvina Settentrionale.\nNasce da bassi rilievi nella parte sud-orientale della oblast' di Arcangelo dalla confluenza dei fiumi Belaja e \u010c\u00ebrnaja; si dirige dapprima verso nord-nord-ovest, attraverso regioni prevalentemente pianeggianti e in alcune zone paludose. Nei pressi della cittadina omonima compie una ampia svolta di 90\u00b0, volgendo il suo corso verso sud-ovest; sfocia nella Dvina Settentrionale a 137\u00a0km dalla foce, nelle vicinanze dell'insediamento di Ust'-Pinega.\nLa Pinega \u00e8 gelata tra met\u00e0 ottobre - primi di novembre e met\u00e0 aprile - inizio maggio; nei rimanenti mese, \u00e8 navigabile per 580\u00a0km a monte della foce. I suoi maggiori affluenti sono: Vyja, Jula, Pok\u0161enga, Ile\u0161a e \u00cb\u017euga.\nIl bacino della Pinega comunica con quello del fiume Kuloj in seguito alla costruzione di un canale navigabile, che si distacca nelle vicinanze della cittadina di Pinega."}
{"id": "571770", "revid": "125754446", "url": "https://it.wikipedia.org/wiki?curid=571770", "title": "Passer italiae", "text": "La passera d'Italia, o passero italiano (Passer italiae ()) \u00e8 un uccello, fino agli anni novanta molto comune, della famiglia Passeridae (ordine Passeriformes).\nDescrizione.\nIl passero italiano ha caratteristiche comuni alle due specie di origine. Esiste un dimorfismo sessuale, la femmina ha un colorito giallastro sporco inferiormente e bruno superiormente, con dorso striato di scuro. La femmina \u00e8 indistinguibile dalla femmina di \"Passera europea\".\nIl maschio \u00e8 caratterizzato dal capo bruno rossiccio con guance bianche e ampia macchia golare nera; nel piumaggio appena mutato (autunno e inverno), i margini chiari delle penne offuscano sia il nero della gola, sia il colore rossiccio del vertice. Il maschio, invece si differenzia dal maschio della Passera europea per la mancanza del vertice grigio e per la colorazione nera della gola pi\u00f9 stretta. \nNella parte meridionale delle Alpi si ibridizza con la Passera europea.\nCome curiosit\u00e0, il prof. Enrico Franzoi scriveva nel 1897 dell'esistenza di un esemplare albino, nella citt\u00e0 di Sant'Elpidio a Mare.\nAnnotava Franzoi: \nBiologia.\nStrettamente dipendente dall'uomo, frequenta soltanto i centri abitati permanenti e le campagne coltivate.\nAlimentazione.\nCome tutte le specie di passeri \u00e8 onnivoro, cibandosi di semi, frutta, insetti e scarti alimentari dell'uomo.\nRiproduzione.\nIl nido, un voluminoso ammasso di erbe secche con ingresso laterale, \u00e8 costruito in anfratti di strutture artificiali (sotto tegole, nei fori di muri, piloni, ecc.), o pi\u00f9 raramente in cavi d'albero.\nLa femmina depone 3-6 uova che cova 11-14 giorni. I giovani restano al nido circa 2 settimane.\nVi possono essere sino a 3-4 deposizioni all'anno.\nDistribuzione e habitat.\nLo si trova in tutta Italia dove nidifica (ad esclusione della Sardegna, dove troviamo la passera sarda), Svizzera meridionale, Corsica e Creta; in Sicilia sono presenti sia il passero italiano che la passera sarda.\nPu\u00f2 nidificare sino ad oltre 2000 m di quota (ad esempio a Breuil-Cervinia), ma \u00e8 assente dai valloni abitati solo in estate.\nTassonomia.\nLo status tassonomico di questa entit\u00e0 \u00e8 stato a lungo dibattuto, con alcuni autori che la ritenevano una specie a parte, e altri che invece la consideravano una sottospecie del passero domestico (\"Passer domesticus\"), oppure della passera spagnola (\"Passer hispaniolensis\").\nNel 2011 la rivista \"Molecular Ecology\" ha pubblicato i risultati di alcuni studi che dimostrano che la passera d'Italia \u00e8 un ibrido stabile di \"Passer domesticus\" e \"Passer hispaniolensis\".\nNel 2013 il Congresso Ornitologico Internazionale le ha definitivamente riconosciuto il rango di specie.\nSpecie simili.\nLa passera europea (\"Passer domesticus\") \u00e8 presente in Italia soltanto ai confini con i paesi transalpini; in Valle d'Aosta \u00e8 osservabile in modesto numero soprattutto nel settore settentrionale e occidentale.\nLa femmina \u00e8 indistinguibile da quella della Passera d'Italia, mentre il maschio ha il capo superiormente grigio cenere.\nLa passera mattugia (\"Passer montanus\"), identificabile grazie all'evidente macchia nera sulla guancia e alla livrea simile nei due sessi e anche nei giovani che per\u00f2 presentano una colorazione pi\u00f9 smorta, \u00e8 diffusa soltanto a bassa quota e frequenta soprattutto le aree agricole.\nLa passera sarda (\"Passer hispaniolensis\"), detta anche passero spagnolo, \u00e8 presente in Sardegna e Sicilia (in quest'ultima regione insieme al passero italiano). Il maschio ha il capo superiormente di color cioccolato come il passero italiano, ma pi\u00f9 rossiccio e con macchie bianche pi\u00f9 ampie. La femmina \u00e8 indistinguibile."}
{"id": "571772", "revid": "36426", "url": "https://it.wikipedia.org/wiki?curid=571772", "title": "Cellini (disambigua)", "text": ""}
{"id": "571784", "revid": "1005847", "url": "https://it.wikipedia.org/wiki?curid=571784", "title": "Partito dell'Unit\u00e0 (Liberia)", "text": "Il Partito dell'Unit\u00e0 (in inglese: \"Unity Party\", UP) \u00e8 un partito politico liberiano di orientamento liberale fondato nel 1984.\nStoria.\nCreato nel 1984 da Edward Kesselly, che \u00e8 stato anche il suo primo esponente principale. Il partito ha partecipato alle prime elezioni \"democratiche\" dopo il colpo di Stato del 1980, contro il dittatore Samuel Doe, nell'ottobre del 1985. Da allora \u00e8 rimasto sulla scena politica liberiana.\nNelle elezioni del 19 luglio 1997 la candidata alla presidenza, Johnson Sirleaf, ottenne il 9,6% delle preferenze, mentre il partito aveva ottenuto 7 seggi su 64 alla Camera dei Rappresentanti e 3 su 26 al Senato. Secondo gli osservatori internazionali, il voto fu libero e trasparente, ma essi sottolinearono che si era tenuto in un'atmosfera di paura perch\u00e9 molti temevano che l'ex capo e candidato del Partito Patriottico Nazionale (NPP), Charles Taylor, avrebbe scatenato una nuova guerra civile se sconfitto.\nLa candidata dello UP, Ellen Johnson Sirleaf ha vinto le elezioni presidenziali del 2005, battendo l'ex calciatore George Weah, membro del Congresso per il Cambiamento Democratico (Congress for Democratic Change, CDC), al ballottaggio con il 59,4% (al primo turno aveva invece ottenuto il 19,8%). Alle contestuali elezioni politiche, il partito ha ottenuto il 12,5% dei voti alla Camera e il 12,9% al Senato, conquistando 8 deputati e 3 senatori.\nCon la confluenza del Partito per l'Unificazione della Liberia e del Partito d'Azione Liberiano, avvenuta il 1\u00ba aprile 2009, il partito ha aumentato notevolmente la sua rappresentanza parlamentare, arrivando ad avere ora 22 deputati e 11 senatori."}
{"id": "571791", "revid": "10125", "url": "https://it.wikipedia.org/wiki?curid=571791", "title": "Ghiandole mammarie", "text": ""}
{"id": "571792", "revid": "287204", "url": "https://it.wikipedia.org/wiki?curid=571792", "title": "Bruno Giovanni Quidaciolu", "text": ""}
{"id": "571794", "revid": "117312408", "url": "https://it.wikipedia.org/wiki?curid=571794", "title": "Salvezza (baseball)", "text": "La salvezza (\"save\" in lingua inglese), nel baseball, \u00e8 la statistica accreditata all'ultimo lanciatore di rilievo (o \"closer\") della squadra vincente, il quale entra in gioco con la propria squadra in vantaggio e riesce a preservarlo fino al termine dell'incontro.\nNelle statistiche viene abbreviata in SV.\nAttribuzione.\nIl termine \"save\" era usato informalmente nel baseball statunitense gi\u00e0 a partire dagli anni 1950, per indicare la prestazione del rilievo finale della squadra vincente a cui non veniva assegnata la vittoria. Nel corso degli anni 1960 le regole per l'attribuzione della salvezza vennero ulteriormente affinate, e nel 1969 venne riconosciuta come statistica ufficiale.\nSecondo il regolamento attuale, la salvezza viene attribuita al lanciatore di rilievo che soddisfi contemporaneamente quattro requisiti:\nSe nessuno dei rilievi soddisfa tutti e quattro i requisiti, la salvezza non viene assegnata. Ugualmente non viene assegnata se il lanciatore partente disputa una partita completa, poich\u00e9 in questo caso non ci sono rilievi.\nRecord.\nMajor League Baseball.\nIl record assoluto di salvezze in carriera nella Major League Baseball (MLB) \u00e8 detenuto da Mariano Rivera con 652. Ritiratosi al termine della stagione 2013, Rivera era gi\u00e0 primatista assoluto dal 19 settembre 2011, quando ottenne la 602\u00aa salvezza, superando il precedente primato di 601 stabilito da Trevor Hoffman. \nLa migliore prestazione in una sola stagione appartiene a Francisco Rodr\u00edguez, che nel 2008 ha ottenuto 62 salvezze.\nCampionato italiano di baseball.\nIl record assoluto di salvezze in carriera nel campionato italiano di baseball \u00e8 detenuto da Ilo Bartolucci con 63.\nIl record stagionale appartiene a Emiliano Ginanneschi con 11, ottenute nel 2004 nelle file del Bbc Grosseto."}
{"id": "571795", "revid": "102411163", "url": "https://it.wikipedia.org/wiki?curid=571795", "title": "Polski Fiat 126p", "text": "La Polski Fiat 126p \u00e8 una piccola automobile prodotta in Polonia fra il 1973 e il 2000. Era la versione polacca della Fiat 126 e, per distinguerla da quelle costruite in altri paesi la lettera \u201cp\u201e fu aggiunta al nome.\nContesto.\n\u00c8 stata prodotta dalla Fabryka Samochod\u00f3w Ma\u0142olitra\u017cowych di Bielsko-Bia\u0142a e Tychy con l'autorizzazione della Fiat. Per il prezzo relativamente basso \u00e8 stata l'auto della motorizzazione di massa della Polonia. Le piccole dimensioni hanno fatto in modo che le venisse assegnato il simpatico soprannome di Maluch (\u201cbambino\u201e). Il soprannome \u00e8 diventato cos\u00ec popolare che nel 1997 \u00e8 stato accettato dalla FSM come nome ufficiale dell'automobile.\n\u00c8 stata esportata nel Blocco sovietico e per parecchi anni fu una delle automobili pi\u00f9 vendute anche in Ungheria.\nEra stata studiata una versione familiare da usare anche per la Fiat 126 ma il progetto venne bocciato.\nCronistoria.\nLa serie speciale Happy End, la lieta conclusione di una gloriosa carriera era costituita da un numero limitato di mille pezzi, dotati di targhetta con numero progressivo e inedite colorazioni, 500 rosse e 500 gialle.\nLa produzione globale del modello Fiat 126 \u00e8 stata superiore a 4.673.655 unit\u00e0 di cui 1.352.912 in Italia e 2.069 in Austria."}
{"id": "571796", "revid": "1540383", "url": "https://it.wikipedia.org/wiki?curid=571796", "title": "Enrico Ferri (politico)", "text": "Fu ministro della Repubblica, segretario nazionale del Partito Socialista Democratico Italiano, poi esponente di Forza Italia, in seguito dell'UDEUR. Fu inoltre europarlamentare dal 1989 al 2004 e sindaco di Pontremoli dal 1990 al 2004.\nBiografia.\nLaureatosi in giurisprudenza presso l'Universit\u00e0 di Firenze nel 1966, entr\u00f2 in magistratura nel 1970 e dal 1971 fu pretore a Pontremoli. Fu membro del Consiglio superiore della magistratura dal 1976 al 1981, quando divenne Segretario nazionale di Magistratura Indipendente (1981-1987).\nEsponente del PSDI, fu Ministro dei lavori pubblici nel 1988-1989 (noto, e vivacemente criticato per aver posto il limite dei 110\u00a0km/h in autostrada, da cui il soprannome \"Ministro dei 110 all'ora\"). Nel 1989 fu eletto parlamentare europeo per il PSDI.\nNel 1992 fu eletto deputato alla Camera e fu capogruppo del PSDI.\nFu segretario del suo partito dal 1993 al 1994. Dopo la crisi di Tangentopoli, che colp\u00ec duramente il PSDI, nel 1994 present\u00f2 il partito in pochi collegi uninominali sotto il simbolo \"Socialdemocrazia per le Libert\u00e0\" con altri esponenti ex-socialisti craxiani.\nPartecip\u00f2 alle elezioni europee del 1994 col simbolo storico del sole nascente e raccolse lo 0,7%. Venne comunque rieletto all'Europarlamento, senza iscriversi al gruppo socialista e aderendo al gruppo dei non iscritti. Nel 1990 divenne sindaco di Pontremoli, carica che manterr\u00e0 fino al 2004. Difatti fu rieletto nel 1995 col sostegno del centrodestra, di Forza Italia e di Alleanza Nazionale. Anche per questo il 10 dicembre 1994, insieme con Luigi Preti, fond\u00f2 il movimento \"Socialdemocrazia Liberale Europea\" (\"SOLE\"). Nel gennaio del 1995 un congresso del PSDI mise definitivamente in minoranza la corrente di Ferri e Preti, nominando segretario del partito Gian Franco Schietroma. Nel 1995 il movimento \"SOLE\" divenne partito autonomo e si avvicin\u00f2 all'area di centro-destra, stringendo una collaborazione privilegiata col Centro Cristiano Democratico. Luigi Preti, non favorevole a tale scelta, si distacc\u00f2 dal SOLE dando vita al \"Movimento per la Rinascita Socialdemocratica\", soggetto politico federato con Forza Italia.\nAlle elezioni politiche del 1996 Ferri fu candidato nelle liste del Biancofiore che univano CCD e CDU, senza tuttavia risultare eletto. Nel 1998 Ferri, ancora legato al CCD (del quale divenne vicepresidente nel 1997-98), segu\u00ec Clemente Mastella nell'esperienza dell'Unione Democratica per la Repubblica (UDR) di Francesco Cossiga. L'esperienza per\u00f2 dur\u00f2 poco. Nel 1999 si spost\u00f2 in Forza Italia, riprendendo i rapporti con l'amico Luigi Preti. Alle elezioni europee del 1999, infatti, si candid\u00f2 nelle liste del partito guidato da Silvio Berlusconi e fu eletto all'Europarlamento, dove rimase fino al 2004. Nello stesso anno fu eletto sindaco di Pontremoli per la terza volta.\nNel 2001 si present\u00f2 candidato alla Camera dei deputati nel collegio di Carrara: sostenuto dalla Casa delle Libert\u00e0, ottenne il 40,0% dei voti e fu sconfitto dalla rappresentante dell'Ulivo Gloria Buffo. Ricandidatosi in Forza Italia alle elezioni europee del 2004, non fu rieletto. Non potendosi ricandidare a sindaco di Pontremoli, ne fu vicesindaco dal 2004 al 2006. In occasione delle elezioni politiche del 2006 torna nell'area di centro-sinistra, approdando all'UDEUR di Clemente Mastella. Non risult\u00f2 eletto. Rientr\u00f2 quindi in magistratura come sostituto procuratore generale di Cassazione.\nCon la nomina di Mastella a ministro della Giustizia fu nominato responsabile dell'Ufficio Coordinamento Attivit\u00e0 Internazionali (UCAI) presso lo stesso ministero della Giustizia, incarico che ha ricoperto sino alla caduta del governo Prodi, nel gennaio 2008.\nVita privata.\nHa avuto 4 figli tra cui il deputato e Sottosegretario Cosimo Maria Ferri. Il primogenito Filippo, \u00e8 stato capo della squadra mobile di Firenze, prima di essere condannato in via definitiva a tre anni e otto mesi per le violenze nella scuola Diaz durante il G8 di Genova 2001 (all'epoca guidava la mobile di La Spezia); \u00e8 approdato quindi al Milan, nel 2012, come responsabile della sicurezza. Il secondogenito Jacopo \u00e8 stato consigliere regionale della Toscana dal 2000, in quota prima PdL poi Forza Italia \u00e8 stato eletto la terza volta nel 2010; \u00e8 consigliere comunale di Pontremoli dal 2011. L'ultimogenita Camilla \u00e8 farmacista all'ospedale San Raffaele di Milano.\nEnrico Ferri \u00e8 morto il 17 dicembre 2020 a 78 anni nella sua casa di Pontremoli, dopo una lunga malattia."}
{"id": "571798", "revid": "1318658", "url": "https://it.wikipedia.org/wiki?curid=571798", "title": "Arrondissement di Lorient", "text": "L\"arrondissement\" di Lorient \u00e8 una suddivisione amministrativa francese, situata nel dipartimento del Morbihan e nella regione della Bretagna.\nComposizione.\nL\"arrondissement\" di Lorient raggruppa 60 comuni in 15 cantoni:"}
{"id": "571801", "revid": "14002", "url": "https://it.wikipedia.org/wiki?curid=571801", "title": "Arcidiocesi di Praha", "text": ""}
{"id": "571803", "revid": "1718925", "url": "https://it.wikipedia.org/wiki?curid=571803", "title": "Carta di Clan", "text": "La carta di Clan/Fuoco \u00e8 la carta base di un Clan/Fuoco scout ed \u00e8 scritta e firmata dagli stessi membri della comunit\u00e0 di appartenenza. Ha come argomenti fondamentali i quattro \"piloni portanti\" del Clan/Fuoco: la comunit\u00e0, la strada, la fede e il servizio. Tuttavia pu\u00f2 anche essere costituita da punti come la Partenza, la gioia, la scelta politica, stile ed essenzialit\u00e0. Vivere pienamente ciascuno di questi argomenti, in modo sia spirituale che concreto, \u00e8 l'obiettivo del clan. La fede pu\u00f2 anche non essere trattata a parte, visto che spesso \u00e8 considerata intrinseca degli altri aspetti della vita di clan.\nPunti della carta.\nStrada.\nLa strada \u00e8 vista sia in senso spirituale, come cammino di formazione personale, ma anche in modo prettamente fisico. La strada \u00e8 la 'fatica comune' che avvicina le persone le une alle altre, come modo nuovo e pi\u00f9 profondo di viaggiare, ed anche come meditazione. I campi estivi sono dedicati prevalentemente alla strada: consistono in un campo itinerante (a piedi, in bici o in canoa) detto \"route\". Sempre nell'ambito della strada c'\u00e8 anche l'hike. Molte canzoni scout sono dedicate a questo argomento \"(\"...non \u00e8 la strada di chi parte e gi\u00e0 vuole arrivare, non \u00e8 la strada dei sicuri, dei sicuri di riuscire, non \u00e8 fatta per chi \u00e8 fermo, per chi non vuole camminare, \u00e8 la strada di chi parte ed arriva per partire.\"\" da \"\u00e8 di nuovo route\") e quasi tutte le metafore che accompagnano lo scout nella propria crescita si riferiscono ad un cammino, che si concluder\u00e0 non con un arrivo, bens\u00ec con una vera partenza, la partenza scout. Eccezionalmente la route estiva \u00e8 sostituita da un'esperienza di servizio quale conclusione di un percorso svolto durante l'anno.\nComunit\u00e0.\nPi\u00f9 o meno, in tutti i clan ci si riferisce a comunit\u00e0 come il bisogno necessario e sentito di ogni scout di condividere la propria esperienza, i propri pensieri, le proprie opinioni, i propri dubbi e problemi, ecc. con il resto del clan ed esso ha l'obbligo morale di soccorrere ed aiutare (anche criticando, talvolta, la sua condotta) il suo membro. Comunit\u00e0 significa anche non accogliere passivamente le proposte dei capi, ma di essere ideatori delle proprie attivit\u00e0.\nServizio.\nOgni rover e scolta sperimenta, in modo individuale e/o comunitario, il servizio al prossimo, inteso dalla \"buona azione\" d'infantile memoria, arrivando fino ad un impegno costante durante l'anno scout. Il servizio in questa branca si divide principalmente in due filoni: quello associativo, che si presta sempre all'interno di gruppi scout in altre branche (L/C o E/G), e quello extra-associativo, affiancati ad associazioni di volontariato.\nFede.\nArgomento delicato in tutte le sue fasi, ma impossibile da accantonare nelle attivit\u00e0 di un clan. Ogni gruppo in questo caso ha la propria sensibilit\u00e0: capita sovente che anche scout molto dubbiosi in questo frangente continuino ad appartenere al clan, ma possono anche esservi casi, per quanto rari, dove una mancanza di fede non viene assolutamente tollerata. Ad ogni modo, l'Agesci, generalmente, si mantiene molto \"elastica\" da questo punto di vista, consapevole che: \"Sul cammino della fede, non tutti partono dallo stesso punto e nessuno arriver\u00e0 alla stessa meta\"."}
{"id": "571804", "revid": "1318658", "url": "https://it.wikipedia.org/wiki?curid=571804", "title": "Arrondissement di Pontivy", "text": "L\"arrondissement\" di Pontivy \u00e8 una suddivisione amministrativa francese, situata nel dipartimento del Morbihan e nella regione della Bretagna.\nComposizione.\nL\"arrondissement\" di Pontivy raggruppa 78 comuni in 10 cantoni:"}
{"id": "571807", "revid": "1318658", "url": "https://it.wikipedia.org/wiki?curid=571807", "title": "Arrondissement di Guebwiller", "text": "L\"arrondissement\" di Guebwiller era una suddivisione amministrativa francese, situata nel dipartimento dell'Alto Reno, nella regione del Grand Est.\nDal 1\u00ba gennaio 2015 \u00e8 stato soppresso e ripartito tra l'Arrondissement di Thann e l'Arrondissement di Mulhouse.\nComposizione.\nL\"arrondissement\" di Guebwiller raggruppava 47 comuni in 4 cantoni:"}
{"id": "571808", "revid": "38120", "url": "https://it.wikipedia.org/wiki?curid=571808", "title": "Scolta", "text": ""}
{"id": "571814", "revid": "1318658", "url": "https://it.wikipedia.org/wiki?curid=571814", "title": "Arrondissement di Mulhouse", "text": "L\"arrondissement\" di Mulhouse \u00e8 una suddivisione amministrativa francese, situata nel dipartimento dell'Alto Reno, nella regione del Grand Est.\nComposizione.\nL\"arrondissement\" di Mulhouse raggruppa 73 comuni in 9 cantoni:"}
{"id": "571815", "revid": "1610933", "url": "https://it.wikipedia.org/wiki?curid=571815", "title": "Passera italiana", "text": ""}
{"id": "571816", "revid": "1318658", "url": "https://it.wikipedia.org/wiki?curid=571816", "title": "Arrondissement di Vannes", "text": "L\"arrondissement\" di Vannes \u00e8 una suddivisione amministrativa francese, situata nel dipartimento del Morbihan e nella regione della Bretagna.\nComposizione.\nL\"arrondissement\" di Vannes raggruppa 123 comuni in 17 cantoni:"}
{"id": "571817", "revid": "80648", "url": "https://it.wikipedia.org/wiki?curid=571817", "title": "Passero italiano", "text": ""}
{"id": "571818", "revid": "1610933", "url": "https://it.wikipedia.org/wiki?curid=571818", "title": "Passera sarda", "text": ""}
{"id": "571819", "revid": "71433", "url": "https://it.wikipedia.org/wiki?curid=571819", "title": "The Code Codice Linux", "text": ""}
{"id": "571821", "revid": "80648", "url": "https://it.wikipedia.org/wiki?curid=571821", "title": "Passera spagnola", "text": ""}
{"id": "571823", "revid": "1318658", "url": "https://it.wikipedia.org/wiki?curid=571823", "title": "Arrondissement di Ribeauvill\u00e9", "text": "L\"arrondissement\" di Ribeauvill\u00e9 era una suddivisione amministrativa francese, situata nel dipartimento dell'Alto Reno, nella regione del Grand Est. Fu soppresso il 2015.\nComposizione.\nL\"arrondissement\" di Ribeauvill\u00e9 raggruppava 32 comuni in 4 cantoni:"}
{"id": "571826", "revid": "371529", "url": "https://it.wikipedia.org/wiki?curid=571826", "title": "SuperBrawl", "text": "SuperBrawl era un evento in pay-per-view organizzato annualmente dalla World Championship Wrestling tra il 1991 ed il 2001. \u00c8 stato il penultimo pay-per-view della WCW prima della chiusura della federazione avvenuta nel 2001. La prima edizione di SuperBrawl si tenne a maggio, ma dall'anno dopo si svolse nel mese di febbraio.\nSuperBrawl era uno degli eventi principali della WCW, insieme a \"Starrcade\", \"Bash at the Beach\", \"Uncensored\", \"The Great American Bash\" e \"Halloween Havoc\".\nLa THQ cre\u00f2 un videogioco con lo stesso nome dell'evento, \"WCW SuperBrawl Wrestling\", e fu pubblicato all'inizio degli anni novanta per il Super NES. Una versione pianificata per il Sega Mega Drive fu poi cancellata.\nIn tutte le edizioni di SuperBrawl, l'ultimo match \u00e8 stato sempre riservato ad uno scontro valido per il WCW World Heavyweight Championship, eccezion fatta per \"SuperBrawl III\" e \"SuperBrawl VI\". A \"SuperBrawl I\" e \"SuperBrawl III\" \u00e8 stato messo in palio l'NWA World Heavyweight Championship (nella prima edizione dell'evento l'NWA World Heavyweight Championship aveva lo stesso valore del WCW World Heavyweight Championship)."}
{"id": "571829", "revid": "1318658", "url": "https://it.wikipedia.org/wiki?curid=571829", "title": "Arrondissement di Thann", "text": "L\"arrondissement\" di Thann \u00e8 una suddivisione amministrativa francese, situata nel dipartimento dell'Alto Reno, nella regione del Grand Est.\nComposizione.\nL\"arrondissement\" di Thann raggruppa 52 comuni in 4 cantoni:"}
{"id": "571832", "revid": "1432502", "url": "https://it.wikipedia.org/wiki?curid=571832", "title": "Riflessivit\u00e0", "text": "La riflessivit\u00e0 in sociologia \u00e8 un fenomeno che ha luogo in un sistema sociale quando l'auto-analisi di un attore o l'analisi da parte di un teorico ed i relativi sviluppi o modifiche della teoria e delle credenze influiscono sul sistema in esame trasformandolo. \nL'effetto \u00e8 analogo al principio di indeterminazione di Heisenberg relativo alle scienze fisiche. La riflessivit\u00e0 \u00e8 un serio problema metodologico nelle scienze sociali e pone rilevanti questioni circa la possibilit\u00e0 della natura stessa delle scienze sociali. \nIl tema \u00e8 stato trattato da numerosi teorici, tra cui Max Weber, Karl Popper (in filosofia) e George Soros (in economia)."}
{"id": "571836", "revid": "174925", "url": "https://it.wikipedia.org/wiki?curid=571836", "title": "Goth-girl", "text": ""}
{"id": "571842", "revid": "36426", "url": "https://it.wikipedia.org/wiki?curid=571842", "title": "Fontana dello Sprone", "text": "La fontana dello Sprone si trova a Firenze, tra via dello Sprone e Borgo San Jacopo, in uno stretto angolo al di sotto di una terrazza privata della Casa dei Frescobaldi. \u00c8 una delle fontane pubbliche pi\u00f9 famose ed eleganti della citt\u00e0, tra le pi\u00f9 belle del quartiere di Oltrarno.\nCon \"sprone\" si indica una cantonata formata da due strade che si intersecano ad angolo acuto, per cui l'edificio che vi \u00e8 compreso ha una forma a base trapezoidale: ve ne sono parecchi a Firenze.\nStoria e descrizione.\nLo sprone, in pietra, \u00e8 arricchito da uno scudo con l'arme dei Medici e da una fontana (da considerare non di pertinenza della casa ma squisito elemento di arredo urbano) con la vasca a forma di conchiglia e con lo zampillo che esce da un mascherone grottesco, il tutto di pretto gusto tardo manierista, tanto che a lungo la si \u00e8 ritenuta opera di Bernardo Buontalenti. La collocazione dell'elemento \u00e8 stata poi fatta risalire al 1608, nel quadro degli allestimenti messi in opera per il matrimonio di Cosimo II de' Medici e Maria Maddalena d'Austria, al pari delle statue poste ai quattro angoli del ponte Santa Trinita. \nRecentemente si \u00e8 chiarito (Galante) come la fontana sia stata in realt\u00e0 allestita al termine dei lavori dell'acquedotto voluto da Ferdinando II, nel 1638-1639, ed eseguita dallo scultore Francesco Generini. \nAgli inizi dell'Ottocento la fontana - per lo pi\u00f9 nota come fontanello dello Sprone o fontana della Nicchia - \u00e8 stata restaurata ad opera di Giuseppe Del Rosso e nuovamente lo \u00e8 stata nel 1944 a seguito di alcuni danni di guerra. \nNell'estate del 2014 un nuovo intervento ha interessato l'arredo nell'ambito del progetto FLIC (Florence I Care) promosso dal Comune di Firenze (ditta esecutrice Pantone Restauri con finanziamenti della Fondaco Srl di Venezia).\nLa fontana \u00e8 composta da un mascherone che spruzza acqua in una vasca a forma di conchiglia caratterizzata da ampie ed eleganti volute del bordo. La fontana era realizzata in modo da creare una cascata sul davanti, che finiva nella vasca sottostante di raccolta e smaltimento dell'acqua."}
{"id": "571846", "revid": "984922", "url": "https://it.wikipedia.org/wiki?curid=571846", "title": "Cantone di La Fert\u00e9-Alais", "text": "Il Cantone di La Fert\u00e9-Alais era una divisione amministrativa dell'Arrondissement di \u00c9tampes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571849", "revid": "34392", "url": "https://it.wikipedia.org/wiki?curid=571849", "title": "Mohito", "text": ""}
{"id": "571850", "revid": "767487", "url": "https://it.wikipedia.org/wiki?curid=571850", "title": "Cantone di M\u00e9r\u00e9ville", "text": "Il Cantone di M\u00e9r\u00e9ville era una divisione amministrativa dell'Arrondissement di \u00c9tampes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571851", "revid": "767487", "url": "https://it.wikipedia.org/wiki?curid=571851", "title": "Cantone di Saint-Ch\u00e9ron", "text": "Il Cantone di Saint-Ch\u00e9ron era una divisione amministrativa dell'Arrondissement di \u00c9tampes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571853", "revid": "2134764", "url": "https://it.wikipedia.org/wiki?curid=571853", "title": "Val\u00e9ry Demory", "text": "Carriera.\nDemory negli anni ottanta e novanta ebbe una buona carriera da cestista. Ha militato con il Cholet, il Limoges, il Pau-Orthez e con l'Evreux, vincendo, tra l'altro, due campionati di Francia.\nConta 85 presenze nella nazionale di pallacanestro francese."}
{"id": "571854", "revid": "709565", "url": "https://it.wikipedia.org/wiki?curid=571854", "title": "\u00c9mile Deschamps", "text": "Per contribuire con maggior vigore alla causa romantica fond\u00f2 con Victor Hugo \"La Muse Fran\u00e7aise\" (1824), un giornale al quale contribu\u00ec con versi e racconti firmati \"Le Jeune Moraliste\" (il giovane moralista). \nQuattro anni dopo raccolse e pubblic\u00f2 \"Etudes fran\u00e7aise et \u00e9trang\u00e8res\" (1828), una raccolta di poesie e traduzioni. Pubblic\u00f2 \"La paix conquis\" (la pace conquistata) (1812), un'ode che si guadagn\u00f2 la lode di Napoleone; \"Contes physiologiques\" (1854); e \"R\u00e9alit\u00e9s fantastiques\" (1854). Le sue \"\u0152uvres Compl\u00e8tes\" furono pubblicate in sei volumi (1872-1874).\n\"Compose, insieme ad Emiliano Pacini, il libretto per l'Opera Stradella\" - Grand-opera in 5 atti - Musica di Louis Niedermeyer.. L'Opera ebbe la prima il 1837 presso l'Acad\u00e9mie Royale de Musique di Parigi .\nFu anche librettista per le opere \"\"Gli ugonotti\" di Giacomo Meyerbeer e \"Ivanho\u00e9\" di Gioachino Rossini, per il quale scrisse anche la poesia \"Nizza, je puis sans peine\"\", musicata nel 1836. "}
{"id": "571856", "revid": "984922", "url": "https://it.wikipedia.org/wiki?curid=571856", "title": "Cantone di Brunoy", "text": "Il Cantone di Brunoy era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Brunoy."}
{"id": "571857", "revid": "400694", "url": "https://it.wikipedia.org/wiki?curid=571857", "title": "Palazzo della Missione", "text": "Il Palazzo della Missione si trova in piazza de' Frescobaldi, al termine del Lungarno Guicciardini e di Via Maggio, all'imbocco del Ponte di Santa Trinita nel quartiere di Oltrarno a Firenze.\nStoria.\nQui si trovava l'antico Palazzo dei Frescobaldi, principale edificio dell'omonima famiglia che sorvegliava il ponte da essa finanziato, il ponte di Santa Trinita. Il prestigio della famiglia e del palazzo \u00e8 testimoniato da i numerosi ospiti illustri all'epoca di Berto Frescobaldi e dei poeti Dino e suo figlio Matteo, tra i quali spicca Carlo di Valois, difensore in Italia di Bonifacio VIII, che vi risiedette durante la sua occupazione di Firenze.\nNella piazza i Frescobaldi possedevano anche una torre ed una loggia antistante il palazzo. Qui sempre Dino Compagni ricorda come avvennero alcune zuffe tra guelfi bianchi e neri che portarono in seguito alla deprecata guerra civile che fu la rovina di Dante Alighieri.\nIl palazzo fu incendiato una prima volta nel Trecento e poi distrutto nel Cinquecento per fondarvi il convento degli agostiniani di San Jacopo, connesso all'adiacente chiesa di San Jacopo Sopr'Arno. I religiosi erano detti anche \"Frati della Missione\" e da questo appellativo nacque il nuovo nome del palazzo.\nLa famiglia allora si era gi\u00e0 spostata in via Santo Spirito, dove nel Seicento fu edificato il nuovo palazzo Frescobaldi, mentre in quegli stessi anni l'architetto Bernardino Radi edificava il palazzo attuale, con la decorazione sulla facciata dai busti dei granduchi medicei.\nNell'Ottocento ospit\u00f2 un istituto scolastico, il Reale Istituto Superiore di Magistero Femminile. Durante il breve periodo di Firenze Capitale poi (1865-1871), ospit\u00f2 il Ministero della Marina, come ricorda una targa sulla facciata. Oggi il palazzo funge da succursale per l\u2019indirizzo Internazionale Linguistico e Scientifico del vicino Liceo Niccol\u00f2 Machiavelli, ospitato in Palazzo Rinuccini."}
{"id": "571858", "revid": "984922", "url": "https://it.wikipedia.org/wiki?curid=571858", "title": "Cantone di Corbeil-Essonnes-Est", "text": "Il Cantone di Corbeil-Essonnes-Est era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Corbeil-Essonnes."}
{"id": "571863", "revid": "149485", "url": "https://it.wikipedia.org/wiki?curid=571863", "title": "Cristopher Sacchin", "text": "Biografia.\nViene dalla scuola della \"Bolzano Nuoto\", come Tania Cagnotto e Valentina Marocchi, ed \u00e8 specializzato nel trampolino da 1 e 3 metri. Il primo successo internazionale \u00e8, a livello giovanile, agli Europei juniores del 1998 a Brasschaat: oro nel trampolino da 1\u00a0m.\nL'esordio agli europei maggiori arriva a Helsinki 2000, dove si classifica 5\u00ba nel sincro dalla piattaforma. Partecipa poi ai mondiali di nuoto a Fukuoka, l'anno successivo (13\u00ba dal trampolino da 1\u00a0m).\nNella Champions Cup European ha vinto tre medaglie: argento a Stoccolma 2002 (sincro piattaforma), bronzo nel 2003 (sincro piattaforma) e nel 2005 (sincro da 3\u00a0m).\nAnche alle Universiadi ha portato a casa una medaglia, a Taegu nel 2003: bronzo nel sincro da 3\u00a0m.\nAgli Europei di nuoto \u00e8 salito due volte sul podio: a Budapest 2006 e Eindhoven 2008 bronzo sempre nel trampolino da 1\u00a0m. Nella stessa specialit\u00e0 \u00e8 stato medaglia d'argento ai primi campionati europei di tuffi svolti separatamente da quelli di nuoto, a Torino 2009.\nIl miglior piazzamento a livello mondiale \u00e8 la medaglia di bronzo ai mondiali di Melbourne 2007 dal trampolino da 1\u00a0m (a Montreal 2005 fu ottavo e a Roma 2009 17\u00ba).\nTerminata l\u2019attivit\u00e0 di atleta agonista nel 2016 diventa allenatore di tuffi al Centro Sportivo Carabinieri."}
{"id": "571864", "revid": "984922", "url": "https://it.wikipedia.org/wiki?curid=571864", "title": "Cantone di Corbeil-Essonnes-Ovest", "text": "Il Cantone di Corbeil-Essonnes-Ovest era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Corbeil-Essonnes e il comune di Villab\u00e9."}
{"id": "571865", "revid": "149485", "url": "https://it.wikipedia.org/wiki?curid=571865", "title": "Christopher Sacchin", "text": ""}
{"id": "571866", "revid": "984922", "url": "https://it.wikipedia.org/wiki?curid=571866", "title": "Cantone di Draveil", "text": "Il Cantone di Draveil \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 4 comuni e una parte di comune.\nComposizione.\nPrima della riforma del 2014 comprendeva il solo comune di Draveil.\nDal 2015 i comuni comprende parte del comune di Montgeron e i 4 comuni di:"}
{"id": "571868", "revid": "984922", "url": "https://it.wikipedia.org/wiki?curid=571868", "title": "Cantone di \u00c9pinay-sous-S\u00e9nart", "text": "Il Cantone di \u00c9pinay-sous-S\u00e9nart \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 8 comuni pi\u00f9 una parte di comune.\nComposizione.\nI 4 comuni facenti parte prima della riforma del 2014 erano:\nDal 2015, oltre a una parte del comune di Brunoy, comprende i seguenti 8 comuni:"}
{"id": "571870", "revid": "486946", "url": "https://it.wikipedia.org/wiki?curid=571870", "title": "\u00c9mile de Saint-Amand Deschamps", "text": ""}
{"id": "571873", "revid": "984922", "url": "https://it.wikipedia.org/wiki?curid=571873", "title": "Cantone di \u00c9vry-Nord", "text": "Il Cantone di \u00c9vry-Nord era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vry ed il comune di Courcouronnes."}
{"id": "571874", "revid": "984922", "url": "https://it.wikipedia.org/wiki?curid=571874", "title": "Cantone di \u00c9vry-Sud", "text": "Il Cantone di \u00c9vry-Sud era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9vry ed i comuni di Bondoufle e Lisses."}
{"id": "571875", "revid": "984922", "url": "https://it.wikipedia.org/wiki?curid=571875", "title": "Cantone di Grigny", "text": "Il Cantone di Grigny era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Grigny."}
{"id": "571876", "revid": "984922", "url": "https://it.wikipedia.org/wiki?curid=571876", "title": "Cantone di Mennecy", "text": "Il Cantone di Mennecy \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 28 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "571878", "revid": "83958", "url": "https://it.wikipedia.org/wiki?curid=571878", "title": "Animoticon", "text": ""}
{"id": "571880", "revid": "984922", "url": "https://it.wikipedia.org/wiki?curid=571880", "title": "Cantone di Milly-la-For\u00eat", "text": "Il Cantone di Milly-la-For\u00eat era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571881", "revid": "984922", "url": "https://it.wikipedia.org/wiki?curid=571881", "title": "Cantone di Montgeron", "text": "Il Cantone di Montgeron era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Montgeron."}
{"id": "571883", "revid": "110157", "url": "https://it.wikipedia.org/wiki?curid=571883", "title": "Cantone di Morsang-sur-Orge", "text": "Il Cantone di Morsang-sur-Orge era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571885", "revid": "984922", "url": "https://it.wikipedia.org/wiki?curid=571885", "title": "Cantone di Ris-Orangis", "text": "Il Cantone di Ris-Orangis \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 6 comuni.\nComposizione.\nPrima della riforma del 2014 comprendeva il solo comune di Ris-Orangis.\nDal 2015 i comuni appartenenti al cantone sono i seguenti 6:"}
{"id": "571886", "revid": "984922", "url": "https://it.wikipedia.org/wiki?curid=571886", "title": "Cantone di Saint-Germain-l\u00e8s-Corbeil", "text": "Il Cantone di Saint-Germain-l\u00e8s-Corbeil era una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571888", "revid": "984922", "url": "https://it.wikipedia.org/wiki?curid=571888", "title": "Cantone di Vigneux-sur-Seine", "text": "Il Cantone di Vigneux-sur-Seine \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni pi\u00f9 una frazione.\nComposizione.\nPrima della riforma del 2014 comprendeva il solo comune di Vigneux-sur-Seine.\nDal 2015, oltre a parte del comune di Montgeron i comuni appartenenti al cantone sono i seguenti 2:"}
{"id": "571889", "revid": "984922", "url": "https://it.wikipedia.org/wiki?curid=571889", "title": "Cantone di Viry-Ch\u00e2tillon", "text": "Il Cantone di Viry-Ch\u00e2tillon \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Viry-Ch\u00e2tillon.\nDal 2015 i comuni appartenenti al cantone sono i seguenti 2:"}
{"id": "571890", "revid": "767487", "url": "https://it.wikipedia.org/wiki?curid=571890", "title": "Cantone di Yerres", "text": "Il Cantone di Yerres \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 1 comune pi\u00f9 una frazione.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono Yerres e parte del comune di Brunoy."}
{"id": "571891", "revid": "984922", "url": "https://it.wikipedia.org/wiki?curid=571891", "title": "Cantone di Arpajon", "text": "Il Cantone di Arpajon \u00e8 una divisione amministrativa dell'Arrondissement di \u00c9tampes e dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 16 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "571892", "revid": "984922", "url": "https://it.wikipedia.org/wiki?curid=571892", "title": "Cantone di Athis-Mons", "text": "Il Cantone di Athis-Mons \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "571895", "revid": "104458", "url": "https://it.wikipedia.org/wiki?curid=571895", "title": "Cantone di Bi\u00e8vres", "text": "Il Cantone di Bi\u00e8vres era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571896", "revid": "984922", "url": "https://it.wikipedia.org/wiki?curid=571896", "title": "Cantone di Br\u00e9tigny-sur-Orge", "text": "Il Cantone di Br\u00e9tigny-sur-Orge \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 6 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "571897", "revid": "690118", "url": "https://it.wikipedia.org/wiki?curid=571897", "title": "T-72", "text": "Il T-72, \u00e8 un carro armato da combattimento di origine sovietica, sviluppato negli anni sessanta, prodotto dalla Uralvagonzavod di Nizhny Tagil ed entrato in servizio nelle forze armate dell'URSS a partire dal 1973. Sviluppato a partire dal T-62 quale opzione pi\u00f9 economica al T-64, \u00e8 stato esportato in pi\u00f9 di 40 paesi e prodotto in pi\u00f9 di 30.000 esemplari, traguardi che lo hanno insignito del titolo di carro armato pi\u00f9 diffuso al mondo.\nProgettato per ingaggiare veicoli corazzati nelle pianure dell'Europa occidentale, venne mostrato in pubblico per la prima volta il 7 novembre 1977. Costantemente aggiornato nel corso della sua vita operativa, il T-72 ha visto evolvere la piattaforma originaria su cui era basato su pi\u00f9 generazioni e in mezzi dalle denominazioni sempre differenti a seconda delle modifiche apportate dalle industrie nazionali dei paesi utilizzatori, creando un esteso albero genealogico.\nTra le versioni pi\u00f9 note, il carro di seconda generazione T-72A introdotto in Unione Sovietica nel 1979, il carro di terza generazione T-72B3 introdotto in Russia nel 2010 ed il T-72B3M, ultima versione in ordine cronologico, il cui sviluppo si \u00e8 concluso nel 2016. Il T-90, profondo sviluppo del T-72B, \u00e8 invece considerato un mezzo a s\u00e9 stante, cos\u00ec ridenominato per ragioni legate al mercato dell'esportazione.\nTra le varianti sviluppate all'estero su licenza, invece, si ricordano il polacco PT-91 Twardy, lo jugoslavo M-84 ed il croato M-95 Degman.\nAl 2021, \u00e8 in servizio in numerose forze armate attorno al mondo.\nLe origini.\nIl T-64 era uno dei pi\u00f9 avanzati carri del mondo quando venne introdotto, ma i primi problemi con il suo motore L60, il treno di rotolamento e il cannone carente in precisione fecero richiedere al comando sovietico la creazione di un carro alternativo a bassa tecnologia con prestazioni simili, specialmente dopo che gli alti costi unitari e l'alta qualit\u00e0 dei lavori del T-64 diventarono evidenti. Il carro era troppo costoso per equipaggiare tutte le unit\u00e0 corazzate sovietiche, e tanto meno quelle degli alleati sovietici del patto di Varsavia.\nUn carro \"economico\" dotato del propulsore V-46 fu sviluppato a partire del 1967 alla fabbrica di Uralvagonzavod a Nizhny Tagil. L'ingegnere capo Leonid Kartsev cre\u00f2 l'\"Object 172\", il modello iniziale, ma il prototipo, denominato \"Object 172M\" fu migliorato e finito da Valeri Venediktov. Le prove sul campo durarono dal 1971 al 1973 e una volta accettato il progetto la fabbrica di carri \u010celjabinsk cess\u00f2 immediatamente la produzione dei T-55 e T-62 per iniziare quella del nuovo carro T-72.\nAlcune caratteristiche tecniche del T-72 furono inviate alla CIA dal colonnello polacco Ryszard Kuklinski tra il 1971 e il 1982.\nIl progetto.\nIl T-72 (a volte chiamato T-72 \"Ural\", in quanto la \"Uralvagonzavod\" o \"UVZ\", la societ\u00e0 produttrice dei T-72, ha sede nella citt\u00e0 di Nizhny Tagil che si trova negli Urali) pu\u00f2 essere considerato come un'ulteriore evoluzione dei precedenti T-54/55 e T-62, dei quali mantiene il profilo basso e una torretta arrotondata. Proprio per limitare l'altezza del mezzo e in questo modo renderlo meno vulnerabile, le sue dimensioni sono compatte e l'equipaggio \u00e8 stato ridotto a soli tre uomini, dato che l'addetto alla ricarica del cannone \u00e8 stato sostituito da un caricatore automatico, che riesce a caricare un nuovo proiettile in un tempo che varia dai 6,5 ai 15 secondi e richiede che la canna del cannone sia alzata di tre gradi sull'orizzontale per permettere la ricarica. Questo dispositivo, ad azionamento meccanico, soffre di problemi di affidabilit\u00e0 e richiede molta manutenzione. La scelta di ricorrere al caricatore automatico in un carro armato \u00e8 molto discussa: i suoi sostenitori lo ritengono superiore perch\u00e9 consente di diminuire l'equipaggio del carro e perch\u00e9 spesso \u00e8 pi\u00f9 veloce della ricarica manuale, mentre i detrattori affermano che i suoi problemi di affidabilit\u00e0 limitano la sua capacit\u00e0 operativa, ritenendo inoltre che il caricatore umano possa in certi frangenti ricaricare il cannone in tempi decisamente pi\u00f9 brevi rispetto a quello che pu\u00f2 fare una macchina.\nLa compattezza del mezzo ha per\u00f2, secondo alcuni analisti occidentali, anche i suoi svantaggi: lo spazio dedicato all'equipaggio infatti \u00e8 ridotto e l'ergonomia dell'abitacolo \u00e8 carente, favorendo l'affaticamento degli uomini. Altro aspetto fondamentale, le dimensioni ridotte portano ad avere una minima distanza tra carristi e stiva delle munizioni (40-45 colpi, 22 dei quali nel meccanismo che alimenta il caricatore e il restante in torretta): un singolo colpo subito pu\u00f2 facilmente far esplodere il munizionamento e uccidere l'equipaggio (sono noti numerosi episodi accaduti durante la Guerra del Golfo del 1991 nei quali la torretta dei T-72 colpiti letteralmente saltava in aria staccandosi dallo scafo e uccidendo gli uomini dell'equipaggio). Altri MBT moderni come l'Abrams americano sono dotati di pannelli che deviano verso l'esterno l'onda d'urto di un'eventuale esplosione nelle munizioni limitando cos\u00ec i danni ai carristi. La cosa innovativa del progetto \u00e8 proprio il caricatore automatico, che \u00e8 costituito da una \"giostra\" con i proiettili separati; quando il cannone deve essere caricato, un elevatore preleva il proiettile, lo inserisce nella carica di lancio, e lo mette in posizione, qui un altro meccanismo lo inserisce nel cannone e chiude la culatta. A questo punto il carro \u00e8 pronto al fuoco. Una volta sparato il colpo, un meccanismo apre la culatta, estrae il bossolo e lo riporta nel suo spazio all'interno della \"giostra\" del caricatore. Questo meccanismo si \u00e8 dimostrato in passato pericoloso per l'equipaggio, in quanto provoca in caso di disattenzione lesioni agli arti dei carristi.\nIl T-72 gode di una maggiore mobilit\u00e0 del T-62, grazie a ruote di grandi dimensioni e al motore V12 diesel V-46-6 da 780 CV con cambio a sette rapporti; nelle versioni migliorate del carro (dal T-72B in poi) \u00e8 stato sostituito da un pi\u00f9 potente V-84-1 da 840 CV che pu\u00f2 essere alimentato da diversi tipi di carburante (gasolio, benzina, cherosene); il motore \u00e8 collegato a un generatore di fumogeni che servono a \"mascherare\" il carro sul campo di battaglia. Le sospensioni sono del tipo a barra di torsione. Il guado di corsi d'acqua profondi fino a circa 5 metri \u00e8 possibile grazie a uno snorkel che normalmente viene trasportato fissato al retro della torretta. Senza lo snorkel il T-72 pu\u00f2 guadare fino a 1,2 metri d'acqua.\nL'autonomia del veicolo pu\u00f2 essere aumentata con l'aggiunta di barili agganciabili alla parte posteriore. Come tutti gli MBT moderni, il T-72 \u00e8 dotato di apparati di protezione NBC.\nArmamento.\nCannone.\nL'armamento primario del T-72 \u00e8 il cannone 2A46M a canna liscia da 125\u00a0mm, arma standard di tutti gli MBT russi contemporanei. \u00c8 dotato di un sistema di stabilizzazione 2E42-2 Zhasmin, che consente di fare fuoco in movimento. I sistemi di controllo del tiro comprendono il puntatore/telemetro 1K13-49, che ha una portata utile di 4000 metri e un margine di errore del 3-5% sulla distanza, il sistema 1A40-1 per la guida dei missili Svir, un visore notturno TPN-3-49 e un illuminatore IR del tipo \"Luna\". I dati forniti da dispositivi vengono forniti a un calcolatore balistico 1V528 che determina la traiettoria di fuoco ottimale. Le versioni meno moderne e la maggior parte dei T-72 destinati all'esportazione, oltre ad avere sistemi meno sofisticati, non monta telemetri laser e visori termici, uno standard per i carri occidentali.\nLa canna del cannone ha un'elevazione compresa tra -5\u00b0 30' e +14\u00b0 e ha una gittata utile che \u00e8 compresa tra i 2100 e i 4000 metri a seconda delle munizioni usate. \u00c8 certificato che pu\u00f2 sfondare fino a quaranta centimetri di cemento armato, tuttavia con ovvi rischi di una drastica diminuzione della precisione di tiro causa danneggiamento.\nIl 2A46 pu\u00f2 utilizzare diversi tipi di munizioni:\nArmamento secondario.\nL'armamento secondario comprende la mitragliatrice coassiale PKT e la mitragliatrice contraerea NSVT. Il carro ha anche a disposizione dei lancia fumogeni 902B sulla torretta."}
{"id": "571898", "revid": "984922", "url": "https://it.wikipedia.org/wiki?curid=571898", "title": "Cantone di Chilly-Mazarin", "text": "Il Cantone di Chilly-Mazarin era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571899", "revid": "15756", "url": "https://it.wikipedia.org/wiki?curid=571899", "title": "Palazzo Gondi", "text": "Palazzo Gondi si trova in piazza San Firenze 1-2, a un isolato da piazza della Signoria, con affaccio anche su via de' Gondi 2-4, a Firenze. Oggi \u00e8 uno dei pochi palazzi fiorentini che appartiene ancora ai discendenti della famiglia che lo fece costruire. \nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 citato nel vincolo UNESCO del centro storico. \nStoria.\nSu questa porzione della citt\u00e0 si estendeva nell'antichit\u00e0 una porzione del teatro romano, di cui restano tracce dei setti murari delle antiche burelle e dell'inclinazione del calpestio tra piazza della Signoria e piazza San Firenze. Il primo Gondi a risiedere in questa zona fu Giuliano il Vecchio, marito di Maddalena Strozzi, che qui acquist\u00f2 una casa nel 1455, successivamente ingrandita con varie case dei Giugni, degli Asini (nel 1489, per 1200 fiorini), del Tribunale della Mercanzia (una torre, nel 1480, dove aveva vissuto Leonardo da Vinci) e dello stesso Comune, poi demolite per far posto a un nuovo palazzo. Grazie anche al beneplacito di Lorenzo il Magnifico, col quale baratt\u00f2 alcuni beni immobili, all\u2019inizio del 1489 inizi\u00f2 i lavori per costruire il palazzo familiare.\nQuesto nuovo, grande edificio fu progettato da Giuliano da Sangallo nel 1490 per Giuliano di Lionardo Gondi, prendendo come esempio altri importanti palazzi signorili in citt\u00e0, come palazzo Medici e palazzo Strozzi, ma con una rinnovata rilettura stilistica. Tra gli elementi mutuati da queste opere precedenti c'\u00e8 la forma cubica impostata attorno a un cortile centrale, il bugnato digradante verso l'alto su ciascuno dei tre piani, le finestre centinate sulle cornici marcapiano, il cornicione. Giuliano da Sangallo disegn\u00f2 inoltre la Cappella Gondi in Santa Maria Novella.\nIl palazzo ebbe comunque un iter costruttivo molto lento e rimase incompleto per diversi secoli. Nel 1495 ospit\u00f2 Guidobaldo da Montefeltro, in visita alla citt\u00e0. Dal testamento dello stesso Giuliano redatto nel 1501 si pu\u00f2 dedurre come in tale data il nuovo palazzo fosse gi\u00e0 abitato, bench\u00e9 non ancora terminato e, nonostante il documento obbligasse gli eredi a portarlo \"a perfezione\" (non \u00e8 chiaro se estendendosi sul lato sinistro o su quello destro), i desideri del testatore non furono pienamente soddisfatti.\nTra la fine del Seicento e l'inizio del Settecento, su incarico di Vincenzio e Angelo di Amerigo Gondi, vi lavorarono Antonio Maria Ferri per l'architettura e Matteo Bonechi per la decorazione pittorica. Furono costruite delle nuove scuderie e ristrutturati al primo piano alcuni ambienti di abitazione. Fino al 1870 il palazzo si presentava su tre piani distribuiti per sei assi, con due portoni, a guardare la piazza, ma sull'attuale via dei Gondi il palazzo era affiancato dall'antico edificio della famiglia degli Asini, che venne demolito verso il 1870 per allargare la strada che fiancheggiava Palazzo Vecchio, nell'ambito dei \"risanamenti\" durante e dopo il periodo di Firenze Capitale. La sistemazione del lato sud del palazzo venne curata, tra il 1870 e il 1874, da Giuseppe Poggi, l'architetto del piazzale Michelangelo e dei viali di Circonvallazione, che bilanci\u00f2 la facciata dandole la simmetria con un nuovo asse di finestre e una terza porta su piazza San Firenze, e cerc\u00f2 di mascherare con alcuni accorgimenti il fatto che la nuova forma del palazzo non fosse ormai pi\u00f9 ad angolo retto, ma caratterizzata da uno spigolo acuto sul lato nuovo sinistro della facciata. \nLeonardo da Vinci abitava in una delle case distrutte per ampliare il palazzo, affittata da suo padre ser Piero per 30 fiorini l'anno proprio dai Gondi, ai quali aveva affidato anche l'esecuzione delle sue disposizioni testamentarie, per la parte fiorentina, prima di partire per la Francia; da una finestra di questa abitazione disegn\u00e0 il cadavere di Bernardo Bandini, appeso a palazzo Vecchio dopo la congiura dei Pazzi e si dice che proprio qui avesse dipinto \"La Gioconda\" (tradizione per\u00f2 basata solo su calcoli ipotetici, e non suffragata da reali documenti), e in ricordo di questo prestigioso primato fu posta nell'androne su via de' Gondi un'iscrizione dettata da Cesare Guasti:\nNel 1874 il palazzo poteva dirsi finalmente terminato, con l'apposizione dello stemma dei Gondi su quello che era diventata la cantonata laterale (d'oro, a due mazze decussate di nero, legate di rosso, sostituito nel 1972 da una copia realizzata dallo scultore Mario Moschi). Per rendere omogenei i fronti fu eseguita un'attenta scelta dei pietrami impiegati, tuttavia facilmente distinguibili guardando al prospetto principale.\nPalazzo Gondi nel ventesimo secolo si identifica con la vita di Amerigo Gondi, conosciuto universalmente come Bibi, era nato nel 1909, figlio di Guido e di Isabella Ginori, nipote di Eugenio. Nell'aprile del 1954 Amerigo incaric\u00f2 l\u2019architetto Emilio Dori della progettazione e la direzione dei lavori dell\u2019ultimo piano del palazzo, mettendo in opera un recupero molto equilibrato, che lasci\u00f2 intatta l\u2019antica altana rinascimentale che si affaccia sulla facciata del complesso di San Firenze e vari terrazzi a pi\u00f9 livelli, tra cui un piccolo giardino pensile disegnato dall'architetto paesaggista Pietro Porcinai (1957) presso la terrazza nord, orientata a guardare la cattedrale. Tra il 1960 e il 1972 proseguirono vari lavori di manutenzione e abbellimento, sempre sotto la direzione dell\u2019architetto Dori, come la sostituzione dello stemma della cantonata con una copia realizzata dallo scultore Mario Moschi nel 1972 (per ragioni conservative e di sicurezza pubblica). Anche palazzo Gondi sub\u00ec i danni dell\u2019Alluvione del 1966, tale calamit\u00e0 \u00e8 ricordata con una piccola lapide posta nell'ingresso ad un\u2019altezza del piano di calpestio di circa 3 metri. Nel 2005 Bernardo Gondi eredit\u00f2 il palazzo e con sua moglie Vittoria intraprese dei lunghi restauri conservativi della durata di sei anni seguiti dall'architetto Paolo Fiumi.\nOggi appartiene ancora ai discendenti della famiglia, ed \u00e8 in parte visitabile su appuntamento. Al pian terreno si trovano un bar e altri esercizi commerciali.\nNel 2008 un cantiere ha restaurato la facciata ottocentesca, le coperture e il cortile.\nDescrizione.\nEsterno.\nRispetto ai suoi modelli, il Sangallo seppe impostare un'evoluzione nell'uso degli elementi tipici fiorentini, facendone uno degli esempi pi\u00f9 riusciti palazzi dell'epoca. Il palazzo si sviluppa attorno a un cortile monumentale, porticato su quattro lati. Le facciate sono disegnate su tre ordini, con bugnato digradante in pietra forte. Il piano terreno si presenta caratterizzato da ricorsi di bugne a cuscino, con tre portali incorniciati ad arco e piccole finestre quadre. Il primo piano \u00e8 a bugne piatte e l'ultimo a paramento liscio, ambedue con finestre centinate (in origine spartite a croce guelfa e lunetta soprastante, fino alle ristrutturazioni ottecentesche - una lunetta quattrocentesca con mazze d'armi araldiche si trova oggi esposta nel cortile) che ripetono la forma dei portali. L'elemento pi\u00f9 innovativo \u00e8 il disegno delle finestre, con il profilo delle pietre disposto a raggiera, che assomiglia alle sfaccettature di una pietra preziosa, mentre fra una finestra e l'altra ci sono pietre a croce modificata con due lunghi bracci e due corti, le cui estremit\u00e0 finiscono a punta. Le finestre del secondo piano inoltre vennero realizzate impercettibilmente pi\u00f9 alte, per compensare otticamente lo scorcio prospettico.\nAltri elementi architettonici sono la panca di via, che crea una specie di zoccolo in pietra attorno al palazzo, l'elegante cornicione a mensole di modesto aggetto, e l'altana, con colonne sulla sommit\u00e0 del palazzo, in asse con il portone al n. 2. Dal portone al n. 1 (con due bei ferri portabandiera ai lati) si accede al cortile.\nLa facciata su via dei Gondi, di Giuseppe Poggi, mostra cinque assi e tre portali, con'ampia terrazza triangolare al piano nobile, affacciata su palazzo Vecchio. Al Poggi spetta anche l'ulteriore asse sulla cantonata e il terzo portale, che diede simmetria al progetto sangallesco, col portale mediano che trov\u00f2 giustamente corrispondenza con il centro del cortile. Per questi lavori il Poggi utilizz\u00f2 molti materiali di recupero dalle case distrutte: capitelli, colonne e le bozze della famosa torre.\nCortile.\nIl palazzo si sviluppa intorno a un monumentale cortile centrale, porticato su quattro lati con colonne corinzie a tre e a due arcate per lato (i capitelli sono leggermente differenziati l'un l'altro). Al centro vi si trova una fontana a doppia tazza del 1652, che sfrutta per antica concessione granducale l'acqua proveniente dal giardino di Boboli, che alimenta anche la fontana del Nettuno. \nSotto il porticato \u00e8 presente una statua togata di epoca romana detta tradizionalmente il senatore Macrino (II secolo d.C.), proveniente forse dal vicino teatro romano o dalle antiche terme, gi\u00e0 destinata, secondo Vasari, a ornare la fiancata del palazzo. Vi si trovano inoltre vari stemmi Gondi, con le mazze incrociate. \u00c8 stato scritto sul cortile: \"pi\u00f9 che essere un compromesso tra l'esterno e l'interno e segnare il passaggio dalla vivacit\u00e0 della strada alla quiete della casa, qui sembra gi\u00e0 far parte dell'appartamento, e ci si stupisce di non trovarvi qualche mobile che l'arredi\".\nScalone.\nDa qui, sul lato settentrionale, inizia lo scalone monumentale del Sangallo, per i piani superiori, coi gradini decorati sul profilo da figure zoomorfe e fitomorfe (gli originali, venduti a Stefano Bardini, sono oggi al Victoria and Albert Museum). Su ogni gradino della scalinata si trovano degli innovativi balaustri decorati con scanalature a tortiglione e foglie di acanto. Il Sangallo us\u00f2 per il soffitto, dei riquadri di pietra ricoperti di decorazioni che parlano della ricchezza dei Gondi e delle loro relazioni sociali: delle cornucopie appaiate stracolme di fiamme stanno accanto a dei diamanti con lingue di fuoco che circondano un diamante centrale decorato con foglie. Sia le cornucopie che i diamanti, emblemi personali di Giuliano Gondi, comunicano ricchezza e abbondanza. Dei nastri che recano iscritte le lettere SIN tengono legate insieme le cornucopie. Secondo Corbinelli, SIN pare si riferisca al motto di Giuliano \"Non Sine Labore\", composto come dono per il mercante fiorentino dal re di Napoli e da suo figlio Alfonso, duca di Calabria. \nIl Poggi, inoltre per facilitare l\u2019accesso al piano nobile dall'androne delle carrozze, ide\u00f2 una nuova rampa di scale, che senza passare dall'esterno del cortile come l\u2019antica che portava direttamente al vestibolo del salone, duplicando specularmente quella originale del Sangallo.\nPiano nobile.\nAl piano nobile, un sontuoso vestibolo con decori a rilievi di pietra serena simili a quelli dello scalone, introduce al grande salone dove \u00e8 conservato, oltre agli undici grandi ritratti dei pi\u00f9 importanti membri di Casa Gondi del ramo francese partendo da Giuliano il Vecchio, il bellissimo e monumentale camino di pietra, realizzato su disegno sempre di Giuliano da Sangallo tra il 1501 e il 1505. Ricco di bassorilievi allegorici e coronato da due grandi statue, \"Ercole\" e \"Sansone\", costituisce in s\u00e9 uno dei pi\u00f9 importanti esempi di camino cinquecentesco fiorentino ancora integro nella sua collocazione originaria.\nAl 1710 risale l'alcova, eseguita in occasione del matrimonio di Angelo Gondi con Elisabetta, figlia del senatore Filippo Cerretani. Qui i rilievi in stucco con gli angeli che sorreggono lo stemma Gondi sono di Giovanni Battista Ciceri, gli affreschi della volta sono di Matteo Bonechi, e quadrature di Lorenzo Del Moro (decorazione dei palchi, delle spallette e degli imbotti delle finestre). \nTra l'alcova e il salone si trovano il corridoio \"del Tempo che ghermisce la Bellezza\", la \"Sala dei Paesaggi\" con due vedute di Niccol\u00f2 Connestabile, e la \"Sala di Giove ed Ebe\", cone decorazioni di Luigi Catani.\nAltro.\nIl terzo piano, ristrutturato nella seconda met\u00e0 del Novecento, presenta un appartamento che gode dell'altana affacciata su piazza San Firenze e di vari terrazzi su pi\u00f9 livelli, su uno dei quali Pietro Porcinai realizz\u00f2 un notevole giardino pensile.\nNei sotterranei sono state aperte le cantine come enoteca e spazio per la ristorazione."}
{"id": "571900", "revid": "104458", "url": "https://it.wikipedia.org/wiki?curid=571900", "title": "Cantone di Gif-sur-Yvette", "text": "Il Cantone di Gif-sur-Yvette \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 12 comuni.\nComposizione.\nPrima della riforma del 2014 comprendeva il solo comune di Gif-sur-Yvette.\nDal 2015 i comuni appartenenti al cantone sono i seguenti 12:"}
{"id": "571901", "revid": "729019", "url": "https://it.wikipedia.org/wiki?curid=571901", "title": "Giro del Belgio 1946", "text": "Il Giro del Belgio 1946, trentesima edizione della corsa, si svolse in nove tappe tra il 15 maggio e il 26 maggio 1946, per un percorso totale di 2 093 km, e fu vinto dal belga Albrecht Ramon.\nSu 122 corridori partiti, 20 conclusero la gara."}
{"id": "571903", "revid": "767487", "url": "https://it.wikipedia.org/wiki?curid=571903", "title": "Cantone di Juvisy-sur-Orge", "text": "Il Cantone di Juvisy-sur-Orge era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il comune di Juvisy-sur-Orge e parte del comune di Savigny-sur-Orge."}
{"id": "571904", "revid": "984922", "url": "https://it.wikipedia.org/wiki?curid=571904", "title": "Cantone di Savigny-sur-Orge", "text": "Il Cantone di Savigny-sur-Orge \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da una frazione a 3 comuni.\nComposizione.\nPrima della riforma del 2014 comprendeva solo parte del comune di Savigny-sur-Orge.\nDal 2015 i comuni appartenenti al cantone sono i seguenti 3:"}
{"id": "571905", "revid": "984922", "url": "https://it.wikipedia.org/wiki?curid=571905", "title": "Cantone di Limours", "text": "Il Cantone di Limours era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571906", "revid": "547034", "url": "https://it.wikipedia.org/wiki?curid=571906", "title": "Cantone di Longjumeau", "text": "Il Cantone di Longjumeau \u00e8 una divisione amministrativa dell'Arrondissement di \u00c9vry.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 8 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "571909", "revid": "984922", "url": "https://it.wikipedia.org/wiki?curid=571909", "title": "Cantone di Massy-Est", "text": "Il Cantone di Massy-Est era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Massy."}
{"id": "571912", "revid": "984922", "url": "https://it.wikipedia.org/wiki?curid=571912", "title": "Cantone di Massy-Ovest", "text": "Il Cantone di Massy-Ovest era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Massy."}
{"id": "571913", "revid": "984922", "url": "https://it.wikipedia.org/wiki?curid=571913", "title": "Cantone di Montlh\u00e9ry", "text": "Il Cantone di Montlh\u00e9ry era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571914", "revid": "984922", "url": "https://it.wikipedia.org/wiki?curid=571914", "title": "Cantone di Orsay", "text": "Il Cantone di Orsay era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571915", "revid": "729019", "url": "https://it.wikipedia.org/wiki?curid=571915", "title": "Giro del Belgio 1947", "text": "Il Giro del Belgio 1947, trentunesima edizione della corsa, si svolse in cinque tappe tra il 13 e il 18 maggio 1947, per un percorso totale di 1 066 km e fu vinto dal belga Maurits Van Herzele."}
{"id": "571916", "revid": "984922", "url": "https://it.wikipedia.org/wiki?curid=571916", "title": "Cantone di Palaiseau", "text": "Il Cantone di Palaiseau \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "571918", "revid": "984922", "url": "https://it.wikipedia.org/wiki?curid=571918", "title": "Cantone di Sainte-Genevi\u00e8ve-des-Bois", "text": "Il Cantone di Sainte-Genevi\u00e8ve-des-Bois \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 4 comuni.\nComposizione.\nPrima della riforma del 2014 comprendeva il solo comune di Sainte-Genevi\u00e8ve-des-Bois.\nDal 2015 i comuni appartenenti al cantone sono i seguenti 4:"}
{"id": "571921", "revid": "984922", "url": "https://it.wikipedia.org/wiki?curid=571921", "title": "Cantone di Saint-Michel-sur-Orge", "text": "Il Cantone di Saint-Michel-sur-Orge era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Saint-Michel-sur-Orge."}
{"id": "571922", "revid": "984922", "url": "https://it.wikipedia.org/wiki?curid=571922", "title": "Cantone di Les Ulis", "text": "Il Cantone di Les Ulis \u00e8 una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 7 comuni.\nComposizione.\nPrima della riforma del 2014 comprendeva il solo comune di Les Ulis.\nDal 2015 i comuni appartenenti al cantone sono i seguenti 7:"}
{"id": "571923", "revid": "547992", "url": "https://it.wikipedia.org/wiki?curid=571923", "title": "Edelfa Chiara Masciotta", "text": "\u00c8 stata eletta Miss Italia 2005.\nCarriera.\nLa sua carriera nel mondo dello spettacolo \u00e8 iniziata in concomitanza con la vittoria del concorso Miss Gran Prix nel 2002 ed \u00e8 culminata con la vittoria a Miss Italia 2005; dove \u00e8 stata incoronata dall'attore Bruce Willis in veste di presidente di giuria e da Miss Italia 2004 Cristina Chiabotto (anche lei torinese).\n\u00c8 stata la madrina dei Giochi olimpici invernali di Torino 2006, che Rai 2 trasmise dal 10 al 26 febbraio. In tale occasione alla sfilata degli atleti ha portato il cartello che introduceva l'Italia.\nIl 21 aprile 2006 \u00e8 una dei concorrenti vip della prima edizione del talent show di Rai 1 condotto da Milly Carlucci \"Notti sul ghiaccio\" insieme al suo maestro francese Laurent Tobel, arrivando in finale.\nDal gennaio 2007 affianca il Gabibbo per la nuova edizione di \"Paperissima Sprint\", che continuer\u00e0 anche per la stagione 2007-2008, venendo sostituita, poi, da Juliana Moreira.\nNel 2008 \u00e8 nel cast fisso del variet\u00e0 \"Volami nel cuore\", condotto da Pupo con il giovane Ernesto Schinella.\n\u00c8 stata impegnata in diverse televendite Rai prestando il volto in particolare al brand d'arredamento Chateau d'ax ed \u00e8 stata testimonial di diversi marchi come Lea Foscati, la linea di gioielli Boccadamo e la linea di cosmetici Deborah Milano.\nNel 2012 \u00e8 tra gli interpreti secondari della serie televisiva di Canale 5 \"Le tre rose di Eva\".\nNel 2013 \u00e8 nel cast della seconda stagione della fiction Rai \"Che Dio ci aiuti\" nel ruolo di Beatrice.\nVita privata.\nNell'aprile 2010 diventa madre del suo primogenito Andrea il cui padre \u00e8 il regista Roberto Cenci. Edelfa e il regista sono stati legati dal novembre 2008 al settembre 2012, quando la loro relazione si \u00e8 conclusa.\nNel 2013 inizia una relazione con l'ex calciatore Alessandro Rosina, dal quale ha avuto la sua secondogenita Aurora, nata nel marzo 2014 e il suo terzogenito Alessio, nato il 22 settembre 2016."}
{"id": "571926", "revid": "547034", "url": "https://it.wikipedia.org/wiki?curid=571926", "title": "Cantone di Villebon-sur-Yvette", "text": "Il Cantone di Villebon-sur-Yvette era una divisione amministrativa dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "571929", "revid": "1782831", "url": "https://it.wikipedia.org/wiki?curid=571929", "title": "Aguilera", "text": ""}
{"id": "571931", "revid": "729019", "url": "https://it.wikipedia.org/wiki?curid=571931", "title": "Giro del Belgio 1948", "text": "Il Giro del Belgio 1948, trentaduesima edizione della corsa, si svolse in cinque tappe tra il 18 e il 23 maggio 1948, per un percorso totale di 1 115 km e fu vinto dal belga Stan Ockers.\nA causa della concorrenza del Giro d'Italia, vide una partecipazione quasi esclusivamente di corridori belgi."}
{"id": "571933", "revid": "1861950", "url": "https://it.wikipedia.org/wiki?curid=571933", "title": "MIAT Mongolian Airlines", "text": "MIAT Mongolian Airlines \u00e8 la compagnia aerea di bandiera della Mongolia, la cui sede \u00e8 sita a Ulan Bator, presso le strutture dell'aeroporto di Ulan Bator-Gengis Khan.\nFondata a met\u00e0 degli anni cinquanta, opera con voli per scali nazionali e internazionali.\nStoria.\nEra comunista.\nMIAT Mongolian Airlines venne fondata nel 1956. Inizi\u00f2 le operazioni con l'aiuto di Aeroflot il 7 luglio 1956 utilizzando un Antonov An-2 da Ulan Bator a Irkutsk. La compagnia utilizzava anche alcuni Ilyushin Il-14 di fabbricazione sovietica per voli verso destinazioni internazionali come Pechino e Mosca. Durante gli anni sessanta e settanta, la compagnia entr\u00f2 in possesso di due Antonov An-24 e An-26. Un Tupolev Tu-154 in leasing da Aeroflot venne introdotto alla fine degli anni ottanta.\nEra post-comunista.\nNel 1992, MIAT acquis\u00ec cinque Harbin Y-12 e un Boeing 727-200 da Korean Air, poi un altro nel 1994. Un Airbus A310 venne noleggiato nel 1998 e un Boeing 737 nel 2002 per sostituire il vecchia flotta 727-200. Tra il 2003 e il 2008, la flotta di An-24 e An-26 di MIAT fu gradualmente ritirata. Nell'aprile 2008, MIAT ha ricevuto il suo secondo Boeing 737-800 in locazione da CIT Aerospace. Nel luglio 2008, MIAT ha interrotto completamente i voli nazionali di linea. Nel giugno 2009, la compagnia ha temporaneamente ripreso i voli nazionali di linea per M\u00f6r\u00f6n e Khovd utilizzando i suoi Boeing 737-800.\nAlla fine del 2009, MIAT ha effettuato alcuni voli charter per Hong Kong e Sanya, una famosa localit\u00e0 turistica di Hainan, in Cina. Nel giugno 2010, i voli sono stati nuovamente interrotti a causa di uno sciopero dei meccanici. La situazione si \u00e8 per\u00f2 risolta con la sostituzione dell'amministratore delegato e del direttore tecnico.\nAll'inizio del 2011, MIAT ha firmato un accordo con Air Lease Corporation per il noleggio di due Boeing 767-300ER fino al 2013. Il primo \u00e8 entrato in servizio nel maggio 2011 e il secondo nel novembre 2011. Poco dopo, l'Airbus A310 \u00e8 stato ritirato dopo aver servito la MIAT Mongolian Airlines per 13 anni. Nel giugno 2011, MIAT ha iniziato i voli regolari per Hong Kong. La societ\u00e0 ha anche ordinato tre aeromobili, un Boeing 767-300ER e due Boeing 737-800, in consegna rispettivamente nel 2013 e nel 2016. L'ordine ha segnato la prima volta in due decenni che MIAT ha scelto di espandere la sua flotta acquistando nuovi aeromobili direttamente dal produttore piuttosto che noleggiarli.\nNel gennaio 2019, MIAT ha comunicato l'inizio dei voli per Shanghai e Canton in Cina a partire dall'estate dello stesso anno. Ha inoltre annunciato il leasing di 3 Boeing 737 MAX 8 in consegna a gennaio, maggio e ottobre 2019, sostituendo cos\u00ec due dei suoi aeromobili i cui contratti di locazione sarebbero scaduti a fine anno.\nIl 21 giugno 2020 MIAT ha effettuato il primo volo nella sua storia verso gli Stati Uniti, collegando Ulan Bator e Seattle con un Boeing 767-300ER.\nFlotta.\nFlotta attuale.\nA dicembre 2021 la flotta di MIAT Mongolian Airlines \u00e8 cos\u00ec composta:\nFlotta storica.\nMIAT Mongolian Airlines operava in precedenza con i seguenti aeromobili:"}
{"id": "571934", "revid": "729019", "url": "https://it.wikipedia.org/wiki?curid=571934", "title": "Giro del Belgio 1949", "text": "Il Giro del Belgio 1949, trentatreesima edizione della corsa, si svolse in cinque tappe tra il 17 e il 22 maggio 1949, per un percorso totale di 1\u00a0242 km e fu vinto dal belga Ernest Sterckx."}
{"id": "571936", "revid": "72663", "url": "https://it.wikipedia.org/wiki?curid=571936", "title": "Tumori della tiroide", "text": ""}
{"id": "571937", "revid": "729019", "url": "https://it.wikipedia.org/wiki?curid=571937", "title": "Giro del Belgio 1950", "text": "Il Giro del Belgio 1950, trentaquattresima edizione della corsa, si svolse in cinque tappe tra il 19 e il 23 maggio 1950, per un percorso totale di 1 218 km e fu vinto dal belga Albert Dubuisson."}
{"id": "571938", "revid": "6923", "url": "https://it.wikipedia.org/wiki?curid=571938", "title": "Seat 133", "text": ""}
{"id": "571940", "revid": "287204", "url": "https://it.wikipedia.org/wiki?curid=571940", "title": "Il codice Rebecca", "text": "Il codice Rebecca (\"The Key to Rebecca\") \u00e8 un romanzo thriller storico del 1980 di Ken Follett del genere \"spy story\", il genere preferito da questo scrittore, ad ambientazione storica. Il libro \u00e8 composto da 3 parti per 28 capitoli complessivi.\nNel 1985 il romanzo \u00e8 stato trasposto in un'omonima miniserie televisiva, diretta da David Hemmings e interpretata da Cliff Robertson, David Soul e Season Hubley.\nIdeazione.\nIl romanzo trae parzialmente ispirazione da un fatto realmente accaduto. Mentre faceva ricerche per il suo precedente romanzo \"La cruna dell'ago\", verso la fine degli anni '70, Ken Follett scopr\u00ec la storia di Johannes Eppler, una spia nazista con un background culturale per met\u00e0 tedesco e met\u00e0 arabo, essendo nato in Germania e cresciuto in Egitto dopo che sua madre si rispos\u00f2 con un ricco egiziano. Eppler operava in una barca sulle rive del Nilo, aiutato nel suo lavoro di spionaggio da una soubrette, e usava un sistema di codici basato sul romanzo di Daphne du Maurier \"Rebecca\".\nCome si pu\u00f2 quindi dedurre, il personaggio di Alex Wolff \u00e8 ampiamente ispirato alla figura di Eppler. Tuttavia, mentre nella realt\u00e0 Eppler alla fine distrusse la sua radiotrasmittente per costruirsi una vita con una prostituta ebrea, Alex Wolff \u00e8 fortemente devoto alla causa nazista e pronto a tutto pur di portare a termine la sua missione. Inoltre, la missione di Wolff nel romanzo \u00e8 molto pi\u00f9 determinante, ai fini degli equilibri della guerra, di quanto lo fu nella realt\u00e0 il lavoro di Eppler.\nSebbene il personaggio di El\u00e9ne Fontana potrebbe essere ispirato alla prostituta ebrea sopracitata, nel libro di Follett ha una traiettoria differente, in quanto diventa l'interesse amoroso dell'eroe buono del romanzo, il maggiore William Vandam, un personaggio completamente ideato dall'autore. Inoltre, El\u00e9ne gioca un ruolo decisivo nella sconfitta di Alex Wolff.\nTrama.\nEstate 1942, Egitto. Rommel ha circondato le forze britanniche in seguito ad una campagna militare che per gli Alleati si \u00e8 dimostrata disastrosa. Il generale tedesco sembra essere imbattibile. I suoi successi sono per\u00f2 merito di una spia assolutamente fuori dal comune, Alex Wolff, il cui nome arabo \u00e8 Achmed Rahmha, che riesce a impadronirsi dei piani strategici dell'esercito britannico e a comunicarli direttamente ai tedeschi. Le sorti della guerra stanno rapidamente per mutare e la Germania nazista presto potrebbe avere il sopravvento e riuscire ad entrare a Il Cairo. Le speranze per gli alleati sono riposte in un ufficiale inglese, il maggiore William Vandam, che cercher\u00e0 di fermare Wolff rubandogli la chiave del codice segreto, contenuto tra le pagine di \"Rebecca\", il famoso romanzo di Daphne du Maurier, con la quale trasmette i piani alleati ai tedeschi.\nWolff arriva in Egitto dopo una lunga traversata del deserto. Prima di giungere a Il Cairo, fa tappa nella citt\u00e0 di Assyut, dove si imbatte in una carovana di nomadi e, in seguito, in una pattuglia inglese, la quale per\u00f2 non viene insospettita dalla sua identit\u00e0 e anzi si offre di dargli un passaggio in citt\u00e0. Poco dopo per\u00f2 Wolff uccide uno degli agenti, e lo strano omicidio viene riportato al controspionaggio inglese. Il maggiore Vandam si mette cos\u00ec alla ricerca di Alex Wolff, seguendo le tracce dei soldi falsi che quest'ultimo utilizza per vivere.\nL'unico alleato di Wolff \u00e8 Sonja el-Aram, una soubrette che vive su una barca e odia profondamente i britannici. Con il suo aiuto, Wolff riesce ad avvicinare Sandy Smith, un maggiore inglese, al quale inizia a carpire di nascosto preziose informazioni. Nel frattempo, Vandam riesce ad assoldare El\u00e9ne Fontana, una prostituta di origini ebree, a cui affida il compito di \"farsi amico\" Wolff. Questo lavoro diventa pi\u00f9 difficile quando il rapporto tra El\u00e9ne e Vandam si fa sempre pi\u00f9 intenso e lei inizia a desiderare di smettere di fare la prostituta. El\u00e9ne decide comunque di portare avanti la sua missione per fermare Wolff e impedire che i nazisti conquistino il suo paese.\nIl romanzo prosegue con una serie di colpi di scena e con la sfida mozzafiato tra Wolff e Vandam, fino allo scontro finale nel quale si decidono non solo i destini di tutti i personaggi coinvolti, ma anche in parte le sorti della seconda guerra mondiale e, quindi, dell'intera umanit\u00e0."}
{"id": "571941", "revid": "599013", "url": "https://it.wikipedia.org/wiki?curid=571941", "title": "Castel del Gatto", "text": "Castel del Gatto o Castel Katzenzungen (ted.: Schloss Katzenzungen, letteralmente \"lingue di gatto\") \u00e8 un castello che si trova a Prissiano, nel comune di Tesimo in provincia di Bolzano.\nStoria.\nFu costruito dalla famiglia Katzenzungen (in latino, \"de Cazenzunge\"), i ministeriali che lo fecero presumibilmente costruire prima del 1200, in un luogo dove gi\u00e0 sorgeva una torre recintata. Secondo gli esperti (Tabarelli, Caminiti), poco probabile appare che sia stata la famiglia a prendere il nome dal castello, che a sua volta avrebbe preso il nome dalle caratteristiche caditoie a \"lingua di gatto\".\nNel 1244 pass\u00f2 - ed \u00e8 la prima testimonianza scritta - ai signori di Schlandersberg, e per la leggenda furono gli ultimi esponenti di quella famiglia a piantare \"Versoaln\", la vite pi\u00f9 grande e vecchia d'Europa, che si trova nei pressi del ponte di pietra.\nPass\u00f2 poi ai Thun e ai Fuchs, finch\u00e9 nel 1535 pass\u00f2 ai Breisach, che gli diedero ancora nel corso del XVI secolo la forma attuale, tipicamente rinascimentale.\nCon la fine della famiglia, il castello perse importanza e cominci\u00f2 a declinare. Nel corso del tempo fu abitato da famiglie contadine, finch\u00e9 nel 1978 fu acquistato dai Pobitzer, che lo restaurarono completamente. Oggi \u00e8 uno spazio utilizzato per congressi, convegni e banchetti."}
{"id": "571943", "revid": "16758", "url": "https://it.wikipedia.org/wiki?curid=571943", "title": "Castel Katzenzungen", "text": ""}
{"id": "571946", "revid": "466539", "url": "https://it.wikipedia.org/wiki?curid=571946", "title": "Peter Gallagher", "text": "\u00c9 noto soprattutto per il ruolo di Sandy Cohen nella serie televisiva \"The O.C.\" e per il ruolo di William Dodds, vice capo della polizia di New York in \"Law &amp; Order - Unit\u00e0 vittime speciali\"\nBiografia.\nGallagher \u00e8 nato a New York; sua madre, Mary Ann (nata come O'Shea) era una batteriologa e suo padre, Thomas Francis Gallagher Jr. \u00e8 stato un dirigente pubblicitario. Peter \u00e8 il pi\u00f9 giovane dei loro tre figli. Suo fratello \u00e8 Paul Killian Gallagher e sua sorella \u00e8 Joan Killian Gallagher. Ha origine cattolica irlandese ed \u00e8 cresciuto ad Armonk, New York, dove si \u00e8 diplomato alla Byram Hills High School. Gallagher si \u00e8 laureato alla Tufts University, dove ha studiato teatro, comparendo in spettacoli di Stephen Sondheim in Company e cantando a cappella con i Beelzebubs. \u00c8 sposato dal 1983 con la produttrice Paula Harwood, da cui ha avuto due figli, James (1990) e Kathryn (1993).\nVerso la fine degli anni settanta, Peter inizia l'attivit\u00e0 di attore partecipando alla soap opera \"Sentieri\". Negli anni seguenti Peter si dedicher\u00e0 completamente al cinema partecipando a molti film di successo, tra i quali \"I protagonisti\", \"Sesso, bugie e videotape\", \"Torbide ossessioni\" e \"American Beauty\", film completamente differenti tra loro, che gli permetteranno di interpretare ruoli altrettanto diversi.\nL'attore, meglio conosciuto come Sandy Cohen di \"The O.C.\", oltre ad aver prestato la voce ad una puntata de \"I Griffin\", ha doppiato The Mole King nel film per bambini \"Le avventure di Pollicino e Pollicina.\" Ha recitato anche in diversi musical a Broadway, tra cui \"Pal Joey,\" \"Guys and Dolls\" e \"On the Twentieth Century\". Nel 2017 ottiene un ruolo ricorrente nella sitcom \"Grace and Frankie,\" distribuita da Netflix.\nDoppiatori italiani.\nNelle versioni in italiano dei suoi film, Peter Gallagher \u00e8 stato doppiato da:"}
{"id": "571947", "revid": "729019", "url": "https://it.wikipedia.org/wiki?curid=571947", "title": "Giro del Belgio 1951", "text": "Il Giro del Belgio 1951, trentacinquesima edizione della corsa, si svolse in cinque tappe tra il 16 e il 20 maggio 1950, per un percorso totale di 1 252 km e fu vinto dal belga Lucien Mathys."}
{"id": "571948", "revid": "838137", "url": "https://it.wikipedia.org/wiki?curid=571948", "title": "Luciano Pedro Mendes de Almeida", "text": "Ha ricoperto l'incarico di presidente della Conferenza Nazionale dei Vescovi del Brasile.\nBiografia.\nEntrato nella Compagnia di Ges\u00f9 il 2 marzo 1947, ha studiato a Nova Friburgo (1951-1953) e alla Pontificia Universit\u00e0 Gregoriana, a Roma (1955-1959). Si \u00e8 laureato in filosofia all'Universit\u00e0 Gregoriana (1960-1965).\nFu ordinato sacerdote il 5 luglio 1958 a Roma.\nNominato vescovo ausiliare di San Paolo il 25 febbraio 1976 da papa Paolo VI, fu promosso arcivescovo metropolita di Mariana, nello Stato del Minas Gerais, da papa Giovanni Paolo II il 6 aprile 1988.\nHa ricoperto il ruolo di segretario generale della Conferenza nazionale dei vescovi del Brasile dal 1979 al 1987 e, successivamente, dal 1987 al 1994 ne \u00e8 stato il presidente.\nProveniente da una ricca e nobile famiglia carioca di Rio de Janeiro, (era figlio del conte C\u00e2ndido Mendes de Almeida J\u00fanior e di Em\u00edlia de Mello Vieira Mendes de Almeida), non ha mai fatto della sua condizione sociale un motivo di vanto o di distacco dalla gente. Anzi, si \u00e8 sempre schierato dalla parte dei poveri e soprattutto dei contadini, spesso sopraffatti dai grandi latifondisti. A lui \u00e8 dedicato l'Arsenale della Speranza di San Paolo del Brasile, uno dei tre arsenali del Sermig di Torino.\nMotto.\n\"In nomine Jesu\" (In nome di Ges\u00f9)\nSuccessione.\nA Dom Luciano Mendes de Almeida, 4\u00ba arcivescovo di Mariana, \u00e8 succeduto Geraldo Lyrio Rocha.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "571951", "revid": "74801", "url": "https://it.wikipedia.org/wiki?curid=571951", "title": "Jeffrey Swann", "text": "Ha iniziato lo studio del pianoforte a quattro anni ed \u00e8 stato allievo di Alexander Uninsky alla Southern Methodist University di Dallas. Ha conseguito il Bachelor, Master e \"Doctor of Music\" presso la Juilliard School di New York, sotto la guida di Beveridge Webster e Adele Marcus.\nNumerosi sono i riconoscimenti ottenuti da Swann in campo internazionale, tra i quali sono da ricordare:\nDa allora la sua carriera si \u00e8 affermata con successo non solo negli Stati Uniti, ma anche in Europa: pi\u00f9 volte ospite del \"Festival di Berlino\", della serie \"Grands Interpretes/ Quatre \u00e9toiles\" di Parigi, Swann ha suonato in tutte le principali citt\u00e0 europee. \nHa un vasto repertorio che comprende pi\u00f9 di 50 concerti e opere solistiche, che vanno da Bach a Boulez e dall'integrale delle Sonate di Beethoven alle trascrizioni del tardo Ottocento. \u00c8 inoltre un appassionato di letteratura e di arti visive. Spesso propone programmi a tema e completa le sue esecuzioni con commenti e illustrazioni. \u00c8 anche apprezzato compositore: ha infatti studiato composizione con Darius Milhaud all\"Aspen Music Festival\", dove ha vinto il primo premio. \nParticolarmente interessato alla musica contemporanea, ha eseguito in prima mondiale la \"Seconda Sonata per pianoforte\" di Charles Wuorinen al Kennedy Center di Washington ed ha registrato varie composizioni contemporanee, tra le quali la \"Sonata n. 3\" di Boulez. Tra le sue registrazioni si ricordano il volume V delle \"Sonate\" di Beethoven e l'integrale dei \"Concerti con orchestra\" di Liszt e Chopin.\nDal 2007 Jeffrey Swann \u00e8 Direttore artistico del Festival e dell'Accademia dedicat a Dino Ciani a Cortina d'Ampezzo. Dal 2013 al 2017 \u00e8 stato Direttore artistico della Stagione de \"Concerti della Normale\". Sempre presso la Scuola Normale Superiore di Pisa, ha tenuto vari cicli di concerti e lezioni dedicati a: \"Le 32 Sonate per pianoforte di Beethoven\" (2004), \"Liszt e la societ\u00e0 dell'Ottocento\" (2005), \"Fryderyk\" Chopin (2006), \"Itinerari del Novecento\" (2007), \"La musica e le contaminazioni\" (2009), \"Visioni del classicismo\" (2010), \"Lisztmania\" (2011), \"Il tempo in musica\" (2012), \"Dedicato a Richard Wagner\" (2013), \"1914: il mondo sul bordo dell'abisso\" (2014), \"Le seduzioni dell'esotico\" (2015), \"Faust e le lotte del genio romantico\" (2016), \"Le forme musicali: strategie e visioni\" (2017)."}
{"id": "571957", "revid": "92723", "url": "https://it.wikipedia.org/wiki?curid=571957", "title": "Girolamo Abos", "text": "Biografia.\nFiglio di Gian Tommaso (figlio del francese Jean Abos, originario di Castellane) e Rosa Farrugia nel 1729 inizi\u00f2 a studiare musica al Conservatorio dei Poveri di Ges\u00f9 Cristo di Napoli sotto la guida prima di Gaetano Greco e poi di Francesco Durante. Nel 1742 debutt\u00f2 come compositore di opere nella stessa citt\u00e0 rappresentando al Teatro Nuovo l'opera buffa \"Le due zingare simili\". Nello stesso anno fu \"secondo maestro\" accanto a Francesco Feo alla Scuola dei Poveri di Ges\u00f9 e nel 1743 divent\u00f2 coadiutore anche di Ignazio Prota, di Leonardo Leo e, successivamente, di Durante al Conservatorio di Sant'Onofrio a Porta Capuana. Nel 1754 aggiunse la posizione di \"secondo maestro\" anche al Conservatorio della Piet\u00e0 dei Turchini. Nel 1756 intraprese un viaggio a Londra per coprire il posto di clavicembalista al teatro italiano. Si ritir\u00f2 dall'attivit\u00e0 didattica nel 1759. \nOltre al ruolo d'insegnante, svolse spesso, sempre a Napoli, l'attivit\u00e0 di maestro di cappella in varie chiese. Compose un discreto numero di opere, circa una dozzina, le quali ebbero successo variabile. Il suo lavoro pi\u00f9 noto \u00e8 sicuramente \"Tito Manlio\", rappresentata per la prima volta a Napoli al teatro San Carlo nel 1751 con Gaetano Majorano e riproposto a Londra nel 1756. Inoltre scrisse varie composizioni sacre, nelle quali imit\u00f2 principalmente il maestro Durante.\nOpere.\nDi Abos sono note 14 opere; l'anno e la citt\u00e0 si riferiscono alla prima rappresentazione."}
{"id": "571960", "revid": "167951", "url": "https://it.wikipedia.org/wiki?curid=571960", "title": "Luciano Folgore", "text": "Biografia.\nLuciano Folgore si dedica alla poesia in et\u00e0 molto giovane, quando ancora sta compiendo gli studi di ragioneria.&lt;br&gt;Sin da giovanissimo, ama celare il suo nome sotto pseudonimi: pubblica opere anche come Aramis, Albano Albani, Fiore di Loto, Esopino, Remo Vecchio (anagramma del vero nome), si fa chiamare Cerbero durante alcune serate futuriste, pubblica poesie in dialetto romano con il nome di Er Moro de li Monti e alcuni contributi umoristici come Esopone. Nel 1908 viene pubblicata la sua prima raccolta di versi, \u201cHora prima\u201d, che risente ancora di un'impronta tradizionale. Nel frattempo il giovane conosce Marinetti e nel 1909 aderisce con entusiasmo al futurismo.&lt;br&gt; \nNel 1910 pubblica il libro di poesie, \u201cFiammeggiando l'aurora\u201d, dove si firma ancora con il nome di Omero Vecchi. Nel 1912, nell'\u201cAntologia dei poeti futuristi\u201d, il giovane poeta \u00e8 ampiamente rappresentato e nello stesso anno, con il nome di Luciano Folgore, pubblica a Milano, per le edizioni futuriste di \u201cPoesia\u201d, \u201cIl canto dei motori\u201d aderendo ai temi tipici trattati dal gruppo. &lt;br&gt;\nNel manifesto \u201cLirismo sintetico e sensazione fisica\u201d, del 1913, rende noti i principi della sua poetica, reinterpretando in maniera moderata le idee di Marinetti. &lt;br&gt; Vive in questo periodo a Firenze e collabora alle riviste \"Lacerba\", \"La Voce\", \"La Diana\", \"L'Italia futurista\", \"Avanscoperta\" e la parigina \"Sic\" diretta da Pierre Albert-Birot, avendo cos\u00ec modo di conoscere, nel 1917, Picasso e Cocteau.&lt;br&gt; \nCon \u201cPonti sull'Oceano. Versi liberi (lirismo sintetico) e parole in libert\u00e0\u201d, criticato duramente da Boine, e \u201cCitt\u00e0 veloce. Lirismo sintetico\u201d, si pu\u00f2 considerare conclusa la sua fase futurista.\nLa produzione lirica successiva, che verr\u00e0 raccolta in \u201cLiriche\u201d nel 1930, \u00e8 pi\u00f9 tradizionale e nel dopoguerra la sua attivit\u00e0 diventa soprattutto quella di narratore e scrittore di teatro, di umorista, favolista e scrittore di poesie per ragazzi oltre che parodista di poeti e prosatori contemporanei.&lt;br&gt;\nFolgore \u00e8 stato anche redattore del settimanale umoristico \u201cIl travaso delle idee\u201d e negli ultimi anni ha lavorato anche per la radio. La sua vita \u00e8 trascorsa quasi sempre a Roma dove ha lavorato per un lungo periodo presso il Ministero di Grazia e Giustizia. \u00c8 morto a Roma nel 1966."}
{"id": "571961", "revid": "599013", "url": "https://it.wikipedia.org/wiki?curid=571961", "title": "Fso", "text": ""}
{"id": "571963", "revid": "1856513", "url": "https://it.wikipedia.org/wiki?curid=571963", "title": "Aerol\u00edneas Argentinas", "text": "L'Aerol\u00edneas Argentinas \u00e8 la compagnia aerea di bandiera dell'Argentina ed \u00e8 interamente di propriet\u00e0 del governo del paese. Il vettore ha sede a Buenos Aires mentre il suo hub principale \u00e8 l'Aeroparque Jorge Newbery.\nStoria.\nGli inizi.\nLa compagnia nazionale argentina \u00e8 stata creata nel 1949 quando tutti gli operatori indipendenti (con eccezione della LADE, gestita dalla Forza Aerea) come Flota A\u00e9rea Mercante Argentina (FAMA), ALFA, Aeroporta e ZONDA che gi\u00e0 operavano in Argentina fin dagli anni trenta, furono riuniti sotto l'ombrello peronista di una corporazione di Stato, a tutti gli effetti un dipartimento del Ministero dei trasporti. La spina dorsale della nuova aerolinea era l'Aeroposta Argentina, sussidiaria della francese \"A\u00e9ropostale\", i cui primi voli risalivano al 1927 con i Lat\u00e9co\u00e8re 25, che si era espansa dall'originaria rotta fra Buenos Aires e Asunci\u00f3n (Paraguay) in un consistente \"network\" all'interno del paese e verso gli stati vicini. Il governo argentino aveva assunto il 20 % dell'Aeroposta nel 1946; stessa percentuale deteneva nella ALFA \"(Aviacion del Litoral Fleuva Argentina)\" che all'epoca operava gli idrovolanti Short Sandringham lungo il Rio Paran\u00e0 e nella ZONDA \"(Zonas Oeste y Norte de Aerolineas Argentinas)\" che aveva iniziato a volare nel 1947 e gestiva il cabotaggio locale per conto della \"Panagra-Pan American Grace\". La FAMA era stata fondata nel 1946 con il 33 % di capitale statale per operare esclusivamente sulle linee internazionali.\nCreazione della compagnia: 1950-1990.\nLe operazioni di volo della nuova Aerolineas Argentinas iniziarono effettivamente il 7 dicembre 1950. Negli anni cinquanta, l'aerolinea oper\u00f2 con tipi di aeromobili diversificati come Avro Lancastrian, Douglas DC-3, Douglas DC-4 e Douglas DC-6, Avro York, Vickers Viking, un singolo Avro Anson, alcuni Convair 240, addirittura tre trimotori Junkers Ju 52 (portati in dote dall'Aeroposta) e sei grossi idrovolanti \"Sandirgham\" di costruzione britannica impiegati verso l'Europa.Una linea di volo cos\u00ec eterogenea diede non pochi problemi nei primi tempi e molti tipi furono eliminati quasi subito, allineando la flotta sui bimotori Convair e i quadrimotori Douglas. Le rotte, oltre che nel vasto paese sudamericano si spingevano fino agli Stati Uniti, ai Caraibi ed all'Europa.I primi jet, sotto forma del rivoluzionario quadrigetto inglese \"Comet 4C\", furono ordinati in sei esemplari nel 1958, una mossa mirata a mantenere competitiva la compagnia nei confronti della britannica BOAC, che stava introducendo gli aviogetti sulle rotte del Sudamerica. L'Aerolineas Argentinas fu quindi la prima compagnia del continente e la quarta al mondo ad introdurre in servizio i jet.Tre bireattori di costruzione francese \"Caravelle VI-R\" per le rotte a medio raggio arrivarono nel 1960 e dodici modelli turboelica \"Hawker Siddeley 748\" per il corto raggio dal 1962. I pi\u00f9 potenti Boeing 707-320B sostituirono i Comet sul lungo raggio a partire dal 1966, mentre i pi\u00f9 piccoli Boeing 737-200 fecero la loro apparizione sulle rotte interne nel 1969. Per i primi aeroplani di grande capacit\u00e0, i Boeing 747-200B, fu la volta nel 1976. Successivamente la linea di volo fu ampliata con la versione speciale a raggio maggiorato di quest'ultimo, il 747- 400; quindi con il bireattore \"widebody Airbus A310\", e con il quadrigetto europeo a raggio ultra-lungo \"Airbus A340-200\".\nUbicata all'estremit\u00e0 meridionale del vastissimo continente latinoamericano, l'Argentina ha sempre avuto un fabbisogno primario di aeroplani a lunga autonomia, per esempio introducendo il collegamento non-stop fra Buenos Aires e Madrid gi\u00e0 nel 1967 con il Boeing 707, una distanza di quasi 10\u00a0100\u00a0km che all'epoca ne fece il pi\u00f9 lungo volo commerciale senza scalo. La guerra delle Falkland nel 1982 port\u00f2 ad una sospensione dei voli per Londra che sono ripresi, dopo la normalizzazione dei rapporti fra i due Paesi, solo in tempi recenti tramite la partner \"Air Plus Comet\", ma i collegamenti con le altre destinazioni europee, vennero mantenuti. Da quell'anno l'Argentina ha iniziato a soffrire di cicliche crisi economiche che hanno messo a dura prova anche la compagnia di bandiera, che si \u00e8 sovente trovata nell'impossibilit\u00e0 di rinnovare la linea di volo con la necessaria tempestivit\u00e0 nonostante occupasse la posizione di terza aerolinea sudamericana in termini di passeggeri-km trasportati.\nPrivatizzazione: 1990\u20132008.\nIl governo Carlos Menem vide la privatizzazione come la via migliore per attirare capitali e questo avvenne alla fine degli anni novanta, dopo lunghi tentennamenti e discussioni con le parti interessate. La prima compagine di nuovi entranti vedeva l'Iberia (con il 30% poi salito fino all'85%, ed a sua volta posseduta dall'American Airlines per il 10%), Cielos del Sur/Austral (35%) e altri investitori (20%), con il governo che ne manteneva il 15% e la promessa di trasferirne parte ai dipendenti. Una grave crisi si ebbe nel giugno 2001, quando dovettero essere sospese sette destinazioni internazionali e la societ\u00e0 and\u00f2 in amministrazione controllata. Aerolineas Argentina possedeva 37 aerei e dava profitti, viene ipotecata durante il governo di Carlos Menem dall'IBERIA. Non ne rimarr\u00e0 un solo velivolo. Nel novembre 2001 il 92% delle azioni pass\u00f2 al Grupo Marsans con una iniezione di capitali freschi e la volont\u00e0 di riattivare i collegamenti intercontinentali, primo fra tutti quello con Madrid il 6 dello stesso mese, e questo consent\u00ec alla compagnia di uscire definitivamente dallo stato di crisi entro pochi mesi, dopo che i tribunali ne avevano approvato il piano di risanamento, malgardo la grave crisi economica ed istituzionale che colp\u00ec l'Argentina alla fine del 2001. Il \"network\" dell'Aerolineas Argentinas abbracciava, oltre al vastissimo paese, praticamente tutto il continente latinoamericano, fin quasi al Polo Sud, e si spinge attraverso il Pacifico ad Australia, Nuova Zelanda ed Estremo Oriente. Attraverso l'Atlantico all'Europa ed al Sud Africa, oltre che ai Caraibi e agli Stati Uniti. Questi ultimi solo in tempi recenti, dopo l'abolizione del veto che ha impedito per un certo periodo di operare sugli USA e che \u00e8 stato condannato come una mossa protezionistica a favore delle compagnie americane. Principali hub sono i due aeroporti di Buenos Aires, Ezeiza e Aeroparque, e quello di Cordoba. Partner primari sono Aerosur, Air Plus Comet - che fa capo allo stesso gruppo finanziario spagnolo - e Austral. Compagnia quest'ultima con cui in tempi recenti c'\u00e8 stata una vera e propria fusione per quanto riguarda la flotta corto-medio raggio, i cui aeromobili dedicati, MD-80 e B737, portano sui due lati della fusoliera i nomi di Aerolineas (lato sinistro) e Austral (lato destro).\nLa ri-nazionalizzazione: 2008\u2013presente.\nNel corso degli anni successivi per\u00f2, la situazione torn\u00f2 a deteriorarsi vedendo la compagnia indebitarsi per 900 milioni di US$ portandola ad un soffio dalla bancarotta. Per salvarla, dunque nel settembre 2008, il senato approv\u00f2 la proposta di una ri-nazionalizzazione della stessa. Nel 2009 la compagnia ha avviato la modernizzazione della flotta: nella prima parte dell'anno ha proceduto all'acquisto di due nuovi Boeing 737-700, diventati operativi pochi mesi dopo. Nel tardo novembre 2010 sono stati inoltre ordinati tramite leasing altri 10 aerei dello stesso modello, le cui consegne sono iniziate ad aprile 2011.\nDestinazioni.\nAccordi commerciali.\nAl 2022 Aerolineas Argentinas ha accordi di code-share con le seguenti compagnie:\nAlleanze.\nIl 29 agosto 2012 Aerolineas Argentinas \u00e8 entrata a far parte di SkyTeam.\nFlotta.\nAd aprile 2021 la flotta Aerolineas Argentinas risulta composta dai seguenti aerei:\nFlotta storica.\nNel corso degli anni Aerolineas Argentinas ha operato con i seguenti modelli di aeromobili:"}
{"id": "571964", "revid": "812894", "url": "https://it.wikipedia.org/wiki?curid=571964", "title": "Trojan skinhead", "text": "Trojan skinhead, skinhead original, traditional skinhead o trad \u00e8 un termine che viene utilizzato per indicare un individuo che si identifica con la subcultura originale dello skinhead, nata verso la seconda met\u00e0 degli anni sessanta, quando la musica ska era molto pi\u00f9 popolare nel Regno Unito, e curava molto l'abbigliamento e lo stile. Sono quindi considerati come la prima forma di skinhead, ma possono essere indicati anche come quegli individui che riprendono questa cultura anche ai giorni nostri.\nSi dichiarano estranei alle derive politiche di qualunque genere che la loro subcultura ha subito a partire dagli anni ottanta; Gli skinhead che in questo periodo cominciarono a definirsi \"original\", cercarono di rivitalizzare il loro legame con la tradizione del decennio precedente (abbigliamento, generi musicali e in generale, lo stile di vita). Si definiscono membri della classe operaia, fieri della propria nazione, della propria citt\u00e0, amanti del calcio, della birra e dei concerti.\n\"Trojan skinhead\" e \"hard mod\" possono essere considerati sinonimi, dal momento che i primi skinhead in realt\u00e0 erano hard mod.\nStoria.\nOrigini.\nIl movimento venne ribattezzato in questo modo solo dopo lo sviluppo di altre evoluzioni della subcultura, il nome venne tratto dall'etichetta discografica britannica Trojan Records, poich\u00e9 questa era ed \u00e8 un'etichetta di riferimento per il genere principale ascoltato dai primi skinhead come ska, rocksteady, reggae, R&amp;B, soul e musica nera in genere. Questi skinhead riconoscono l'influenza delle sottoculture dei rude boy e dei mod appartenenti alla classe operaia, ovvero gli hard mod.\nOltre allo ska, sono spesso appassionati di reggae, rocksteady e soul. A causa della loro passione per la cultura e musica giamaicana o nera in genere, tendono ad essere antirazzisti, in opposizione al movimento neonazista degli skin88, nato solo successivamente, verso la fine degli anni settanta.\nIl movimento negli anni sessanta, prima identificato come \"hard mod\", dopo esser stato soprannominato in diversi modi come \"\"nohead\", \"baldhead\", \"crophead\", \"egghead\", \"peanut\"\", venne riconosciuto ufficialmente e definitivamente come skinhead verso la fine degli anni sessanta, pi\u00f9 precisamente nel 1969. Questa data ispir\u00f2 il celebre motto tutt'oggi usato tra gli skinhead original, ovvero \"Spirit of '69\".\nLa nascita del punk e abbandono delle origini.\nDurante la prima met\u00e0 degli anni settanta, il primo movimento skinhead era in declino. \u00c8 con la nascita del punk rock delle origini ed il declino della musica giamaicana che gli skinhead torneranno a nuova vita, riportando per\u00f2 in auge un culto diverso da quello originario: ora la nuova musica eletta \u00e8 l'Oi!, una forma pi\u00f9 proletaria e classista di punk rock. Mentre l'abbigliamento estremizza quelli che erano i tratti caratteristici dello skinhead \"operaio\": scarponi, bretelle, camicie a scacchi, bomber, capelli rasati a zero e jeans.\nScontro con la politica.\nSoprattutto l'introduzione della politica nel movimento \"skin\", fu un ulteriore elemento che sembrava minacciare la subcultura originale. Verso la fine anni settanta, partiti dell'estrema destra britannica, come il \"National Front\" ed il \"British Nazi Party\", cominciano a fare opera di propaganda ai concerti Oi! della capitale e nel circuito degli hooligan, segnando cos\u00ec l'irruzione della politica nel mondo skinhead. Gli skin, gi\u00e0 ripetutamente attaccati dalla stampa per atti di violenza verificatisi nella prima fase del movimento (come il \"Paki Bashing\", aggressione ad immigrati pakistani), verranno presto identificati nella loro totalit\u00e0 con gli appartenenti a partiti e movimenti esplicitamente nazisti, creando cos\u00ec un clima di panico morale attorno ai ragazzi dalla testa rasata.\nIn contrasto agli skinhead neonazisti, detti skin88, si svilupparono organizzazioni esplicitamente anarchiche o comuniste come la RASH, o organizzazioni antirazziste e apolitiche come la SHARP.\nLa \"rinascita\" dello skin durante i fine anni settanta e primi anni ottanta del XX secolo port\u00f2 anche allo sviluppo di subculture strettamente collegate e direttamente derivanti da essa, come gli herbert, gli Scooter Boy o i gay skinhead.\nGeneralmente, l'immagine degli skinhead, era ormai \"sporcata\" dalla politica, che, se non risultava unicamente di estrema destra, era comunque riferita ad una politica estremista in genere, come anarchica o comunista, era quindi un movimento ormai identificato come un \"movimento politico\" per la maggior parte estremista, ovvero l'esatto opposto di quello che rappresentava il primo movimento.\nIl movimento aveva quasi perso le vecchie radici, se non per l'eccezione di qualche individuo che cerc\u00f2 di riproporre la subcultura originale, senza una qualche influenza politica.\nRipresa della cultura \"Original\".\nDurante gli anni ottanta, alcuni skinhead tentarono di ritornare alle vecchie origini del movimento, influenzate dalla cultura dei mod e quella giamaicana dei rude boy, e per niente influenzate dalla politica, in contrapposizione alle nuove generazioni di skinhead che avevano ormai abbandonato le radici degli anni sessanta e sostenendo la pi\u00f9 recente musica punk, proclamandosi spesso attivisti politici. Quindi il termine \"Trojan skinhead\" pu\u00f2 essere attribuito anche a quegli individui che riproposero la cultura originale successivamente, e non solo al movimento originale degli anni sessanta.\nFu proprio a causa di questi avvenimenti, che nacque a New York attorno ai met\u00e0 anni Ottanta, l'organizzazione della SHARP (Skinhead against racial prejudice), con l'intento di ripristinare le vecchie origini, identificandosi come apolitica, e raggruppando gli skinhead di diverse idee politiche, ma esclusivamente antirazzisti, contrastando il razzismo e gli Skinhead neonazisti. L'organizzazione fu successivamente esportata anche in Europa grazie a Roddy Moreno, leader della Oi! band dei The Oppressed.\nQuesta organizzazione scelse di identificarsi col logo dell'elmo troiano, lo stesso che apparteneva all'etichetta discografica Trojan Records (l'etichetta britannica di musica nera che caratterizz\u00f2 il primo movimento skinhead non politicizzato), volendo cos\u00ec simboleggiare il legame tra l'organizzazione e le vecchie origini apolitiche e antirazziste degli anni sessanta e parte dei settanta. Anche per questo motivo, questi Skinhead decisero di ribattezzarsi \"Trojan\".\n\"Spirit of '69\".\nLa frase \"Spirit of '69\" (cio\u00e8 \"Spirito del '69\") viene utilizzata dai trojan skinheads per commemorare ci\u00f2 che identificano con l'originale cultura skinhead degli anni sessanta. La frase divenne popolare grazie ad un gruppo di skinhead scozzesi, i Glasgow Spy Kids; l'uso di questa nel titolo di un libro di storia, \"Spirit of 69: A Skinhead Bible\", port\u00f2 alla sua diffusione in tutto il mondo. Il libro era stato pubblicato nei primi anni novanta dallo scrittore skinhead George Marshall. Nel suo libro, Marshall spiega le origini e la diffusione del movimento skinhead, illustrando elementi quali la musica, il look e la politica, nel tentativo di negare varie percezioni popolari degli skinhead (prima fra tutte il razzismo).\nAbbigliamento.\nL'abbigliamento \u00e8 solitamente nello stile tipico dello skinhead degli anni sessanta, che comprende articoli come camicie a scacchi Ben Sherman, polo Fred Perry, bretelle, jeans attillati (come gli Sta-prest), giubbotti \"harrington\" e maglioni Lonsdale. Il taglio \u00e8 generalmente fra la misura 2 e 4 della macchinetta per capelli (corto, ma mai a pelle), contrariamente agli skinhead degli anni ottanta influenzati dal punk/Oi!, i quali adottano un taglio pi\u00f9 corto o rasato."}
{"id": "571965", "revid": "306856", "url": "https://it.wikipedia.org/wiki?curid=571965", "title": "Borgo San Pietro (Asti)", "text": "Il Borgo San Pietro \u00e8 uno dei Borghi partecipanti al Palio di Asti. \u00c8 situato nella zona orientale della citt\u00e0, lungo l'antica via Maestra in direzione di Alessandria.\nLa leggenda di San Pietro in Consavia.\nIl cistercense Filippo Malabaila, vissuto nella prima met\u00e0 del Seicento, probabilmente rielaborando elementi del patrimonio leggendario di storia locale, narra che il nome San Pietro in Consavia fosse da attribuire ad un Santo dell'XI secolo. Il Santo sarebbe stato un contadino originario di Castagnole Monferrato, che avrebbe fatto scaturire miracolosamente, con la sua vanga, l'acqua necessaria per costruire il convento di Santa Serafia, nel Borgo San Pietro.Egli avrebbe inoltre fondato l'ospedale, attiguo alla chiesa dedicata in principio a Maria, sorta in antichit\u00e0 sulle rovine di un tempio pagano di Diana. Alla morte del Santo e con la sua sepoltura, la chiesa fu a lui dedicata.\nLa prima chiesa.\nIl primo agglomerato di case sorse probabilmente intorno al complesso dei fabbricati dei Cavalieri Gerosolimitani denominato San Pietro in Consavia. Il fitto movimento di pellegrini che, tra l'XI secolo e il XIV secolo ebbe il suo maggior sviluppo, intensific\u00f2 la costruzione di ospizi in tutta Europa; anche Asti arriv\u00f2 ad averne pi\u00f9 di venti.Tra questi uno dei pi\u00f9 importanti era sicuramente quello di San Pietro.Questo complesso era situato appena fuori le mura occidentali della citt\u00e0, sulla via \"lombarda\" verso Pavia (l'attuale corso Alfieri).\nGli scavi archeologici del 1997 e 1999 hanno rivelato che il primo edificio ad essere stato costruito \u00e8 la chiesa ad anello circolare (definita poi la \"rotonda di San Pietro\", probabilmente sull'imitazione del Santo Sepolcro di Gerusalemme) per volere del Vescovo di Asti Landolfo da Vergiate, presente in terra Santa nel 1099.Nel 1169, la chiesa venne donata dalla diocesi di Asti all'Ordine Gerosolimitano. Solamente in questo secondo tempo (XII secolo) avvenne l'apertura di un secondo cantiere edilizio, di fronte alla rotonda, con la costruzione di un piccolo complesso architettonico, organizzato con gli edifici dell'Ospedale, della Commenda e di una piccola Chiesa dedicata appunto a San Pietro in Consavia.\nDal trecento al novecento.\nCon la costruzione di una seconda cerchia di mura pi\u00f9 esterna, denominata Recinto dei Borghigiani (1320/1330), il Borgo venne accorpato alla citt\u00e0 assieme al Borgo Santa Maria Nuova.Comunicava direttamente con l'esterno tramite la Porta di San Pietro, sulla contrada maestra, ancora visibile ad inizio Novecento, e la Porta del Monferrato, pi\u00f9 a nord, ai piedi del Monte Rainero. Nel 1616, Carlo Emanuele I di Savoia nei pressi di quella zona, fece edificare una fortificazione, detta Forte di San Pietro o \"Fortino\", per opporsi alle continue scorribande delle truppe spagnole.La guerra per la successione austriaco-spagnola, port\u00f2 nel Borgo la distruzione di molti edifici ed una sensibile riduzione della sua popolazione. Il forte venne definitivamente abbattuto da Napoleone nel 1810.Nel 1927, ad alcune centinaia di metri dal complesso gerosolimitano, venne costruita la nuova chiesa dedicata all'apostolo Pietro. Al suo interno sono conservati i cinque Palii vinti. Il Borgo San Pietro resta a tutt'oggi il Borgo o Rione che vanta il maggior numero di vittorie nella storia del Palio astigiano.Attorno ad essa \u00e8 oggi concentrata l'attivit\u00e0 comunitaria e spirituale del Borgo, mentre il \"complesso di San Pietro\" \u00e8 adibito a sede di mostre e museo archeologico e paleontologico\nNel Borgo San Pietro, nel 1909 nacque, da un gruppo di vetrai, per iniziativa del colonnello medico \"Ettore Piccinini\", l'attuale \"Croce Verde di Asti\" con la denominazione di \"Benemerita Societ\u00e0 di Pubblica Assistenza della citt\u00e0 di Asti\".\nL'antica Certosa di Valmanera.\nNella zona nord dell'attuale Borgo San Pietro, ai confini con il Borgo Viatosto, sorge la Certosa di Valmanera.Dice l'Incisa che la leggenda attribuisce a Liutprando re dei longobardi la sua fondazione, ma probabilmente, questa \u00e8 avvenuta intorno all'XI secolo, sotto il titolo di San Giacomo di Valleombrosa. Alla soppressione dei frati Vallombrosani, venne data da Papa Clemente VII ai Certosini nel 1397.Il de Canis ci dice che il chiostro, fatto erigere nel 1494, era ornato, tra un arco e l'altro, da ovali affrescati da Macrino d'Alba, in cui erano raffigurati i Santi e gli uomini Celebri dell'ordine Certosino.\nNel 1496 l'ebanista cremonese Paolo Sacca, con il padre Tommaso e il fratello Imerio, realizz\u00f2 su commissione del priore, Bartolomeo de Murris, il coro della Certosa, andato perduto.\nSemidistrutta da Napoleone nel 1801, oggi rimane la foresteria e l'ala di mezzo del chiostro centrale.\nAlcune opere d'arte che erano presenti nella Certosa sono ancora in citt\u00e0:\nTra le opere non pi\u00f9 presenti ad Asti, si segnala la \"Pala con la Madonna in Gloria\", di Macrino d'Alba 1498 ora alla Galleria Sabauda di Torino.\nAttualmente, il fabbricato \u00e8 sede dell'Arazzeria Scassa, un laboratorio artigianale che ha creato arazzi su disegni di moltissimi artisti contemporanei, quali per esempio Cagli, Spazzapan, Casorati, Dal\u00ed, Kandinskij, Klee, Matisse, Mir\u00f2.\nLa zona dell'antico Ippodromo.\nNella zona ovest del Borgo, in prossimit\u00e0 del \"Pilone\" \u00e8 presente un'area cara agli appassionati di Palio e di cavalli in quanto antica sede delle manifestazioni ippiche astigiane. La zona \u00e8 delimitata da due vie: via antico ippodromo e via delle corse. Essendo da sempre Asti appassionata per le corse dei cavalli si attrezz\u00f2 la zona di Piazza d'Armi per tali manifestazioni. L'area venne usata per molti anni, fino all'inizio del novecento.\nLo stemma.\nLo stemma del Borgo presenta, su uno scudo fiammato verde-rosso, le chiavi decussate d'oro, simbolo dell'Apostolo Pietro. Per un certo periodo di tempo, \u00e8 stata affiancata anche la croce a otto punte propria dell'Ordine Gerosolimitano, che ancora oggi fa bella mostra di s\u00e9 in diversi luoghi del complesso dell'antico San Pietro."}
{"id": "571966", "revid": "599013", "url": "https://it.wikipedia.org/wiki?curid=571966", "title": "Versoaln", "text": "Versoaln \u00e8 il nome con cui \u00e8 comunemente chiamata la vite pi\u00f9 grande d'Europa e probabilmente la pi\u00f9 vecchia della Terra secondo studi scientifici condotti da Martin Worbes, responsabile dell'International Tree Ring Laboratory di Gottinga in Germania. Si trova in Alto Adige, a Prissiano, frazione di Tesimo, lungo un pendio porfideo presso il ponte di pietra di castel del Gatto (Schloss Katzenzungen), nominato per la prima volta da Henricus de Cazenzunge nel 1244, a circa 600 metri di altitudine.\nToponimo.\nUna versione vuole che il nome sia una storpiatura di \"Versailles\", probabilmente perch\u00e9 la val Venosta assomigliava a quel luogo ricco di vigneti. Secondo un'altra ipotesi, la sua origine dipenderebbe dalla posizione difficilmente raggiungibile della vigna, che costringeva i contadini a utilizzare ceste trattenute da corde per il trasporto dell'uva. Nel dialetto sudtirolese, il termine \"versoaln\" pu\u00f2 essere infatti tradotto con \"assicurare il raccolto e trasportarlo mediante l'utilizzo di corde\".\nUn'altra versione vuole infine che il nome derivi dal termine pre-romano \"faxoal\" oppure \"frason\", che stava ad indicare una \"fila di parallele lunghe e strette\".\nStoria.\nLa leggenda vuole che sia stata piantata dagli ultimi Schlandersberg proprietari del castello, agli inizi del XV secolo. Si hanno le prime testimonianze del vitigno in alcuni documenti risalenti al 1660.\nRicerche condotte dall'Universit\u00e0 di Gottinga, hanno stabilito un'et\u00e0 approssimativa di 350 anni, che fa di Versoaln la vite pi\u00f9 vecchia della Terra. Un'altra vite con datazione simile si trova presso Marburgo, in Slovenia, ed \u00e8 nota con il nome Stara Trta (\"vecchia vite\").\nSalvo diverso avviso, la vite \u00e8 ritenuta essere anche la pi\u00f9 grande del continente: i suoi rami coprono infatti circa 350 metri quadri di pergolato. Dalla sua uva (ne produce dai 3 ai 7 quintali l'anno, a seconda dell'annata) si produce un vino bianco che porta lo stesso nome della pianta, prodotto in 600-700 bottiglie numerate, acquistabili direttamente presso il castello. Esso viene descritto come \"nettare degli dei\", di colore verdognolo, gradevole al palato con gusto leggermente fruttato, struttura delicata e una spiccata e fresca acidit\u00e0.\nTale vitigno \u00e8 sopravvissuto alla fillossera della vite del secolo scorso ma circa 50 m\u00b2 sono stati danneggiati dall'apoplessia.\nLa cura colturale \u00e8 demandata alla scuola professionale per la frutticoltura, viticoltura e floricoltura Laimburg di Ora, un polo scientifico d'eccellenza nell'ambito dell'agricoltura e della viticoltura in Alto Adige. Dal 2006 i giardini di castel Trauttmansdorff ne hanno assunto la tutela."}
{"id": "571970", "revid": "729019", "url": "https://it.wikipedia.org/wiki?curid=571970", "title": "Passo Brocon", "text": "Il passo Broc\u00f3n (indicato da alcuni erroneamente come Broccon o Broccone) \u00e8 un valico alpino situato nel Trentino orientale che collega la Valle del Vanoi con l'altopiano del Tesino e con la Val Senaiga.\nIl passo si trova ad un'altezza di 1.616\u00a0m s.l.m., in comune di Castello Tesino, presso un piccolo altopiano pianeggiante utilizzato per l'alpeggio del bestiame, lungo la SP 79 che congiunge Castello Tesino con Canal San Bovo e con San Donato.\nDescrizione.\nL'attuale tracciato stradale venne progettato e realizzato agli inizi del XX secolo, sotto l'amministrazione dell'Impero austro-ungarico. Il monumento attualmente dedicato agli alpini, posto sul valico, \u00e8 stato in realt\u00e0 collocato in epoca asburgica per celebrare la costruzione di questa importante arteria. Con la conquista italiana del Tirolo meridionale, venne ripensata la sua funzione e lo si dedic\u00f2 alla memoria di un gruppo di alpini travolti da una valanga.\nL'area del valico rivestiva una certa importanza dal punto di vista militare, essendo l'area del passo prossima al confine con il Regno d'Italia. La nuova strada carozzabile permetteva inoltre il collegamento diretto fra la Valsugana e il distretto di Primiero. I lavori di costruzione dell'infrastruttura stradale iniziarono nel 1905 e vennero completati nel 1908.\nLa strada sterrata arriva invece, dopo circa 15\u00a0km da San Donato di Lamon (950m s.l.m.) \u00c8 stata completata il 25-12-1915 dal Genio Militare Italiano e, molto suggestiva, rimane ancora sterrata. Attualmente \u00e8 utilizzata soprattutto per l'esbosco, caccia e pesca, ciclo e moto turismo e trekking.\nIl toponimo Brocon deriva dalla pianta dell'erica carnea, volgarmente chiamata \"brocon\".\nNei pressi del passo \u00e8 percorribile un interessante itinerario naturalistico (il \"Trodo dei fiori\"), che permette di osservare e conoscere la vasta flora alpina della catena del Lagorai. Il percorso segue in parte una serie di trincee risalenti alla prima guerra mondiale; esse facevano parte di una seconda linea di difesa italiana e comprendono anche alcune postazioni di artiglieria.\nRecentemente gli impianti di risalita e le infrastrutture del passo sono stati oggetto di un processo di riqualificazione e ammodernamento.\nLa strada S.P. 79 che dal passo Brocon va verso Ronco doveva essere chiusa al traffico dal 13 settembre 2019 al 13 dicembre 2019 per esbosco degli alberi caduti in seguito alla tempesta Vaia del 2018 ma durante questi lavori a novembre nella superficie stradale si formarono numerose crepe dovute alla frana in atto sul versante.\nAd ora la strada \u00e8 ancora chiusa."}
{"id": "571971", "revid": "12245", "url": "https://it.wikipedia.org/wiki?curid=571971", "title": "Passo del Brocon", "text": ""}
{"id": "571977", "revid": "123701147", "url": "https://it.wikipedia.org/wiki?curid=571977", "title": "Coppa UEFA 1995-1996", "text": "La Coppa UEFA 1995-1996 \u00e8 stata la 25\u00aa edizione della terza competizione continentale. Venne vinta dal nella doppia finale contro il , proveniente dalla Coppa Intertoto UEFA: questo \u00e8 stato il migliore risultato in assoluto di una formazione proveniente dal torneo estivo di accesso alla Coppa UEFA. Dopo 7 edizioni consecutive non arrivarono squadre italiane in finale. Con questo risultato, il Bayern Monaco divenne la terza squadra, dopo Juventus ed Ajax, a vincere almeno una volta le tre principali competizioni europee gestite dalla UEFA.\nFormula.\nSulla base del ranking UEFA del 1994, i Paesi Bassi persero il suo terzo posto come l\u2019Ungheria il suo secondo, mentre Israele guadagn\u00f2 una rappresentante in pi\u00f9. Con una decisione transitoria, la Confederazione continentale decise di considerare per il momento ancora in un conto unico il ranking delle due eredi della defunta Cecoslovacchia, che altrimenti sarebbero risultate oltremodo penalizzate.\nNel frattempo la UEFA defin\u00ec meglio in maniera matematica i nuovi criteri di ingresso gi\u00e0 delineati l\u2019anno prima tramite inviti: la tradizionale tabella del 1979 venne definitivamente allungata di quattro unit\u00e0, portando a 36 le federazioni con diritto ad un posto UEFA, elevando il totale di queste partecipanti da 64 a 68. A queste di aggiungevano le escluse dalla Coppa dei Campioni, stavolta salite all\u2019ultimo istante a 23 grazie alla revoca delle sanzioni ONU alla Serbia-Montenegro. Da questa stagione si inserirono anche le 2 vincitrici dell\u2019Intertoto, un torneo estivo facoltativo per squadre di secondo piano appena acquistato dalla Confederazione continentale, e 3 club insigniti del premio fair-play, un riconoscimento di una giuria di esperti per le societ\u00e0 pi\u00f9 virtuose in campo e sugli spalti. Si arrivava cos\u00ec ad un totale di 96, ossia il 50% in pi\u00f9 rispetto al vecchio organico tradizionale."}
{"id": "571978", "revid": "767487", "url": "https://it.wikipedia.org/wiki?curid=571978", "title": "Omicidio in diretta", "text": "Omicidio in diretta (\"Snake Eyes\") \u00e8 un film del 1998 diretto da Brian De Palma.\nTrama.\nRick Santoro, un detective corrotto di Atlantic City, sospetta che dietro l'assassinio del Ministro della Difesa durante un incontro di pugilato ci sia una cospirazione. Julia Costello \u00e8 a conoscenza della cospirazione e chiede protezione a Santoro, confermando i suoi sospetti.\nBudget e incassi.\nIl film ha avuto un budget di 73 milioni di dollari e ha incassato negli USA 56 milioni di dollari, 2 milioni di sterline nel Regno Unito, 5,5 miliardi di lire in Italia (con 500 000 presenze), 350 000 presenze in Germania. Ha inoltre ricavato 25 milioni di dollari dai noleggi negli USA."}
{"id": "571982", "revid": "767487", "url": "https://it.wikipedia.org/wiki?curid=571982", "title": "The Neptunes", "text": "I Neptunes sono un duo di produttori musicali statunitense composto da Pharrell Williams e Chad Hugo, che ha lavorato con alcuni dei pi\u00f9 famosi artisti hip hop ed R&amp;B.\nStoria.\nFormazione.\nPharrell e Chad si incontrano, nonostante frequentino scuole diverse, nell'ambito di un laboratorio di jazz all'et\u00e0 di 12 anni. Williams fa il batterista, Hugo suona il sassofono tenore. I due sono anche membri di una banda musicale. Negli anni novanta Chad and Pharrell formano un quartetto \"Stile R&amp;B\" assieme a Shae Haley e Mike Etheridge, che battezzeranno \"The Neptunes\". Grazie ad un concorso locale per talenti musicali, il gruppo viene scoperto da Teddy Riley, il cui studio \u00e8 vicino alla scuola frequentata da Pharrell. Dopo il diploma di scuola superiore, il gruppo si segna sotto l'etichetta di Riley.\nPrime produzioni (1992-98).\nCon il lavoro fatto assieme a Ted Riley, Pharrell arriva a scrivere versi per Riley, sulla hit dei Wreckx-N-Effect del 1992 \"Rump Shaker\". Nel 1994, Hugo e Williams fondano ufficialmente il loro duo di produzione musicale chiamandolo The Neptunes e producendo \"Tonight's The Night\", dall'album \"Blackstreet\" dell'omonimo gruppo di cui far\u00e0 parte Riley. Nel corso dei tre anni successivi, il duo produce occasionalmente, alcuni di questi lavori non hanno molto feeling con l'attuale \"sound\" dei Neptunes, in particolare quelle legate alle SWV (1996). Tuttavia alcune come il pezzo di Ma$e del 1998 \"Lookin' At Me\" (dall'album del 1997 \"Harlem World\") danno nettamente l'idea che il suono dei Neptunes vada affinandosi.\nSuccesso internazionale (1999-anni 2000).\nLa loro prima importante produzione, che diventa anche il primo segno distintivo del loro stile, arriva con il brano di N.O.R.E. \"Superthug\" nel 1998, che sale al n.36 della Billboard Hot 100, facendo guadagnare larga attenzione al duo per la prima volta. Successivamente i Neptunes lavorano intensamente con Kelis, producendo il suo primo album \"Kaleidoscope\", e con Ol' Dirty Bastard per il disco \"Got your money\", dove Kelis partecipa; seguito dal successo di Mystikal \"Shake Ya Ass\" , ed al singolo di Diddy chiamato \"Diddy\". Kelis \u00e8 una dei tanti artisti che Hugo e Williams hanno aiutato a lanciare, cos\u00ec come i Clipse, Vanessa Marquez e Justin Timberlake nella sua carriera come solista. Hanno inoltre contribuito al rilancio di star dell'hip hop come Snoop Dogg, Ol' Dirty Bastard (ODB), Robin Thicke e Mystikal.\nNel 2001 i Neptunes giungono alla consacrazione anche nel mondo del pop con il brano di Britney Spears \"I'm a Slave 4 U\". L'anno successivo raggiungono la posizione #1 per la prima volta nelle classifiche USA con il singolo di Nelly \"Hot in Herre\". Nell'agosto del medesimo anno, The Neptunes sono nominati \"Producers of the Year\" sia ai \"Source Awards\" che ai \"Billboard Music Awards\". Nel 2003, pubblicano il loro primo album chiamato \"The Neptunes present... Clones\", che contiene brani e remix di artisti della Star Trak, e giunge in cima alla classifica Billboard 200.\nI Neptunes, nell'ambito dei Grammy Awards 2004, vincono due premi come \"Producer of the Year, Non-Classical\" e \"Best Pop Vocal Album\" per il lavoro con Justin Timberlake in \"Justified\". Raggiungono poi la loro prima #1 inglese con Nelly ed il brano \"Flap Your Wings\". Tra il 2004 e il 2005 il duo conquista la loro seconda e terza numero 1 nella Hot 100: \"Drop It Like It's Hot\" di Snoop Dogg e \"Hollaback Girl\" di Gwen Stefani.\nUn'indagine dell'agosto 2003 ha svelato che i Neptunes hanno prodotto quasi il 20% delle canzoni suonate nelle radio britanniche, questa percentuale sale incredibilmente al 43% nelle radio statunitensi: un dominio senza precedenti che sottolinea gli effetti che hanno ottenuto nella produzione musicale di questi anni.\nStile.\nIl suono dei Neptunes \u00e8 caratterizzato da un nudo funk elettronico. Assieme a Timbaland e Dr. Dre sono la forza trainante dietro alla maggior parte delle innovazioni musicali nell'hip hop dei tardi anni novanta e decennio successivo, come l'introduzione di bizzarri effetti sonori, melodie mediorientali, percussioni esotiche.\nPharrell ha poi portato il ruolo di beatmaker sotto i riflettori, cantando e successivamente rappando sui dischi e apparendo nei video musicali.\nDiscografia.\nAlbum in studio.\n2003 - \"The Neptunes present... Clones\"\nSingoli.\n2020 - \"Pomegranate\" "}
{"id": "571983", "revid": "33689", "url": "https://it.wikipedia.org/wiki?curid=571983", "title": "Tipologie di disoccupazione", "text": ""}
{"id": "571987", "revid": "838137", "url": "https://it.wikipedia.org/wiki?curid=571987", "title": "Associazione Calcio Monza Brianza 1912 2006-2007", "text": "Questa voce raccoglie le informazioni riguardanti l'Associazione Calcio Monza Brianza 1912 nelle competizioni ufficiali della stagione 2006-2007.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nPlay-off.\nSemifinale.\nIl Monza incontra nei play-off per un posto in serie B la squadra rivelazione del campionato, il Sassuolo, dove vi sono numerosi ex che hanno lasciato il segno nella stagione peggiore nella storia della societ\u00e0 brianzola, quella del fallimento. Un'avventura che si preannuncia molto difficile, soprattutto se si tiene conto dell'andamento altalenante della squadra che ha perso il campionato a causa di un disastroso periodo invernale. Nella stagione regolare gli emiliani si imposero con un netto 2-0 e la paura di ripetere nuovamente un passo falso \u00e8 tanta. L'attesa per la partita non \u00e8 molta e la citt\u00e0 non risponde all'appello per riempire gli spalti, che rimarranno con ampi spazi vuoti. La partita inizia con un perfetto equilibrio fino al 25' quando il Sassuolo passa in vantaggio con un rigore trasformato da Selva per atterramento in area di Masucci da parte di Barje. Vantaggio che rimarr\u00e0 tale fino al novantesimo e regala la vittoria alla squadra neroverde nella gara del Brianteo."}
{"id": "571988", "revid": "775372", "url": "https://it.wikipedia.org/wiki?curid=571988", "title": "Gay skinhead", "text": "Nei Paesi anglosassoni la definizione di gay skinhead identifica individui omosessuali che si riconoscono come appartenenti alla subcultura degli skinhead.\nIn Italia.\nIl fenomeno degli skinhead gay \u00e8 in gran parte nordeuropeo ed ha il massimo radicamento nel Regno Unito, con presenze in Germania e qualche altra nazione non mediterranea. Nel resto d'Europa e soprattutto in Italia esso \u00e8 invece presente soprattutto come fenomeno di moda nel vestiario, legato al feticismo dell'iper-virilit\u00e0 ostentata; in questo senso tende a confondersi con la sottocultura leather e a condividerne i luoghi d'incontro e socializzazione.\nForse anche per questo fatto, in Italia \u00e8 praticamente assente l'adozione di questo modo di vestire per esibire l'adozione alle ideologie dell'estrema destra.\nMotivazioni.\nAlcuni skinhead gay hanno un'attrazione sessuale (feticistica) per il modo di vestire dello skinhead. Altri hanno un'attrazione di tipo sadomasochista per la violenza. Altri ancora sono invece semplicemente attratti dall'esibizione di mascolinit\u00e0 dello skinhead, che nelle nazioni nordiche \u00e8 spesso di estrazione proletaria o sottoproletaria: si tratta quindi di una variante del feticismo per i giovani della classe lavoratrice, erotizzati in quanto tali e non tanto per il vestiario che indossano.\nCi\u00f2 che tutte queste persone hanno in comune \u00e8 da un lato il fatto di appartenere alla stessa subcultura, e quindi di vestirsi tutte in un certo modo, e dall'altro il fatto di essere attratte da persone del loro stesso sesso.\nSubcultura.\nUna parte non indifferente del mondo skinhead nordeuropeo \u00e8 caratterizzata da una virulenta omofobia, che ha dato luogo ad infiniti episodi di aggressione fisica, pestaggi, omicidi e attacchi incendiarii a luoghi d'incontro gay.\nDate queste premesse, \u00e8 facile comprendere come mai i \"gay skinhead\" siano una subcultura distinta e separata da quella degli skinhead in genere, con un insieme di regole uniche utilizzate solo nella loro comunit\u00e0, che mescola elementi della sottocultura gay con altre forme di espressione dello skinhead.\nGli skinhead gay non frequentano inoltre i luoghi di aggregazione usati dagli skinhead non-gay, ed organizzano incontri in residenze private, in bar gay e principalmente in eventi organizzati e dedicati ai \"gayskin\".\nDue le organizzazioni \"gay skinhead\" pi\u00f9 importanti:\nRapporti con altri Skinhead.\nLa maggior parte dei \"gay skinheads\" non fa parte del movimento neonazista dei Nazi Skinhead, anche perch\u00e9 quei movimenti condannano violentemente l'omosessualit\u00e0, rendendosi non di rado responsabili di aggressioni fisiche e violenze di altro genere ai danni delle persone LGBT. Nonostante questo esistono alcuni individui che feticizzano il Nazismo, le uniformi ed altri cimeli nazisti, ed altre che aderiscono a ideologie razziste e fasciste. Tuttavia, un gayskin pu\u00f2 anche essere un RASH, uno SHARP, un Trojan Skinhead, un Suedehead o uno Straight Edge.\nNelle arti.\nLa figura dello skinehad gay appare come feticcio sessuale in molti film pornografici gay, specialmente di produzione nordeuropea. Tuttavia questa figura appare anche nel campo artistico: ad esempio il regista Bruce LaBruce ha dedicato il suo fim di esordio, \"No Skin off My Ass\", all'ossessione erotica per lo skinhead gay. Anche il pittore canadese Attila Richard Lukacs ritrae nelle sue tele skinhead in situazioni erotiche e omoerotiche.\nLa moda si \u00e8 appropriata di alcuni modi di vestire di questa sottocultura, e citazioni ad essa sono apparse nelle sfilate di stilisti come Alexander McQueen o Jean-Paul Gaultier."}
{"id": "571989", "revid": "726373", "url": "https://it.wikipedia.org/wiki?curid=571989", "title": "Rochester (New York)", "text": "Rochester \u00e8 una citt\u00e0 degli Stati Uniti d'America, capoluogo della Contea di Monroe, nello stato di New York. L'area metropolitana di Rochester, a sud del Lago Ontario, \u00e8 la seconda pi\u00f9 vasta nello stato, dopo quella di New York. Conosciuta anche come \"The World's Image Centre\", lo era anche come \"The Flour City\", e pi\u00f9 recentemente come \"The Flower City\".\nRochester ha circa abitanti, che ne fanno la terza pi\u00f9 grande citt\u00e0 dello stato di New York. \u00c8 situata al centro di una pi\u00f9 vasta area metropolitana, che si estende oltre la Contea di Monroe includendo le Contee di Genesee, di Livingston, dell'Ontario, dell'Orleans e di Wayne. Questa area, che fa parte della regione di Western New York, contava una popolazione di abitanti nel censimento del 2000. Al 1\u00ba luglio del 2005, la popolazione, con un leggero incremento, arriva a abitanti.\nDei 19 luoghi negli Stati Uniti chiamati Rochester almeno 8 prendono il nome direttamente dalla Rochester di New York, queste citt\u00e0 sono state principalmente fondate da ex residenti. Questi includono la Rochester dell'Indiana; la Rochester del Texas; la Rochester dell'Iowa; la Rochester del Kentucky; la Rochester del Michigan; la Rochester del Minnesota; la Rochester del Nevada; e la Rochester dell'Ohio.\nStoria.\nL'8 novembre del 1803, 100 acri (ca. ) nel distretto della Western New York lungo il fiume Genesee furono comprati dal colonnello Nathaniel Rochester, dal sindaco Charles Carroll, e dal colonnello William Fitzhugh, tutti di Hagerstown (Maryland). Il sito fu scelto perch\u00e9 le tre cascate sul Genesee, offrivano un enorme potenziale di energia idrica. Iniziando nel 1811, e con una popolazione di 15 abitanti, i tre fondatori ispezionarono la terra e costruirono strade e quartieri. Nel 1817, i fratelli Brown ed altri proprietari terrieri misero insieme le loro terre con il distretto dei cento acri (Hundred Acre Tract) per formare il villaggio di Rochesterville.\nDal 1821, Rochesterville fu il capoluogo della Contea di Monroe. Nel 1823, Rochesterville \u00e8 costituita da acri e residenti, e il Villaggio di Rochesterville venne ad essere conosciuto come Rochester. Anche nel 1823, l'acquedotto dell'Erie Canal sul fiume Genesee fu completato, e l'Erie Canal dell'est fu aperto al fiume Hudson. Pi\u00f9 tardi, dopo l'avvento della ferrovia, la presenza del canale nel centro della citt\u00e0 divenne ingombrante, e fu deviato a sud di Rochester. Nel 1830, la popolazione di Rochester era di abitanti e nel 1834 venne a istituzionalizzarsi come citt\u00e0.\nRochester era notoriamente conosciuta come la prima giovane leonessa dell'Ovest (\"The Young Lion of the West\"), e in seguito come la citt\u00e0 della farina (\"Flour City\"). Nel 1838, Rochester divent\u00f2 la pi\u00f9 grande citt\u00e0 produttrice di farina degli Stati Uniti d'America. Raddoppiando la sua popolazione in solo dieci anni, Rochester divenne la prima \"boomtown\" dell'America.\nNel 1847, Frederick Douglass fond\u00f2 un giornale abolizionista, il \"North Star\" di Rochester. Douglass da schiavo divenne portavoce e scrittore antischiavista, guadagnando una cerchia di pi\u00f9 di lettori negli Stati Uniti, Europa e Caraibi. La stella del Nord (\"North Star\") serv\u00ec come un forum di discussione per le opinioni abolizioniste.\nAll'inizio del XX secolo, Rochester divenne un centro dell'industria del vestiario, particolarmente della moda per uomo. Essa fu sede di imprese come Bond Clothing Stores, Fashion Park Clothes, Hickey-Freeman, e Stein-Bloch &amp; Co.. Fu anche sede della compagnia dei pionieri dell'automobile Cunningham, prodotta dal costruttore di automobili James Cunningham &amp; Sons.\nLa popolazione raggiunse nel 1870, nel 1900, e nel 1920. Nel 1950 la popolazione ha raggiunto la soglia di abitanti, declinando a nel 2000.\nGrattacieli.\nAl febbraio del 2008, i dieci edifici pi\u00f9 alti della citt\u00e0 erano:\nAmministrazione.\nGemellaggi.\nRochester \u00e8 gemellata con le seguenti citt\u00e0:\nSport.\nNel 1951 la squadra locale dei Rochester Royals vinse il campionato professionistico di basket NBA. In seguito la franchigia si trasfer\u00ec prima a Cincinnati e poi a Sacramento e cambi\u00f2 il nome in Kings.\nInoltre, vi \u00e8 nato il pi\u00f9 grande artista marziale misto di tutti i tempi, Jon Jones"}
{"id": "571991", "revid": "1543377", "url": "https://it.wikipedia.org/wiki?curid=571991", "title": "Museo navale Ottorino Zibetti", "text": "Il Museo navale Ottorino Zibetti \u00e8 un Museo navale ad ingresso gratuito che sorge nel centro civico e culturale dell'ex convento quattrocentesco di San Bernardino, nelle vicinanze del centro storico di Caravaggio, in Lombardia.\nLa sua inaugurazione, alla presenza delle massime autorit\u00e0, risale al 5 novembre 1978, in seguito ad un prezioso lascito voluto dalla signora Giuseppina Bietti in memoria del coniuge scomparso Ottorino Zibetti, esperto modellista e collezionista navale.\nEsposizione.\nIl museo, costituito da un unico salone, ospita numerose riproduzioni di celebri velieri, cimeli storici, strumenti nautici, bussole, cannocchiali, attrezzi navali, fossili marini, conchiglie rare, medaglie, e una biblioteca del mare.\nIl materiale esposto \u00e8 ordinato per affinit\u00e0 tematica, in modo da seguire un percorso didattico chiaro e comprensibile.\nI cimeli pi\u00f9 importanti custoditi nel museo comprendono:\nIl museo presenta inoltre innumerevoli bozzelli originali, uno scafandro di rame e bronzo risalente al 1890 ed un modello di motoscafo da competizione.\nIl Museo oggi.\nNumerose donazioni da altri privati cittadini o istituzioni pubbliche hanno arricchito, con il passare degli anni, il nucleo originario del museo (costituito unicamente dal lascito del signor Zibetti), rendendone necessario un ampliamento. I numerosi lasciti, tutti relativi alla modellistica navale, includono un modellino della nave scuola \"Amerigo Vespucci\", un modello di \"sciabecco alla polacca\", una \"lucia\" (imbarcazione caratteristica del Lario), un modello di fregata spagnola e modelli di sommergibili e rimorchiatori in uso presso la marina tedesca ed olandese.\nIl museo navale \u00e8 sovente meta di visite guidate da parte di scolaresche, comitive, gruppi, associazioni culturali e singoli visitatori; in collaborazione con alcune associazioni locali ed enti culturali, esso cura periodicamente l'allestimento di mostre di modellismo.\nSono infine esposte due anfore vinarie romane del I secolo provenienti da Aquileia, dono del Duca d'Aosta, comandante della III Armata, al tenente generale Giuseppe Zibetti, padre dell'ingegner Ottorino al quale \u00e8 intitolato il museo.\nRaggiungere il museo.\nIl museo \u00e8 facilmente raggiungibile a piedi dalla stazione di Caravaggio, procedendo in direzione del centro storico della citt\u00e0 per circa 200 metri, e seguendo le indicazioni per il centro civico San Bernardino."}
{"id": "571994", "revid": "1632387", "url": "https://it.wikipedia.org/wiki?curid=571994", "title": "CSS (gruppo musicale)", "text": "Le CSS, acronimo di Cansei de Ser Sexy (in portoghese \"Stanca di essere sexy\"), sono un gruppo musicale brasiliano di San Paolo. Il loro nome proviene da un'intervista di Beyonc\u00e9 in cui la cantante si \u00e8 dichiarata \u00abstanca di essere sexy\u00bb; le componenti della band hanno trovato la cosa bizzarra e paradossale e, tradotta in portoghese, hanno scelto la frase come nome per il gruppo.\nCome gi\u00e0 in passato gli Arctic Monkeys, anche le CSS sono diventate famose grazie ad Internet tramite l'uso del portale MySpace. La band unisce influenze electro ed indie rock con altre tipologie di arte, come \"design\", cinema e moda; cantano in inglese ed in portoghese.\nAttualmente sono sotto contratto con la Sub Pop, etichetta indipendente di Seattle."}
{"id": "571995", "revid": "78273", "url": "https://it.wikipedia.org/wiki?curid=571995", "title": "Museo navale di Caravaggio", "text": ""}
{"id": "571996", "revid": "78273", "url": "https://it.wikipedia.org/wiki?curid=571996", "title": "Museo Navale di Caravaggio", "text": ""}
{"id": "571998", "revid": "78273", "url": "https://it.wikipedia.org/wiki?curid=571998", "title": "Museo Navale Ottorino Zibetti di Caravaggio", "text": ""}
{"id": "571999", "revid": "78273", "url": "https://it.wikipedia.org/wiki?curid=571999", "title": "Museo Navale &quot;Ottorino Zibetti&quot; di Caravaggio", "text": ""}
{"id": "572000", "revid": "78273", "url": "https://it.wikipedia.org/wiki?curid=572000", "title": "Museo navale &quot;Ottorino Zibetti&quot; di Caravaggio", "text": ""}
{"id": "572002", "revid": "21079", "url": "https://it.wikipedia.org/wiki?curid=572002", "title": "Intervallo aperto", "text": ""}
{"id": "572005", "revid": "21079", "url": "https://it.wikipedia.org/wiki?curid=572005", "title": "Intervallo chiuso", "text": ""}
{"id": "572009", "revid": "72396", "url": "https://it.wikipedia.org/wiki?curid=572009", "title": "Paolo Nespoli", "text": "Biografia.\nCresciuto a Verano Brianza, si diploma nel 1977 al Liceo Scientifico Frisi di Desio, poi divenuto Liceo Ettore Majorana.\nNel 1977 entra nella Scuola Militare di Paracadutismo di Pisa, dove ottiene la qualifica di sottufficiale istruttore di paracadutismo. Nel 1980 fa il suo ingresso nelle Forze speciali italiane, ottenendo la qualifica di incursore paracadutista presso l'allora 9\u00ba Battaglione d'assalto paracadutisti \"Col Moschin\". Viene inviato in Libano nella Forza Multinazionale di Pace, dal 1982 al 1984. Col grado di maggiore, \u00e8 un ufficiale della riserva dell'Esercito Italiano.\nOttiene a New York un Bachelor of Science in \"Aerospace Engineering\" nel 1988 e un Master of Science in \"Aeronautics and Astronautics\" nel 1989 presso il Politecnico della New York University. Nel 1990 consegue la laurea in Ingegneria meccanica presso l'Universit\u00e0 degli Studi di Firenze.\nL'esperienza aerospaziale.\nNel 1991 viene assunto dall'ESA.\nIl 23 ottobre 2007 parte con lo Space Shuttle \"Discovery\", STS-120, in qualit\u00e0 di specialista di missione (missione \"Esperia\" per l'ESA). Durante la missione si occupa del coordinamento delle attivit\u00e0 extraveicolari (cosiddette \u00abpasseggiate nello spazio\u00bb) relative all'assemblaggio del Node 2, o Harmony, nuovo componente multi-funzionale della Stazione Spaziale Internazionale prodotto da industrie italiane. Durante la missione, svolta con successo nonostante le complessit\u00e0 e i numerosi imprevisti, l'astronauta ha avuto modo di parlare, oltre che con alcune scuole italiane, anche con il Presidente della Repubblica Italiana Napolitano.\nIl 15 dicembre 2010 torna sulla Stazione Spaziale Internazionale con la Sojuz TMA-20 per la missione MagISStra dell'ASE, l'ente spaziale europeo, come ingegnere di volo. Dopo 157 giorni trascorsi a bordo della Stazione Spaziale Internazionale, il 23 maggio 2011 alle 4:27 ora italiana rientra sulla Terra a bordo della Sojuz, insieme al russo Dmitri Kondratyev e alla statunitense Catherine Coleman, atterrando nelle steppe del Kazakistan e concludendo con successo l'Expedition 27.\nIl 26 giugno 2015 \u00e8 assegnato all'equipaggio di Expedition 52/53 insieme al cosmonauta F\u00ebdor Jur\u010dichin e all'astronauta NASA Jack Fischer. I tre vengono ingaggiati anche come equipaggio di riserva per l'Expedition 50/51.\nIl 28 ottobre 2016 il comandante F\u00ebdor Jur\u010dichin e l'ingegnere di volo Jack Fischer sono sostituiti dal cosmonauta Sergej Rjazanskij e dall'astronauta NASA Randolph Bresnik a causa della decisione di Roscosmos di ridurre i propri cosmonauti presenti sulla ISS.\nIl 28 luglio 2017 Paolo Nespoli torna nello spazio per la terza volta, partendo da Bajkonur alle 17.41, ora italiana, a bordo della Sojuz MS-05 alla volta della Stazione Spaziale Internazionale. Alle 23.54, ora italiana, la capsula Sojuz attracca e infine all'1.57, ora italiana, Nespoli fa il suo ingresso nella stazione. Il 14 dicembre 2017 alle 9.27, ora italiana, dopo 139 giorni sulla ISS Nespoli atterra a bordo della Sojuz MS-05 nella steppa del Kazakistan, la citt\u00e0 pi\u00f9 vicina al sito d'atterraggio \u00e8 Dzhezkazgan.\nIn totale, nelle tre missioni del 2007, del 2010-2011 e del 2017 Paolo Nespoli \u00e8 rimasto nello spazio per 313 giorni, 2 ore e 36 minuti.\nVita privata.\n\u00c8 sposato con Alexandra Ryabova, di origine russa, da cui ha avuto due figli.\nDurante la propria missione in Libano nei primi anni 1980, conobbe la scrittrice Oriana Fallaci che, a missione conclusa, lo esort\u00f2 a perseguire il suo sogno di diventare un astronauta, nonostante Nespoli a 27 anni non fosse laureato e non conoscesse l'inglese.\nDopo aver perduto il padre nel 2007, ha subito il lutto della perdita della madre mentre si trovava a bordo della Stazione Spaziale Internazionale, il 2 maggio 2011. Durante i funerali, avvenuti nel primo pomeriggio del 4 maggio, nel momento di un transito della ISS sull'Italia \u00e8 stato osservato un minuto di silenzio e di sospensione delle attivit\u00e0 di bordo.\nNel 2021 rivela di essere affetto da un linfoma B cerebrale, efficacemente trattato, che lo costringe per\u00f2 ad abbandonare la carriera di astronauta.\nPresenza nella cultura di massa.\nPaolo Nespoli ha scritto un libro, edito da Mondadori, \"Dall'alto i problemi sembrano pi\u00f9 piccoli\", in cui racconta la sua esperienza nello spazio e le lezioni di vita che ne ha ricavato. Il libro \u00e8 stato presentato il 13 ottobre 2012 in una conferenza stampa a Milano.\nL'astronauta ha inoltre ispirato alla scrittrice fiorentina Oriana Fallaci il personaggio di Angelo, protagonista del romanzo \"Insciallah\".\nNel 2010 \u00e8 stato protagonista con Topolino nella storia a fumetti \"Topolino, Paolo Nexp e l'orbita del domani\" pubblicata in due tempi sui numeri 2872 e 2873.\n\u00c8 titolare del nominativo di stazione di radioamatore IZ0JPA con il quale ha effettuato molti collegamenti con scuole italiane a bordo della Stazione Spaziale Internazionale (ISS) sulla frequenza VHF di 145,8\u00a0MHz in FM.\nIl 21 gennaio 2011, in occasione del novantesimo compleanno dello scrittore italiano Eugenio Corti, Paolo Nespoli ha inviato dallo spazio una sua foto che lo ritrae all'interno della Stazione Spaziale Internazionale con in mano un biglietto di auguri di buon compleanno per lo scrittore.\nNel maggio dello stesso anno, in conclusione della missione \"MagISStra\", ha indossato la maglia dell'Inter, club di cui \u00e8 tifoso.\nNel 2017 Nespoli \u00e8 stato anche protagonista insieme a Rat-Man della storia a fumetti C'\u00e8 spazio per tutti realizzata da Leo Ortolani in collaborazione con le agenzie spaziali italiana ed europea.\nIl docu-film \"Expedition\".\n\"Expedition\" \u00e8 un docu-film prodotto da Omnia Gold Studios Production e diretto da Alessandra Bonavina. \u00c8 stato realizzato con il sostegno e patrocinio di ASI ed ESA, in collaborazione con NASA e RKA.\nNel documentario viene seguito passo dopo passo l'addestramento di Nespoli per la missione spaziale Expedition 52/53 (missione VITA). Viene mostrato tutto ci\u00f2 che avviene prima del lancio: i durissimi addestramenti, gli esperimenti, le simulazioni di situazioni catastrofiche e l'aspetto tecnologico della missione.\nIl documentario \u00e8 stato presentato alla 74\u00aa Mostra internazionale d'arte cinematografica di Venezia, durante la quale Nespoli si \u00e8 collegato in diretta dall'ISS.\nIl 16 dicembre 2017, il documentario ha ricevuto il \"premio Spazio Cinema.\"\nRiconoscimenti.\nGli \u00e8 stato dedicato un asteroide, 12405 Nespoli.\nNel 2015 gli \u00e8 stato conferito presso la Camera dei Deputati il Premio America della Fondazione Italia USA.\nNel 2018 gli \u00e8 stato conferito il \u201cPremio Scienza Giovani\u201d dalla Societ\u00e0 Italiana della Scienza e della Ingegneria (SIdSI) presso i Laboratori Nazionali del Gran Sasso dell'Istituto nazionale di fisica nucleare durante la giornata di approfondimento scientifico \"La mobilit\u00e0 del futuro\".\nSocio onorario e componente del \"Comitato Scientifico\" della (SIdSI).\nIl 21 giugno 2019 gli \u00e8 stata conferita la Laurea Magistrale ad honorem in Ingegneria Aerospaziale presso il Politecnico di Torino.\nCuriosit\u00e0.\nDurante la missione Expedition 53, Paolo Nespoli ha dato vita a una vera e propria serata pizza insieme agli altri astronauti a bordo della Stazione Spaziale Internazionale."}
{"id": "572011", "revid": "4327", "url": "https://it.wikipedia.org/wiki?curid=572011", "title": "Palude di Colfiorito", "text": ""}
{"id": "572015", "revid": "729019", "url": "https://it.wikipedia.org/wiki?curid=572015", "title": "Carcinoide", "text": "Il termine carcinoide venne storicamente coniato dallo scienziato tedesco Siegfried Oberndorfer nel 1907 (\"des Karzinoide des Dundarms\" sulla rivista \"Virchow Archiv\") per definire una serie di tumori dell'intestino di minore aggressivit\u00e0 clinica rispetto ai gi\u00e0 noti carcinomi. \nIl termine \u00e8 attualmente stato sostituito nella classificazione WHO dal termine tumore neuroendocrino anche se viene ancora utilizzato nella classificazione WHO dei tumori neuroendocrini del polmone e del timo.\nAnche se impropriamente secondo i moderni criteri classificativi, il nome carcinoide viene spesso usato come sinonimo di tumore neuroendocrino. \nI tumori neuroendocrini sono neoplasie a vario grado di differenziazione che originano dalle cellule del sistema neuroendocrino diffuso.\nSono delle neoplasie alquanto variabili nella storia naturale; alcuni istotipi hanno un accrescimento molto lento e silente dal punto di vista sintomatologico sino ad uno stadio avanzato, altri progrediscono pi\u00f9 rapidamente dando subito una sintomatologia.\nAlcune forme avanzate sono associate in presenza di metastasi epatiche diffuse alla sindrome da carcinoide, mentre i carcinoidi del distretto toracico possono associarsi a sindrome da carcinoide anche in assenza di metastasi epatiche, in quanto questi, non drenando nel circolo portale, non subiscono il metabolismo di primo passaggio. L'associazione con una sindrome clinica da ipersecrezione si ha complessivamente nel 30% dei casi. \nIn assenza di sindrome da ipersecrezione la prima sintomatologia di presentazione \u00e8 in genere conseguenza di fenomeni di ostruzione del tubo gastroenterico, causata da una intensa reazione desmoplastica, o delle vie bronchiali. \nLa sindrome da carcinoide tipica si caratterizza per i classici sintomi della diarrea e dell'eritema, arrossamento del volto e della regione sovratoracica dovuto a liberazione di alcuni prodotti di secrezione da parte del carcinoide.\nLa diagnosi si basa su indagini biochimiche specifiche (marcatori neuroendocrini) e specifiche tecniche di immagine. Analogamente sono possibili specifiche strategie terapeutiche."}
{"id": "572016", "revid": "27723", "url": "https://it.wikipedia.org/wiki?curid=572016", "title": "Pasife (astronomia)", "text": ""}
{"id": "572018", "revid": "110157", "url": "https://it.wikipedia.org/wiki?curid=572018", "title": "Un nome da torero", "text": "Un nome da torero (tit. orig. \"Nombre de torero\") \u00e8 un romanzo noir scritto nel 1994 da Luis Sep\u00falveda.\n\"Un nome da torero\" \u00e8 il romanzo cui Sep\u00falveda confessa di sentirsi pi\u00f9 sentimentalmente legato per via del protagonista, \n\u00c8 stato finalista del premio letterario Hammett 1995.\nTrama.\nIn una Berlino ormai liberata dal Muro, un ex guerrigliero cileno che porta il nome di un famoso torero, Juan Belmonte, viene incaricato di recuperare il tesoro della Collezione della Mezzaluna Errante, trafugato in un Cile tornato da poco alla democrazia. Belmonte accetta l'incarico, spinto anche dallo struggente desiderio di ritrovare la donna che ama.\nMa c'\u00e8 anche qualcun altro interessato a quelle monete: un ufficiale dei servizi segreti della Germania Est, spietato e pericoloso. Comincia cos\u00ec per l'ignaro Belmonte un duro inseguimento, che dall'Europa lo porter\u00e0 fino alla Terra del Fuoco."}
{"id": "572022", "revid": "767487", "url": "https://it.wikipedia.org/wiki?curid=572022", "title": "Angel Witch", "text": "Gli Angel Witch sono un gruppo heavy metal inglese fondato nel 1977.\nStoria del gruppo.\nDa Lucifer ad Angel Witch.\nGli Angel Witch sono un gruppo Heavy Metal inglese, si formano a Birmingham in Inghilterra nel 1977. La band si forma inizialmente sotto il nome di Lucifer, composta dal chitarrista e cantante Kevin Heybourne, il chitarrista Rob Downing, il batterista Steve Jones e il bassista Barry Clements. Steve Jones lascia i Lucifer e si unisce a Bruce Dickinson nella formazione degli Speed. Il resto di Lucifer diventa gli Angel Witch, con le eccezioni di Barry, sostituito da Kevin Riddles, e Steve Jones, sostituito da Dave Hogg. L'anno seguente Rob Downing lascia la band. La band appare al Friday Rock Show nel 1978.\nLa prima canzone degli Angel Witch ad ottenere il successo \u00e8 'Baphomet', che viene inclusa nella celebre compilation \"Metal for Muthas I\". Questa canzone conferma alla band una certa notoriet\u00e0, tanto che la stessa EMI offre un contratto al giovane gruppo inglese. Gli Angel Witch suonano all'Heavy Metal Mayhem Barn insieme a Saxon, Mot\u00f6rhead, Girlschool, Vardis e Mythra. Nei primi mesi del 1980 esce il primo singolo \"Sweet Danger\", che per\u00f2 si rivela un flop commerciale, restando nelle classifiche inglesi per una sola settimana e spingendo cos\u00ec la EMI a rescindere il contratto.\nIl primo album e lo scioglimento.\nNel 1980, la Bronze Records mette sotto contratto la band e ben presto comincia a registrare e pubblicare il loro album di debutto, l'omonimo 'Angel Witch'. Questo album \u00e8 considerato uno dei pi\u00f9 importanti della NWOBHM ma, dopo la sua uscita, la struttura della band comincia a cadere a pezzi. Nel 1981 Dave Hogg lascia la band e viene rimpiazzato da Dave Dufort. Questa line-up registra solo un EP, intitolato \"Loser\". Artisticamente un successo, tutt'oggi viene considerato uno dei lavori pi\u00f9 rappresentativi del movimento New Wave of British Heavy Metal. Nonostante l'accoglienza positiva riservata dal mercato e dalla critica al loro primo disco, il gruppo comincia presto a rompersi. Riddles ed Dufort lasciano la band per formare i Tytan e, dopo diversi tentativi falliti da parte di Heybourne di continuare con altri musicisti, anche quest'ultimo abbandona la band per unirsi ad un altro gruppo, i Deep Machine.\nNel 1982 gli Angel Witch vengono resuscitati dallo stesso Heybourne, che porta con s\u00e9 il cantante Roger Mardsen ed il batterista Ricky Bruce dai Deep Machine e chiama Jerry Cunningham a suonare il basso. Questa nuova formazione dura molto poco, in quanto lo stile vocale di Mardsen mal si addice al suono degli Angel Witch. Dopo poco tempo, il cantante \u00e8 estromesso dalla band ed Heybourne torna a ricoprire il ruolo del cantante. Gli Angel Witch decidono di tornare ad un trio formato da Kevin Heybourne (chitarra e voce), Jerry Cunningham (basso) e Ricky Bruce (batteria). Questa line-up registra un album live chiamato \"'82 Revisited - Live At The Anglia East Rock Festival Mildenhall\" con Kevin Heybourne alla voce in tutto, che uscir\u00e0 nel 1997.\nRitorno e nuovo scioglimento.\nNel 1983 la band si scioglie temporaneamente quando Heybourne si unisce ai Blind Fury, ma gi\u00e0 nel 1984 il progetto Angel Witch viene ripristinato, con Peter Gordelier al basso, Dave Tattum alla voce e Dave Hogg ancora una volta alla batteria. Questa formazione riesce a registrare il secondo album della band, \"Screamin' N' Bleedin\". Ancora una volta, l'instabilit\u00e0 della band non tarda a manifestarsi: prima della registrazione del terzo album \"Frontal Assault\" datato 1986, Dave Hogg abbandona la band con grande disappunto dei fan e viene rimpiazzato da Spencer Hoffman. Quello stesso anno anche Dave Tattum lascia il gruppo e per qualche anno gli Angel Witch rimangono in tre, facendo qualche sporadica esibizione dal vivo.\nNel 1989 vanno in tourn\u00e9e in California, aggiungendo Grant Dennison alla chitarra ritmica. Registrano un disco dal vivo in tour chiamato \"Live\" su Metal Blade Records. Giunto alla conclusione che il gruppo avrebbe avuto maggiori probabilit\u00e0 di successo oltre oceano, Heybourne decide di trasferire gli Angel Witch negli Stati Uniti. Gli altri membri della band non hanno per\u00f2 modo di seguirlo, avendo questi gi\u00e0 delle vite stabili in patria. Viene dunque a generarsi un'incarnazione americana della band, con Jon Torres dei Laaz Rockit al basso, il batterista Tom Hunting degli Exodus ed il chitarrista Doug Piercy degli Heathen. Questa formazione si dimostra pi\u00f9 solida delle precedenti ed il gruppo organizza in breve tempo diversi concerti negli Stati Uniti. Risulta per\u00f2 che Heybourne ha dei problemi con l'ufficio immigrazione locale, venendo arrestato il giorno prima del primo concerto del gruppo e fatto tornare di corsa in Inghilterra. Senza la guida di Heybourne, la band si scioglie.\nIl nuovo ritorno.\nNel 2000 Jon Torres ritorna negli Stati Uniti e Kevin Heybourne mette su un'altra formazione con Keith Herzberg, Richie Wicks, e Scott Higham registrando il live \"2000: \"Live at the LA2\"\" ed inoltre suona al Wacken Festival nell'estate delo stesso anno.\nNel dicembre del 2002, Kevin Heybourne e Jon Torres si riuniscono a Londra decisi a riformare gli Angel Witch, torna il batterista Tom Hunting (Exodus) e reclutano il chitarrista Lee Altus ex (Heathen, Die Krupp), poco dopo Tom Hunting deve tornare con gli Exodus e al suo posto viene reclutato Darren Minter di Heathen. La nuova formazione comprende Kevin Heybourne (chitarra e voce), Jon Torres (basso e cori), Darren Minter dei Pagan (chitarra ritmica e cori) e Lee Altus (batteria).\nNel 2011 gli Angel Witch entrano in studio per registrare il loro quarto album in studio, dal titolo \"As Above, So Below\". \u00c8 stato registrato con Kevin Heybourne alla chitarra e voce, Will Palmer al basso, Bill Steer alla chitarra, e Andrew Prestidge alla batteria. Sono anche tornati a suonare dal vivo al Bloodstock Open Air nel 2011.\nJon Torres un tempo bassista degli Angel Witch \u00e8 morto il 3 settembre, del 2013 di un'insufficienza cardiaca riportata. Aveva 51 anni."}
{"id": "572054", "revid": "767487", "url": "https://it.wikipedia.org/wiki?curid=572054", "title": "Senarclens", "text": "Senarclens (toponimo francese) \u00e8 un comune svizzero di 459 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "572055", "revid": "26891", "url": "https://it.wikipedia.org/wiki?curid=572055", "title": "MIM-78 Chaparral", "text": ""}
{"id": "572056", "revid": "712828", "url": "https://it.wikipedia.org/wiki?curid=572056", "title": "Jiaozi (personaggio)", "text": ""}
{"id": "572058", "revid": "767487", "url": "https://it.wikipedia.org/wiki?curid=572058", "title": "Bowfinger", "text": "Bowfinger \u00e8 un film del 1999 diretto da Frank Oz. La sceneggiatura \u00e8 di Steve Martin, che recita anche nel ruolo di protagonista.\nTrama.\nIl produttore cinematografico Bobby Bowfinger desidera ardentemente fare un film, cosa per cui ha risparmiato una vita intera.\nAdesso che ha una sceneggiatura scritta da un contabile, un operatore, l'accesso al materiale per girare e alcuni attori che non vedono l'ora di recitare pu\u00f2 realizzare il suo sogno, ma ha bisogno di una casa produttrice per cominciare a girare il film.\nRiesce a strappare una promessa a un produttore esecutivo che distribuir\u00e0 il film solo a condizione che ci sia nel cast Kit Ramsey. Ramsey rifiuta l'offerta, cos\u00ec Bowfinger decide di girare le scene con Ramsey senza che lui ne sia al corrente. Gli attori, a cui \u00e8 stato detto che il metodo di lavoro di Ramsey era quello di non avere contatti con i coprotagonisti al di fuori del set, incontrano Ramsey in luoghi pubblici e recitano le loro parti, mentre delle telecamere nascoste riprendono le confuse e spaventate reazioni dell'ignaro attore.\nIl lavoro continua senza inconvenienti. Ramsey finisce col recitare senza saperlo nel film. In questo modo, Ramsey (che \u00e8 un membro dell'organizzazione \"MindHead\", che studia i poteri della mente) interpreta male i dialoghi del film di fantascienza a cui, ignaro, sta prendendo parte e crede di essere perseguitato dagli alieni; ci\u00f2 danneggia il suo gi\u00e0 precario stato mentale. A questo punto, pensa bene di nascondersi per non impazzire.\nBowfinger, non riuscendo pi\u00f9 a rintracciare Ramsey, ricorre a una persona a lui molto somigliante di nome Jiff, parte recitata ancora dallo stesso Murphy. Jiff \u00e8 gentile, amabile ma un po' tonto. Dopo alcune scene girate con questa controfigura si scopre che Jiff \u00e8 il fratello di Kit. Bowfinger allora lo usa per trovare Kit e girare la scena conclusiva del film.\nTutto ci\u00f2 di cui ha ora bisogno Bowfinger \u00e8 girare la scena finale, all'interno di un osservatorio astronomico. Ma proprio verso la fine delle riprese, arrivano degli ufficiali della MindHead, che hanno scoperto che gli alieni di Kit non sono solo frutto della sua mente malata. A questo punto la produzione viene cancellata. Tutto fa sembrare che Bowfinger non avr\u00e0 il suo film. Ma la fortuna \u00e8 dalla sua parte: l'operatore ha filmato alcune scene di Ramsey fuori dal set in caso ci fosse qualcosa di utilizzabile nel film; tra le altre scene che ha ripreso c'\u00e8 Ramsey che si mette un sacchetto di carta in testa e si mostra con le parti basse scoperte alle cheerleader dei L.A. Lakers. Il filmato viene mostrato alla MindHead e, lasciando loro credere che senza l'assenso di Ramsey al film le scene verranno rese pubbliche, viene concesso a Bowfinger di girare le ultime scene, impedendo cos\u00ec che la carriera dell'attore venga rovinata da queste immagini poco edificanti. Bowfinger riesce finalmente a vedere la prima del suo film, che si rivela tutt'altro che un fallimento.\nSull'onda del successo, Bowfinger riceve un'offerta da Taiwan per dirigere un film sulle arti marziali e si porter\u00e0 dietro l'intero cast e il fratello di Kit Ramsey come protagonista."}
{"id": "572065", "revid": "1745361", "url": "https://it.wikipedia.org/wiki?curid=572065", "title": "Agni (divinit\u00e0)", "text": "Agni (sanscrito \u0905\u0917\u094d\u0928\u093f) \u00e8 la divinit\u00e0 vedica del fuoco, figlio del cielo e della terra (rispettivamente Dyaus e Prthivi). Rappresenta le forze della luce ed \u00e8 il signore del luogo della cremazione e del fuoco della foresta; suo \u00e8 il \"calore\" generato nelle pratiche yoga.\nIl culto.\nLa sua principale manifestazione \u00e8 \"il fuoco che brucia sull'altare dei sacrifici\"; brucia i demoni che minacciano di distruggere tali sacrifici ed \u00e8 un mediatore tra gli dei e gli umani da cui i sacerdoti comprendono molto sulla vita dell'aldil\u00e0. In questa divinit\u00e0 persiste anche la concezione di \"fuoco universale\" che nell'uomo si individua nel calore della digestione (infatti, secondo l'Ayurveda, \"Agni\" \u00e8 il fuoco vitale, che anima tutti i processi biologici, e rappresenta il metabolismo digestivo) e nel moto animico della collera e del \"bruciante pensiero\".\nAgni si pu\u00f2 manifestare sotto tre forme: Davagni, Vadavagni e Jatharagni (o Vrika).\nAd Agni \u00e8 legato il numero 7; difatti, 7 sono le madri, le sorelle ed i raggi da cui \u00e8 circondato; egli ha i tratti di divinit\u00e0 acquatica, difatti \u00e8 chiamato \"colui che si veste del mare\" e \"colui che vivifica il seme nell'acqua\".\n\u00c8 raffigurato in forma di uomo rosso con due teste, quattro braccia e tre gambe, occhi scuri e fiamme che gli fuoriescono dalla bocca, sempre a cavallo di un ariete (infatti, da Agni deriva il segno zodiacale dell'Ariete, che \u00e8 appunto un segno di fuoco). Nelle mani sorregge gli strumenti per ravvivare il fuoco, e il cucchiaio dei sacrifici.\nSecondo altre rappresentazioni, il suo aspetto \u00e8 caratterizzato da sette lingue e capelli di fuoco oppure da un corpo dorato, denti possenti, mille corna e mille occhi.\nI nomi di Agni.\nCome per tutti gli dei ind\u00f9, anche Agni era conosciuto con vari nomi, tra cui:"}
{"id": "572067", "revid": "767487", "url": "https://it.wikipedia.org/wiki?curid=572067", "title": "Nicole Hohloch", "text": "Biografia.\nRappresent\u00f2 la Germania all'Eurovision Song Contest 1982, vincendo con la canzone \"Ein bi\u00dfchen Frieden\" (\"Un po' di pace\") scritta da Bernd Meinunger e la cui musica fu composta da Ralph Siegel. Quando riesegu\u00ec la canzone al termine della votazione, cant\u00f2 parte del suo brano in inglese, francese, olandese e spagnolo, oltre al tedesco. La versione inglese di questa canzone \"A Little Peace\" arriv\u00f2 al 500\u00ba posto della hit parade britannica dei singoli. Vennero pubblicate anche le versioni francese (\"La Paix sur Terre\"), olandese (\"Een beetje vrede\"), spagnola (\"Un poco de paz\"), danese (\"En smule fred\"), italiana (\"Un po' di pace\") e russa (\"Nyemnogo mira\").\nNicole \u00e8 tuttora una delle cantanti pi\u00f9 note e apprezzate in Germania, Austria e Svizzera."}
{"id": "572068", "revid": "729019", "url": "https://it.wikipedia.org/wiki?curid=572068", "title": "MGM-134 Midgetman", "text": "Il programma Midgetman, lanciato negli anni ottanta del XX secolo dagli USA, verteva su un missile balistico intercontinentale (ICBM) leggero, installato su lanciatore mobile corazzato e ruotato. Similmente ad altri programmi militari statunitensi questo missile balistico mobile \u00e8 stato cancellato dalla fase di sviluppo dopo la fine della Guerra fredda. Avrebbe avuto una gittata di oltre 10\u00a0000\u00a0km, ed era armato con una singola testata nucleare all'idrogeno, a rientro indipendente.\nStoria del progetto.\nVerso la prima met\u00e0 degli anni ottanta l'U.S. Air Force emise un requisito relativo a un piccolo ICBM trasportabile e lanciabile da veicoli stradali. Negli Stati Uniti si incominciava a temere che i missili balistici intercontinentali posizionati nei silo fissi fossero intrinsecamente vulnerabili agli attacchi a sorpresa, a causa della crescente precisione dei missili lanciati dai sommergibili nucleari lanciamissili (SSBN) sovietici. Inoltre esisteva la crescente minaccia che l'Unione Sovietica potesse lanciare un primo attacco (First Strike) utilizzando un gran numero di missili lanciati dai sommergibili, posizionati al largo della costa occidentale degli USA, o nelle acque del Mare del Nord. Tale attacco avrebbe distrutto la maggior parte delle forze strategiche americane prima che potessero essere utilizzate. Disponendo di un missile balistico mobile, che non poteva facilmente essere preso di mira dalle forze strategiche sovietiche, si sarebbe salvaguardata la componente terrestre strategica americana. Inoltre lo sviluppo di tale missile rappresentava la risposta allo schieramento dei missili balistici sovietici mobili SS-24 (lanciabile da carri ferroviari) o SS-25 (lanciabile da veicoli stradali).\nLa Commissione \"Scowcroft\" inizi\u00f2 i lavori di definizione del nuovo missile nel 1984, terminandoli nei primi mesi del 1986, quando raccomand\u00f2 lo sviluppo di un nuovo missile leggero dotato di un singolo veicolo di rientro. Il presidente Ronald Reagan autorizz\u00f2 la Martin Marietta a sviluppare il nuovo SICBM (Small Intercontinental Ballistic Missile) nel dicembre dello stesso anno. Il missile fu ufficialmente designato XMGM-134A, ed ufficiosamente Midgetman.\nAll'inizio del 1987 il programma SICBM era riservato a un missile con configurazione tipo-MX (LGM-118 Peacekeeper) a tre stadi a combustibile solido, dotato di Post-Boost Control System alimentabile da combustibile liquido conservato per tale scopo. Il previsto peso al lancio iniziale di 30\u00a0000-33\u00a0000 lb venne abbandonato a favore di un veicolo leggermente pi\u00f9 lungo, pesante circa 37\u00a0000\u00a0lb, in cui gli stadi principali avrebbero dovuto essere costruiti in grafite per ridurre il peso. La prima fase del contratto di sviluppo assegn\u00f2 la costruzione del primo stadio alla Morton Thiokol, mentre l'Aerojet ebbe la responsabilit\u00e0 del secondo, e la Hercules del terzo. La contraente generale del programma sarebbe stata la Martin Marietta, mentre la Boeing ricevette il contratto relativo allo sviluppo veicolo di lancio HML (Hardened Mobile Launcher).\nPer motivi di standardizzazione venne adottata la testata termonucleare W87-1 da 475 chilotoni, utilizzata anche sul missile LGM-118 nella versione standard W87.\nFurono previsti in totale 16 lanci di prova, ma dopo i primi due lanci sperimentali nessuno dei successivi quattordici ebbe luogo.\nA causa della fine della guerra fredda, cos\u00ec come tanti altri nuovi programmi relativi ad armi nucleari degli Stati Uniti, lo sviluppo del missile SICBM fu sospeso dal Presidente George H. W. Bush nel settembre 1991, dopo la firma del trattato START-1 con l'Unione Sovietica, avvenuta il 31 luglio dello stesso anno e definitivamente cancellato nel gennaio del 1992.\nTecnica.\nIl design dell'XMGM-134A verteva su un missile a tre stadi a propellente solido, lanciabile con sistema a freddo, in cui veniva utilizzata la pressione del gas per espellere il missile dal contenitore di lancio. Il primo stadio si accendeva solamente quando il missile era completamente fuori dal contenitore. Il missile era dotato di un'autonomia di circa 11\u00a0000 chilometri (6\u00a0800 miglia). La testata comprendeva un singolo veicolo di rientro Mk 21 dotato di testata termonucleare W87-1, pesante 500\u00a0kg, e della potenza di 475 kiloton. Il sistema di guida inerziale del missile garantiva una precisione CEP di circa 90 m.\nIl prototipo del veicolo mobile HML (Hard Mobile Launcher), prodotto dalla Boeing (in team con Goodyear e Loral Corporation), si componeva di un trattore a quattro assi e otto ruote con un semirimorchio a tre assi. Gli pneumatici a carcassa radiale assicuravano al complesso una velocit\u00e0 massima di 96\u00a0km/h su strada. Il veicolo era lungo 28\u00a0m, largo 3,65\u00a0m, alto 1,80\u00a0m, e pesava tra le 75 e le 90 tonnellate. La propulsione inizialmente era affidata a due motori diesel PACCAR Defense System Company da 750\u00a0hp che azionavano tutte le 14 ruote motrici, in seguito sostituiti da un propulsore diesel Rolls-Royce/Perkins erogante la potenza di 1\u00a0200\u00a0hp.\nImpiego operativo.\nLa questione secondaria, ma non meno importante, che si present\u00f2 alla Commissione \"Scowcroft\" fu dove posizionare i missili una volta realizzati. Negli Stati Uniti milioni di ettari di terreno erano controllati dai militari, sia nell'ovest che nel sud-ovest del paese, e potevano offrire la massima sopravvivenza al sistema d'arma. Inoltre mantenere i veicoli lanciatori presso i centri di controllo lancio dei missili LGM-30 Minuteman faceva s\u00ec che si potessero realizzare importanti economie nella realizzazione delle infrastrutture. Questo piano venne successivamente rettificato per poter basare i veicoli lanciamissili nei siti dei silos di lancio. In caso di minaccia di guerra i lanciatori sarebbero stati portati fuori e dispersi sulle strade secondarie di tutto il paese.\nL'entusiasmo per il programma all'interno dell'Amministrazione Reagan diminu\u00ec negli anni successivi. Nel 1988 il programma sfugg\u00ec alla cancellazione a causa della riduzione dei fondi, infatti il Congresso non garant\u00ec mai i necessari fondi per lo sviluppo sia dei missili lanciati da carri ferroviari che da veicoli stradali. Il programma SICMB fu comunque mantenuto in vita, in gran parte a causa delle pressioni esercitate sul Congresso, e sia per il desiderio di mantenere aperte le future opzioni strategiche. Anche se il futuro del programma era oggetto di continua discussione, il SICBM effettu\u00f2 il suo primo lancio di prova dalla base di Vandenberg l'11 maggio 1989 ma il risultato fu un parziale fallimento, ed il missile dovette essere distrutto dopo 70 secondi dal lancio a causa di un malfunzionamento del terzo stadio. Nonostante ci\u00f2 vennero comunque raccolti molti dati utili al prosieguo delle sperimentazioni, ed il secondo lancio di prova, effettuato il 18 aprile 1991, ebbe pieno successo. Il missile lanciato a freddo dalla Vandenberg AFB raggiunse il suo obiettivo posto sul Test Range dell'isola Kwajalein, nell'Oceano Pacifico, a 7\u00a0300\u00a0km di distanza. Erano previsti in totale 16 lanci di prova, ma nessuno dei successivi quattordici ebbe luogo.\nA causa della fine della guerra fredda, cos\u00ec come tanti altri nuovi programmi relativi ad armi nucleari degli Stati Uniti, lo sviluppo del missile SICBM fu sospeso dal Presidente George H. W. Bush nel settembre 1991, dopo la firma del trattato START-1 con l'Unione Sovietica, avvenuta il 31 luglio dello stesso anno e definitivamente cancellato nel gennaio del 1992. L'equivalente sovietico del missile MGM-134 era l'RSS-40 Kuryer, che venne anch'esso testato, ma il cui sviluppo fin\u00ec annullato nell'ottobre del 1991.\nIl sistema di lancio mobile HML.\nIl veicolo per il lancio del missile Midgetman venne designato Hard Mobile Launcher (HML). Secondo i piani operativi la maggior parte di essi doveva normalmente rimanere posizionata sulle basi di schieramento, ed essere dispiegata solamente durante le crisi internazionali in cui la guerra nucleare era considerata pi\u00f9 probabile. Furono assegnati contratti di produzione dei prototipi del lanciatore rispettivamente alla Martin Marietta (cingolato) e alla Boeing (su gomma).\nEntrambi i competitori utilizzarono il concetto di un segmento trasporto missile separato dal trattore ed attaccato ad un veicolo di traino. In caso di imminente attacco nucleare la sezione missile veniva disinnestata dal corpo principale ed abbassata al suolo. Tale sezione disponeva di un aratro idraulico con cui si ancorava al suolo per impedire che venisse capovolta dalla pressione dei gas di lancio. La sezione trasporto missile doveva essere capace di resistere al possibile ribaltamento generato dai forti venti dell'onda d'urto dovuti a un'esplosione nucleare ravvicinata, cos\u00ec come alle temperature, alle radiazioni ed agli impulsi EMP. Il trattore era attrezzato per operazioni chiuse in ambiente NBC (Nucleare, Batteriologico, Chimico), e doveva rimanere operativo fino a che non fosse passato il peggiore degli effetti dovuti ad un'esplosione nucleare ravvicinata. Dovevano essere utilizzati centri di controllo del lancio mobili separati, e per massimizzare la capacit\u00e0 di sopravvivenza i missili potevano essere comandati anche dai centri fissi e dagli aerei ABCP (Air Borne Command Post). Modelli in scala degli HML vennero sottoposti a esplosioni convenzionali per simulare gli effetti delle esplosioni nucleari nelle vicinanze dei veicoli.\nNel corso del 1987, avvennero le prove comparative dei progetti relativi ai veicoli Boeing e Caterpillar, i due principali concorrenti, sulla Malmstrom AFB, Montana. Al termine delle prove militari venne prescelto per la costruzione in serie il veicolo ruotato Boeing.\nIl programma di sviluppo vide la realizzazione di un Engineering Test Unit (ETU) del camion lanciatore mobile, resistente alle radiazioni, progettato per trasportare e lanciare il missile. Il veicolo poteva raggiungere una velocit\u00e0 di 55 miglia orarie su strada, ma poteva viaggiare tranquillamente anche fuori strada. Il mezzo era in grado di utilizzare il rimorchio montato come aratro per scavare una postazione di lancio interrata, che sfruttava la terra rimossa come protezione aggiuntiva ad un'esplosione nucleare eventualmente avvenuta nelle vicinanze.\nLa combinazione trattore-lanciatore ETU pesava 239\u00a0000 libre, e disponeva di una capacit\u00e0 di traino pari a 80\u00a0000\u00a0lb. Era alimentato da un motore diesel Rolls-Royce Perkins erogante 1\u00a0200 hp, che azionava tutte le otto ruote del trattore tramite un sistema di trasmissione elettro-idraulico. L'ETU fu progettato e costruito dalla Boeing Aerospace &amp; Electronics, coadiuvata dalla Loral Defense Systems Division. Il prototipo fu consegnato all'US Air Force nel dicembre 1988 e sottoposto a test sulla Malmstrom AFB fino al 1991.\nIl concetto operativo della casualit\u00e0.\nLe origini del programma relativo al missile MGM-134 Midgetman si possono far risalire allo studio STRAT-X, presieduto dal generale Maxwell D. Taylor, e commissionato dall'allora Segretario di Stato alla Difesa Robert McNamara il 1\u00ba novembre 1966..\nAlla termine degli studi, nel luglio 1967, la commissione redasse una relazione contenuta in una ventina di volumi, che riguardava non meno di 125 diverse idee per sistemi missilistici futuri, nove dei quali vennero esaminate in dettaglio. Dei nove sistemi futuri di armi, cinque erano terrestri, ed uno di questi era denominato \"Land Mobile\" e prevedeva un sistema di camion trasportatori che viaggiassero su strada ad una velocit\u00e0 di 35 miglia all'ora (56\u00a0km/h) costantemente dentro un sistema viario dedicato e tortuoso di 65\u00a0000 miglia quadrate (170\u00a0000\u00a0km\u00b2) del suolo pubblico.\nIl concetto operativo iniziale prevedeva la strategia del movimento casuale dei veicoli giorno per giorno all'interno di una zona di dispiegamento, grande abbastanza per complicare all'ipotetico nemico la pianificazione e l'acquisizione del bersaglio.\nLe previste Main Operating Base dovevano possedere ulteriori caratteristiche, oltre a quelle richieste dal supporto al sistema HML. Per gli HML in movimento casuale, ad esempio, la MOB doveva contenere attivit\u00e0 interne di supporto logistico, abitazioni delle famiglie del personale, posto di cambio del personale in servizio sugli HML, commissariato, strutture sanitarie, ed attivit\u00e0 di supporto amministrativo. Per l'identificazione delle basi candidate a divenire Main Operating Base venivano considerate la qualit\u00e0 della vita del personale della base e l'efficienza nelle operazioni di manutenzione. Un raggio di azione di circa 50 miglia dalla principale MOB al pi\u00f9 vicino punto candidato a divenire Deployment Installation era auspicabile per mantenere efficienti le operazioni nella zona di dispiegamento. Le principali stime elaborate indicavano in un minimo di 40 gli HML che dovevano essere mantenuti in efficienza operativa da ogni singola MOB.\nIn seguito al dibattito sull'opportunit\u00e0 di dispiegare i missili LGM-118 Peacekeeper su vagoni ferroviari vennero compiuti alcuni esperimenti su carri lanciatori basati sulla Warren AFB tra il 1988 ed il 1989. Nello stesso ambito vennero considerate alcune alternative al lancio degli MGM-134A Midgetman dai veicoli lanciatori Boeing HML. Tra le molte proposte quelle che furono prese in considerazione riguardavano:\nQuest'ultima soluzione fu quella preferita dai tecnici militari.\nNel tentativo salvaguardare il progetto e contenere i costi, nell'ultimo periodo del programma venne abbandonata l'opzione del lancio da veicolo stradale, e venne prevista l'installazione dei missili nei silos di lancio dei missili LGM-30F Minuteman II che dovevano essere radiati per fine vita operativa, ma neanche questo estremo tentativo valse a mantenere in vita il programma."}
{"id": "572070", "revid": "14496", "url": "https://it.wikipedia.org/wiki?curid=572070", "title": "Segrino", "text": ""}
{"id": "572071", "revid": "123247191", "url": "https://it.wikipedia.org/wiki?curid=572071", "title": "Telaio (tessitura)", "text": "Il telaio \u00e8 la macchina utilizzata per la produzione di tessuti, ottenuti tramite opportuno intreccio di due serie di fili tra loro perpendicolari, chiamati trama ed ordito\nStoria.\nLa storia della tessitura segue passo passo quella dell'umanit\u00e0, cercando di soddisfare le sue esigenze materiali l'uomo costruisce macchinari sempre pi\u00f9 complessi, sino ad arrivare al punto, durante la rivoluzione industriale in cui le macchine condizionano e determinano la vita di un'ampia fascia della popolazione europea occupata nel settore tessile.\nI primi telai apparvero nel neolitico, erano costruzioni molto semplici, poco pi\u00f9 di una intelaiatura rettangolare costruita con rami o pali di legno messa in posizione verticale. La tensione dei fili di ordito era ottenuta tramite pesi, in argilla o pietra, che si trovano numerosissimi negli scavi archeologici. L'immagine di questo tipo di telaio \u00e8 rappresentata sui vasi Greci, spesso abbinata all'immagine di Penelope.\nI popoli antichi oltre al telaio con pesi usavano telai orizzontali, a terra, dove la tensione dei fili d'ordito veniva ottenuta con il tiraggio tra il subbio anteriore e quello posteriore. Questo tipo di telaio, solamente un po' raffinato, continu\u00f2 ad essere utilizzato per millenni, dagli Egizi e dai Romani. \nNel medioevo il telaio verticale continua ad essere utilizzato per il confezionamento degli arazzi, e nel 1250 fu dotato per la prima volta di pedale.\nLa costruzione dei telai diviene sempre pi\u00f9 accurata, fino a permettere nel rinascimento la produzione di manufatti complessi e raffinati. La tessitura diviene un'arte, grazie anche all'arrivo della seta dalla Cina: fiorisce la produzione di tessuti pregiati come raso, broccato, damasco, velluto.\nNella seconda met\u00e0 del Settecento nella nuova produzione industriale, il cotone \u00e8 la pi\u00f9 diffusa ed utilizzata delle fibre naturali e la maggiore coltura agricola non alimentare.\nI ritrovamenti pi\u00f9 antichi di tessili di cotone vengono datati al 5800 a.C. \nIl cotone, ha antiche tradizioni essendo stato introdotto in Sicilia dai Saraceni nel IX sec.\nLa lavorazione avveniva in quattro fasi: \nNel 1787 per la prima volta viene applicato il motore a vapore per muovere un telaio: nasce il telaio meccanico. Nel 1790 Joseph-Marie Jacquard, francese, inventa il telaio jacquard dove una scheda perforata comanda il movimento dei licci permettendo l'esecuzione di disegni molto complessi con il lavoro di un solo tessitore. Sempre nel 1790 la produttivit\u00e0 dell'industria laniera viene favorita dall'invenzione del candeggio.\nNel XIX secolo la produzione tessile si meccanizza e razionalizza, il telaio esce da un ambito artigianale e domestico per diventare uno degli artefici della rivoluzione industriale. Dai 23.000 impiegati nel settore del 1834, si passa ai 331.000 del 1851 (in Inghilterra).\nLa direzione del lavoro di fabbrica richiedeva dunque esperienza e competenza specifiche maturate nei diversi ambiti di produzione. Nel caso particolare dell'industrie tessili la comparsa di macchine azionate da energia inanimata diede origine quasi immediatamente a un processo produttivo di tipo lineare o sequenziale. La superiorit\u00e0 della filatura meccanica su quella a mano era del resto di parecchie centinaia a uno nel filatoio idraulico. Il filato ottenuto a macchina era migliore di quello che la conocchia o la ruota avrebbero mai potuto produrre. Il filo fatto a mano era di spessore e robustezza diversa, mentre con la macchina era regolare e robusto in proporzione al peso. La \"mula\" (il filatoio di Crompton, detto mule) stirava e torceva simultaneamente lo stoppino e continuava a tirare anche dopo che la torcitura si arrestava, producendo filati di titolo ben pi\u00f9 elevato di quanto potesse dare la ruota.\nNel 1950 fu un'azienda tedesca ad iniziare la produzione di telai senza navetta, infatti, nei modelli pi\u00f9 recenti, per aumentare la velocit\u00e0 di tessitura, questa \u00e8 stata sostituita da getti di fluido di aria o di acqua che guidano la trama attraverso i fili dell'ordito.\nTipi di telaio.\nMolti sono i mezzi con cui si pu\u00f2 costruire un tessuto, da un cartone con i bordi dentellati a una cornice di legno (\"telaio a cornice\").\nIn Sud America il telaio tradizionale \u00e8 a tensione, la tensione dell'ordito viene ottenuta dal tessitore tirando col peso del proprio corpo i fili che vengono legati a un punto fisso (albero o chiodo).\nI \"telai artigianali\" sono costruiti in legno e richiedono un lavoro manuale identico a quello dell'antichit\u00e0.\nTelaio industriale.\nI telai industriali oggi sono macchinari automatici, complessi; pur lavorando analogamente al vecchio telaio a navetta, hanno abbandonato quest'ultima per l'inserzione della trama allo scopo di velocizzare la tessitura.\nTre fondamentalmente le strade che si sono trovate per rimpiazzare la vecchia navetta:\nIl telaio generalmente pi\u00f9 versatile \u00e8 il telaio a pinza, arriva fino a 12 colori, lavora in altezza a 220\u00a0cm a circa 600 colpi al minuto (un telaio a navetta arrivava a circa 180 colpi al minuto in altezza 120\u00a0cm), quello pi\u00f9 veloce \u00e8 quello ad aria, solitamente lavora ad un colore con mischiatrama, pur arrivando a 4, lavora a circa 800 colpi in altezza 220\u00a0cm, mentre un discorso a s\u00e9 merita il telaio a proiettile.\nTutti i produttori di telai hanno oggi in listino un modello a pinza, quasi tutti un modello ad aria, mentre solo un produttore fabbrica dal 1955 il telaio a proiettile.\nIl telaio a proiettile \u00e8 competitivo in grande altezza, solitamente 360\u2013390\u00a0cm dove lavora a circa . Viene usato per fare articoli tecnici, grandi produzioni o articoli in grande altezza; in listino si arriva ad un'altezza di 850\u00a0cm, solitamente usata per produrre reti antigrandine, ma ci sono anche telai che per produrre teloni da cinema arrivano fino a 12 m.\nTessitura.\nLa tessitura consiste nell\u2019intersecare fili disposti in senso longitudinale, cio\u00e8 l\u2019ordito, disponendo altri fili in senso trasversale, cio\u00e8 la trama.\nI componenti principali del telaio sono il subbio, il liccio, le leve, la navetta e il pettine. Il processo di tessitura inizia con la stesura della messa in carta e successivamente vi sono i tre passaggi principali: l\u2019apertura del passo , il passaggio della trama e la battuta del pettine.\nMessa in carta..\nLa messa in carta \u00e8 lo schema che determina dati fondamentali riguardo ai fili e al modo con cui vengono tessuti. \u00c8 fondamentale per capire come il disegno della stoffa viene abbozzato, in modo tale da avere successivamente a disposizione le diverse opzioni ed evitare di sbagliare durante la parte. La messa in carta si svolge in quattro movimenti: \nApertura del liccio.\nPer poter creare l\u2019apertura del passo bisogna abbassare, seguendo lo schema di tessitura, le leve attraverso le quali passer\u00e0 la spoletta che contiene il filo. Sui telai moderni, i quadri dei licci permettono sia di creare aperture del passo semplici che complesse. I quadri sono come delle cornici rettangolari che reggono dei fili; questi possono essere di metallo, nylon o di cotone, e vengono chiamati licci. I fili dell\u2019ordito vengono passati uno ad uno all\u2019interno dell\u2019occhiello, che pu\u00f2 contenere un filo solo. Inoltre ogni occhiello viene presentato verticalmente essendo appeso al liccio. A seconda del disegno e della complessit\u00e0 che si vuole raggiungere vi \u00e8 un diverso schema di tessitura che determina quale leva controlla quale liccio.\nPassaggio della trama.\nPer creare il passo bisogna abbassare le leve prestabilite affinch\u00e9 gli occhielli alzino i fili dell\u2019ordito. Il filo di trama viene inserito attraverso il passo da un piccolo utensile chiamato spoletta. Essa \u00e8 solitamente appuntita alle due estremit\u00e0 per far s\u00ec che l\u2019inserimento attraverso il passo sia pi\u00f9 fluido e agevolato. Solitamente il filo viene avvolto nella met\u00e0 dell\u2019ago e successivamente montato sulla spoletta dalla quale passa il filo che si srotola per permettere alla spoletta di passare. Muovendo la spoletta avanti e indietro attraverso l\u2019apertura del passo, si crea cos\u00ec un bordo detto cimosa a lato del tessuto che ne evita lo sbrogliamento.\nBattuta del pettine.\nAttraverso i licci e il subbio posteriore, i fili di ordito devono passare in un secondo quadro composto da una griglia metallica chiamata \u201cpettine\u201d per via della sua somiglianza. La parte di stoffa che non \u00e8 stata ancora tessuta e non ancora avvolta al subbio anteriore viene chiamata \u201cfell\u201d. Dopo che la spoletta ha attraversato il passo avendo portato con s\u00e9 il filo di trama, il tessitore usa il pettine per battere il filo e bloccandolo fa in modo che il disegno prenda forma seguendo lo schema di tessitura. I telai da fabbrica possono arrivare ad una velocit\u00e0 che va dai 150 ai 160 passaggi al minuto.\nUna volta finito il lavoro ci sono altri due passaggi secondari: il primo consiste nel rilasciare i fili di ordito dal subbio posteriore e il secondo nell\u2019avvolgere al subbio anteriore il tessuto finito, girando le rotelle che si trovano ai lati. Questo passaggio viene chiamato avanzamento. Vi \u00e8 un eventuale terzo passaggio chiamato \u201cfilling stop motion\u201d nel quale bisogna prestare attenzione alla tensione del filo perch\u00e9 se tirato eccessivamente vi \u00e8 il rischio che si spezzi."}
{"id": "572074", "revid": "1782831", "url": "https://it.wikipedia.org/wiki?curid=572074", "title": "Tenshinhan", "text": ", Tensing nell'edizione italiana dell'anime, \u00e8 un personaggio del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nPersonaggio inizialmente ostile, succube del suo maestro, l'Eremita della Gru, Tenshinhan \u00e8 un antagonista di Son Goku, ma successivamente, anche grazie ai consigli del Maestro Muten, decide di mettere al servizio del bene le sue abilit\u00e0 e si unisce al gruppo di Goku, diventandone un buon amico.\nIspirazione e creazione.\nIl personaggio di Tenshinhan si ispira a , uno dei personaggi de \"Il viaggio in Occidente\" (\"Saiyuki\" in giapponese). Il nome Tenshinhan, invece, deriva dal Tenshindon, un piatto cinese e giapponese.\nNonostante Toriyama lo identifichi come un terrestre sia nel manga sia nell'anime, nei Daizenshuu viene menzionato che Tenshinhan discende dalla razza aliena dei e proprio per questo possiede un'incredibile forza combattiva e delle abilit\u00e0 speciali impossibili da realizzare per esseri umani, come, ad esempio, la Tecnica dei Quattro Corpi e quella denominata .\nBiografia.\nLe origini del personaggio.\nTenshinhan, insieme con il suo migliore amico Jiaozi, \u00e8 uno degli allievi dell'Eremita della Gru, rivale del Maestro Muten. Sin da ragazzo viene sottoposto a massacranti e crudeli allenamenti, con l'obiettivo di diventare un sicario professionista e seguire le orme del suo maestro e del fratello di quest'ultimo, Taobaibai.\n\"Dragon Ball\".\nNel manga, Tenshinhan fa la sua prima apparizione in occasione del 22\u00ba Torneo Tenkaichi. Nell'anime, invece, viene presentato in un episodio filler precedente all'inizio del torneo. In questo episodio, lui e Jiaozi salvano, in cambio di denaro, gli abitanti di alcuni villaggi dalla minaccia del mostro InoShikaCho. Son Goku raggiunge uno di questi villaggi e scopre che gli allievi della Gru sono in realt\u00e0 in combutta con il mostro. Denunciati dal bambino, Tenshinhan e Jiaozi si danno alla fuga e ricompaiono, come nel manga, in occasione del torneo. Istigato a uccidere gli allievi del Maestro Muten e vincere il torneo, Tenshinhan comincia il torneo dando sfogo alle proprie abilit\u00e0 e alla propria crudelt\u00e0: prima spezza la gamba a uno svenuto Yamcha solo per dispetto, poi fronteggia il Maestro Muten, sotto le mentite spoglie di un lottatore di nome Jackie Chun; il combattimento si conclude con il ritiro di Muten (che ammette candidamente che se avesse continuato, pur combattendo sul serio, avrebbe perso comunque), il quale riesce a insinuare nella mente di Tenshinhan, che lo aveva raggiunto in cerca di delucidazioni, un dubbio: \u00ab\"Non diventerai mai un vero malvagio. Altrimenti non saresti venuto qui a farmi spiegare cose simili\"\u00bb. Arrivato in finale, Tenshinhan affronta il piccolo Goku, responsabile della morte di Taobaibai. Desideroso di vendicare il suo \"senpai\", Tenshinhan incomincia a combattere ma durante la sfida l'Eremita della Gru ordina a Jiaozi di utilizzare i suoi poteri telepatici per immobilizzare Goku. Questo gesto fa comprendere a Tenshinhan la vera natura del proprio maestro e, dopo aver esortato Jiaozi a liberare Goku, ammette di volersi lasciare alle spalle la vendetta e di vincere lealmente. Nell'epilogo del torneo, Tenshinhan vince ma solo per sfortuna di Goku, il quale arriva prima a terra schiantandosi contro un camion.\nDopo il torneo, a seguito del ritorno del malvagio Grande Mago Piccolo, Tenshinhan si unisce a Goku nella lotta contro la nuova minaccia. Insieme con il Maestro Muten e Jiaozi parte alla ricerca delle sfere del drago per anticipare Piccolo (che brama anche lui le sfere). Intanto Muten decide di usare sul demone la Mafuuba, tecnica gi\u00e0 usata dal suo maestro Mutaito per sigillarlo, ma fallisce e muore a causa dell'eccessivo consumo di energia. Poco dopo anche Jiaozi viene ucciso, mentre Tenshinhan, che era stato narcotizzato da Muten proprio per non intervenire nello scontro, sopravvive e decide di imparare a sua volta la Mafuba per sigillare Piccolo. Il guerriero, per\u00f2, non riesce a utilizzarla in battaglia perch\u00e9, una volta arrivato dinanzi a Piccolo, si accorge che il contenitore, necessario per imprigionare il demone, ha subito dei danni ed \u00e8 quindi inutilizzabile. Prossimo alla sconfitta per mano di Tamburo, uno dei servitori di Piccolo, Tenshinhan viene salvato all'ultimo istante da Goku che, potenziatosi con l'acqua del dio maestoso, riesce alla fine a sconfiggere il demone e a salvare il mondo. Poco dopo, Tenshinhan, insieme con Jiaozi, Crilin e Yamcha, decide di perfezionare le proprie abilit\u00e0 scalando la Torre di Karin.\nTre anni dopo, diventato ormai amico di Goku e di tutti gli allievi del Maestro Muten, Tenshinhan partecipa al 23\u00ba Torneo Tenkaichi, nel quale scopre che il suo \"senpai\" Taobaibai \u00e8 sopravvissuto e ha intenzione di ucciderlo perch\u00e9 ha tradito la scuola della Gru. I due si affrontano nei quarti di finali, dove Tenshinhan surclassa nettamente il suo avversario, sconfiggendolo e intimando sia a lui sia all'Eremita della Gru di sparire per sempre. Nel turno successivo, Tenshinhan affronta Goku in una riedizione della finale di tre anni prima, sorprendendo l'avversario con la sua nuova tecnica, lo Shi Shin No Ken, grazie alla quale crea tre copie di lui, ma Goku nonostante lo svantaggio numerico riesce ad avere la meglio infatti Tenshinhan questa volta esce sconfitto dal combattimento. Nel prosieguo del torneo rimane in disparte, assistendo alla finale tra Piccolo e Goku e alla vittoria di quest'ultimo.\nCinque anni dopo, Tenshinhan vive un'esistenza tranquilla con Jiaozi e Lunch, continuando comunque ad allenarsi. Messo al corrente della morte di Goku e dell'imminente arrivo dei malvagi Saiyan sulla Terra, Tenshinhan, insieme con Crilin, Yamcha, Jiaozi e Yajirobei, si allena al cospetto di Dio per diventare pi\u00f9 forte. Una volta che i Saiyan giungono sulla Terra, Tenshinhan si reca sul campo di battaglia ma, nonostante riesca a sconfiggere uno dei Saibaimen, viene nettamente sopraffatto da Nappa che gli amputa un braccio. Dopo il vano sacrificio di Jiaozi, che si era fatto esplodere per uccidere Nappa, Tenshinhan, scosso emotivamente per la perdita del suo migliore amico, scaglia un potente Kikoho per eliminare il Saiyan, prima di esalare l'ultimo respiro. Ma anche questo tentativo fallisce nel suo obbiettivo, poich\u00e9 Nappa sopravvive, sebbene con qualche graffio e con la tuta da battaglia danneggiata.\nNell'aldil\u00e0 Tenshinhan, insieme con Piccolo, Yamcha e Jiaozi, riesce a mantenere il suo corpo e si allena al cospetto di Re Kaioh del Nord, il quale lo tiene al corrente degli avvenimenti sul pianeta Namecc (compreso lo scontro tra Goku e Freezer). Nell'anime, Tenshinhan dimostra i suoi miglioramenti affrontando da solo e sconfiggendolo Jeeth e Butter della Squadra Ginew. Dopo la sconfitta di Freezer, infine, viene resuscitato con le sfere del drago namecciane.\nUn anno dopo la distruzione di Namecc e dopo la sconfitta di Freezer (sopravvissuto all'esplosione di Namecc) e di suo padre Cold per mano di un ragazzo venuto dal futuro (il quale si scoprir\u00e0 essere Trunks, figlio di Vegeta e di Bulma), Tenshinhan scopre da quest'ultimo che di l\u00ec a tre anni sarebbe morto a causa di due cyborg, creature costruite dal Dr. Gelo, ultimo superstite del Red Ribbon, intento a vendicarsi di Goku. Cos\u00ec, Tenshinhan decide di allenarsi per affrontare la minaccia, ma i suoi sforzi non saranno sufficienti. Egli, infatti, viene sconfitto facilmente da Numero 17 ma riesce comunque a dimostrare la propria utilit\u00e0 durante la battaglia contro Cell al secondo stadio, scagliando pi\u00f9 volte contro quest'ultimo lo Shin-Kik\u014dh\u014d per impedirgli di assorbire Numero 18. Dopo aver esaurito le forze ed essere sul punto di essere ucciso, Tenshinhan \u00e8 provvidenzialmente salvato dall'intervento di Goku che lo teletrasporta al Santuario di Dio. In seguito partecipa al Cell Game (sebbene solo come spettatore), affrontando i Cell Jr., i figli di Cell, prima di essere salvato da Son Gohan. Nell'anime, durante l'epilogo della battaglia tra Cell e Gohan, Tenshinhan cerca di indebolire il cyborg attaccandolo alle spalle insieme con Piccolo, Yamcha e Crilin; l'intervento si rivela inefficace visto che Cell si sbarazza dei quattro guerrieri soltanto con la propria aura. Dopo la morte di Cell e la resurrezione di tutte le sue vittime, Tenshinhan si congeda dai propri amici, ammettendo che forse non si rivedranno pi\u00f9.\nInfatti, anni dopo, Tenshinhan non partecipa al 25\u00ba Torneo Tenkaichi e, dopo essere sopravvissuto ai ripetuti attacchi di Majin Bu, ricompare a sorpresa durante la battaglia tra il demone rosa e Gohan. In quest'occasione, dopo aver salvato Gohan, viene sconfitto con un semplice calcio da Majin Bu e muore, poco dopo, nell'esplosione della Terra causata dal mostro. Poco dopo viene riportato in vita assieme al resto dell'umanit\u00e0 tramite un desiderio espresso con le sfere del drago namecciane e dona, insieme con il resto dei terrestri, la sua energia alla Genkidama di Goku, che causer\u00e0 la sconfitta di Majin Bu.\n\"Dragon Ball Super\".\nQualche tempo dopo la sconfitta di Majin Bu, Tenshinhan viene invitato alla festa di compleanno di Bulma, dove si ritrova, a suo malgrado, a dover fronteggiare la minaccia del Dio della distruzione Beerus. Tuttavia n\u00e9 lui n\u00e9 gli altri guerrieri riescono a impensierire la divinit\u00e0 che, alla fine, decide di risparmiare la Terra dopo aver combattuto contro Goku.\nUn anno e mezzo dopo, Tenshinhan percepisce l'aura di Freezer, resuscitato con le sfere del drago, e si precipita sul luogo dell'atterraggio del tiranno spaziale. Qui, insieme con Piccolo, Gohan, Crilin e il Maestro Muten (nel si aggiunge anche Jaco), affronta e sconfigge l'intero esercito di Freezer, prima di essere a sua volta battuto da Ginew, trasferitosi nel corpo di Tagoma.\nPartecipa, ma solo come spettatore, al torneo tra il Sesto e il Settimo Universo. In seguito Goku lo integra nella squadra del Settimo Universo per il Torneo del Potere, una battle royale nel quale gli 80 guerrieri pi\u00f9 forti, provenienti da otto dei dodici universi, si scontrano per decidere le sorti delle loro vite e anche dei loro universi di appartenenza. Mentre Goku, Vegeta, 17, 18 e Freezer rifiutano di fare gioco di squadra, Tenshinhan asseconda la tattica di Gohan e decide di combattere in gruppo insieme con quest'ultimo, Piccolo, Crilin e Muten: consapevole di non essere particolarmente potente, predilige le tecniche e il lavoro di squadra alla mera forza. Nel manga il gruppo viene separato da Magetta e i tre terrestri subiscono l'attacco di Frost, che elimina Crilin e combatte con Muten e Tenshinan: il guerriero prova a sconfiggere l'avversario con un Kikoho, ma la tecnica non \u00e8 sufficiente e il nemico riesce ad eliminarlo. Si scoprir\u00e0 in seguito che la sua eliminazione era prevista in un piano di Freezer per sfruttare Frost e fargli eliminare vari nemici prima di sconfiggerlo. Nell'anime aiuta Muten a sconfiggere The Preecho del Terzo Universo, eliminandolo con un accanito gioco di squadra. Per aiutare Gohan e Piccolo affronta poi Harmira del Secondo Universo, riuscendo a sconfiggerlo. Quest'ultimo, dopo essere stato messo alle strette, approfitta una distrazione del terrestre per gettarlo fuori dal ring. Tenshinhan riesce comunque a pareggiare i conti, ordinando alle sue tre copie di Shi Shin No Ken di attaccare Hermira e di condurlo verso l'eliminazione. Successivamente assiste dagli spalti al prosieguo del torneo, supportando i propri compagni di squadra, e, dopo la vittoria del Settimo Universo e la ricreazione di tutti gli universi sconfitti, Tenshinhan fa ritorno sulla Terra.\nQuando l'esercito di Molo giunge sulla Terra, Tenshinhan affronta l'esercito invasore insieme a Piccolo, Gohan, Crilin, Muten, Yamcha, Jiaozi, 18 e 17: in particolare combatte con il possente metalmen Bikkura Quoitur insieme a Jiaozi. Una volta sconfitto l'avversario, i due aiutano Yamcha, in difficolt\u00e0 contro Zauyogi, braccio destro di Saganbo: combattendo insieme i tre riescono a trattenerlo in tempo fino all'arrivo decisivo di Goku.\n\"Dragon Ball GT\".\nTenshinhan, insieme con l'amico Jiaozi, compare solo in tre occasioni, senza avere un ruolo parlato: prima sul pianeta Plant, poi alla festa alla Capsule Corporation per festeggiare la sconfitta di Baby, e infine nell'ultimo episodio, quando scorge Goku allontanarsi in cielo con il drago Shenron.\nDescrizione.\nAspetto fisico.\nTenshinhan \u00e8 un uomo calvo, alto, muscoloso, con gli occhi neri e presenta una particolarit\u00e0 estranea a qualsiasi essere umano: possiede un terzo occhio che, secondo i \"Daizenshuu\", ha ereditato dai suoi antenati alieni, la razza Tre-Occhi. Nel corso dello scontro con Taobaibai al 23\u00ba Torneo Tenkaichi, Tenshinhan si procura sul petto una vistosa cicatrice, che rester\u00e0 visibile per tutta la serie.\nPer tutta la serie indossa solo ed esclusivamente divise di arti marziali, dette \"Gi\". Alla sua primissima apparizione indossa la classica divisa della scuola della Gru, ovvero una casacca lunga e verde, sulla quale \u00e8 cucito il kanji . Quando invece \u00e8 impegnato nei combattimenti, Tenshinhan indossa delle magliette senza maniche di colore bianco, pantaloni verdi (solo durante il 22\u00ba Torneo Tenkaichi sono scuri), cintura rossa, polsiere verdi e scaldamuscoli gialli. Solitamente lo si vede combattere a petto nudo. Contro i cyborg, invece, indossa una tunica verde che gli lascia scoperto il pettorale destro. Contro Majin Bu e in \"Dragon Ball GT\" sfoggia una divisa completamente diversa: maglia blu, pantalone e mantello bianco, cintura rossa, polsiere blu e stivali neri. In \"Dragon Ball Super\", invece, indossa vestiti molto pi\u00f9 tradizionali che ricalcano la cultura cinese, su cui \u00e8 inciso il kanji .\nPersonalit\u00e0.\nTenshinhan, nelle sue prime apparizioni, era un guerriero arrogante e spietato, intenzionato a seguire le orme del suo \"senpai\" Taobaibai e diventare un assassino professionista. Ci\u00f2 era dovuto agli insegnamenti dell'Eremita della Gru, suo maestro, che, oltre a sottoporlo a crudeli e massacranti allenamenti, gli aveva sempre insegnato a utilizzare le sue abilit\u00e0 per scopi loschi e disonesti. Durante il 22\u00ba Torneo Tenkaichi, tuttavia, Tenshinhan cambia la propria natura, decidendo di lasciarsi alle spalle gli insegnamenti del proprio maestro e diventare un onesto atleta di arti marziali. Da questo momento in poi mette la sua forza al servizio del bene, diventando un buon amico di Son Goku e del resto del gruppo e mettendo pi\u00f9 volte a repentaglio la sua vita per proteggere la Terra, nemmeno quando si rende conto di non avere speranze di vittoria contro i nemici di turno. Nonostante questo rimane un personaggio molto introverso e solitario che preferisce vivere in luoghi isolati per affinare le sue tecniche di combattimento.\nIl migliore amico di Tenshinhan \u00e8 Jiaozi. Molto attaccato al suo amico, non lo lascia quasi mai da solo e, durante lo scontro con Nappa, \u00e8 arrivato persino a sacrificarsi pur di seguirlo nell'aldil\u00e0. Lunch, ma solo la versione bionda, si innamora di lui alla fine del torneo, dichiarando di adorare \u00abi tipi selvaggi come lui\u00bb. I due non si fidanzano a causa della loro timidezza, ma danno spesso prova di affetto reciproco. Dopo il 23\u00ba Torneo Tenkaichi, Lunch va a vivere con Tenshinhan ma, almeno nel manga, non si conosce nulla sul loro rapporto. Nell'anime, invece, scopriamo che i due, insieme a Jiaozi, vivono in una casetta all'estremit\u00e0 di una cascata, ma sembrano in totale disaccordo su tutto: Lunch pensa esclusivamente ai soldi, mentre Tenshinhan dedica anima e corpo agli allenamenti.\nIn \"Dragon Ball Super\", ma solo nella serie animata, si scopre che Tenshinhan ha aperto un dojo con molti allievi al seguito. In questa occasione lo si vede nell'inedita veste di insegnante severo e giusto che attende con pazienza i progressi dei suoi allievi.\nAbilit\u00e0.\nGi\u00e0 alla sua prima apparizione Tenshinhan possiede una forza sovrumana e pratica perennemente le arti marziali. Grazie al suo terzo occhio \u00e8 in grado di osservare perfettamente le mosse dell'avversario anche a grande velocit\u00e0 (almeno fino allo scontro tra Son Goku e il Grande Mago Piccolo) e pu\u00f2 copiare le tecniche altrui dopo averle viste una volta sola.\nTenshinhan, inoltre, \u00e8 uno dei primi personaggi, se non il primo, a utilizzare il , che permette di accecare temporaneamente l'avversario, la , che permette di fluttuare nell'aria, l', che consiste nell'utilizzare l'avversario come un pallone da pallavolo, e lo , che gli permette di dividersi in quattro corpi.\nLe principali tecniche di Tenshinhan, per\u00f2, sono la e soprattutto il , un'ondata di energia arancione di sezione quadrangolare dall'enorme forza impulsiva; questa tecnica, seppur sia quella maggiormente usata dal personaggio, \u00e8 molto rischiosa perch\u00e9 deteriora chi la utilizza. Durante la battaglia contro Cell, Tenshinhan perfeziona il Kik\u014dh\u014d creando lo Shin-Kik\u014dh\u014d. Tra le altre tecniche usate vanno menzionate la (appresa durante il 22\u00ba Torneo Tenkaichi e utilizzata in una sola occasione), la , e lo , in italiano denominato come Colpi della dea Kali da Jiaozi, che gli permette di creare nel suo corpo due braccia in pi\u00f9. Inoltre, nel videogioco \"\", Tenshinhan pu\u00f2 utilizzare la tecnica nota come con Yamcha per dar vita a Tiencha. Due altre tecniche molto efficaci, che utilizzer\u00e0 durante lo scontro con Yamcha, sono la Camicia di ferro, con il quale riesce a incassare lo Shin Rogafufuken senza subire danno, e il Riflesso dell'anima, con la quale riesce a respingere la Kamehameha lanciata da Yamcha invertendone il verso e rispedendola al mittente.\nLivelli di combattimento.\nCon si indica un valore numerico che d\u00e0 la misura della \"forza combattiva\" di un guerriero, ovvero delle sue capacit\u00e0 e possibilit\u00e0 di vittoria nella lotta. Di seguito l'evoluzione del livello di combattimento di Tenshinhan nelle varie avventure della serie:\nDoppiaggio.\nLa voce storica di Tenshinhan in lingua giapponese fu Hirotaka Suzuoki. Negli episodi 82, 83 e 84 di \"Dragon Ball Z\", la voce del personaggio venne affidata temporaneamente a K\u014dichi Yamadera, poich\u00e9 Suzuoki era ricoverato in ospedale. Dopo la morte di Suzuoki nel 2006, la voce di Tenshinhan \u00e8 stata ereditata da Hikaru Midorikawa che ha doppiato il personaggio prima in \"Dragon Ball Kai\" e successivamente in \"Dragon Ball Super\".\nIn Italia, Tenshinhan \u00e8 doppiato da Claudio Ridolfo nelle quattro serie principali e in tutti i film antecedenti al 2003. Oltre a Ridolfo, il personaggio \u00e8 stato doppiato anche da Roberto Del Giudice nel primo doppiaggio dei film d'animazione e da Maurizio Fiorentini nei film ' (2014) e ' (2015).\nAccoglienza.\nFin dalla sua prima apparizione, Tenshinhan \u00e8 diventato uno dei personaggi pi\u00f9 iconici e popolari della serie. Addirittura, secondo il sondaggio sul libro \"Dragon Ball Frever\" del 2004, \u00e8 risultato essere il 16\u00b0 personaggio pi\u00f9 popolare della serie. Molti revisori sono rimasti positivamente impressionati dal primo scontro tra Goku e Tenshinhan (Theron Martin di \"Anime News Network\", ad esempio, lo ha definito \u00abil duello pi\u00f9 drammatico e intenso della serie\u00bb) e dalla redenzione che il personaggio compie nel corso del 22\u00ba Torneo Tenkaichi. Altri, invece, come Chris Beveridge di \"Mania Entertainment\", hanno trovato Tenshinhan poco interessante, rammaricandosi del fatto che Akira Toriyama non gli abbia concesso il giusto spazio nella storia. Infatti, nel prosieguo del manga, Tenshinhan assume sempre pi\u00f9 un ruolo marginale, rimanendo comunque un personaggio molto apprezzato. Sean Connolly dell'omonimo sito web ha dichiarato che Tenshinhan mostra il suo valore soprattutto nella lotta contro Cell."}
{"id": "572077", "revid": "287204", "url": "https://it.wikipedia.org/wiki?curid=572077", "title": "Sonvico", "text": "Sonvico (in tedesco \"Sonvix\", desueto, ) \u00e8 un quartiere di abitanti del comune svizzero di Lugano, nel Cantone Ticino (distretto di Lugano)., si trova a circa 10 km dal centro di Lugano e all'inizio della Valcolla. \nIl Comune di Sonvico con la Frazione di Dino si \u00e8 aggregato con Lugano nel 2013.\nGeografia fisica.\nIl quartiere \u00e8 posto alle pendici del monte Sorivo (anche detto colle di San Martino), a pochi chilometri dal centro di Lugano. Vi scorrono due fiumi, il Cassarate e il Franscinone, e numerosi rigagnoli minori. Il suo grande e denso centro storico del nucleo, \u00c8 sovrastato dall'imponente formazione calcarea denominata Denti della Vecchia, il suo territorio uno dei pi\u00f9 vasti della regione per superficie, con grandi selve castanili e di faggio.\nStoria.\nLa storia di Sonvico, che deve il suo nome alla posizione su un promontorio (\"summus vicus\", in latino \"il villaggio pi\u00f9 alto\") \u00e8 molto antica: sono stati trovati reperti dell'et\u00e0 del bronzo e di quella del ferro. Numerosi anche i reperti pre-romani e romani: in particolare una lapide etrusca, alcuni reperti romani a San Martino, e monete, monili e suppellettili longobarde. Tracce pi\u00f9 recenti sono ancora visibili, come le mura medioevali che cintavano completamente il borgo.\nIl paese \u00e8 citato per la prima volta nel 1146 nella forma \"Summo Vico\", mentre alcuni documenti del XIX secolo fanno riferimento all'atto di donazione, successivamente ritenuto dagli storici un falso del XII secolo, con il quale il 2 aprile 724 re Liutprando avrebbe ceduto la basilica di San Carpoforo di Como a Sonvico. Nell'archivio parrocchiale \u00e8 conservata una pergamena del X secolo con tracce di scrittura onciale.\nDel castello di Sonvico, rinnovato verso la fine del XV secolo su volere del duca di Milano Ludovico il Moro, si parla in documenti del 1326, nei quali la comunit\u00e0 locale viene chiamata \"Castellanza\". Il centro, che ottenne lo statuto di \"Terra privilegiata\", fu dominio dei duchi di Milano dall'inizio del XV secolo fino al 1512. Nel 1415 Filippo Maria Visconti concesse al paese stemmi e sigilli. Pochi anni dopo, nel 1473, le leggi municipali furono raccolte nel \"Libbro degli Statuti della Magnifica Comunit\u00e0 di Sonvico\" Nel 1512, infine, Massimiliano Sforza lo cedette alla Confederazione elvetica: quest'ultima conferm\u00f2 lo statuto di \"Terra privilegiata\", ma nel prendere possesso del borgo lo distrusse.\nGi\u00e0 comune autonomo dal quale nel 1878 era stata scorporata la localit\u00e0 di Cimadera, divenuta a sua volta comune autonomo, e che si estendeva per , nel 2013 \u00e8 stato accorpato a Lugano assieme agli altri comuni soppressi di Bogno, Cadro, Carona, Certara, Cimadera e Valcolla. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nA sud di Sonvico vi \u00e8 la frazione Dino, . Negli anni 1900 al margine del vecchio nucleo sono sorti alcuni edifici di nuova concezione .\nInfrastrutture e trasporti.\nNel 1911 \u00e8 stata messa in funzione la ferrovia Lugano-Cadro-Dino che collegava il borgo con il centro di Lugano. La linea, successivamente smantellata, \u00e8 stata sostituita da un regolare servizio di autobus. Sono presenti la scuola dell'infanzia e le scuole elementari, e l'Opera Charitas fondata da Don Rovelli che fondo' anche la prima cassa rurale Raiffeisen del Ticino.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "572079", "revid": "1318658", "url": "https://it.wikipedia.org/wiki?curid=572079", "title": "Maresciallo della forza aerea", "text": "Maresciallo dell'aria o Maresciallo della forza aerea \u00e8 il supremo grado in alcune aviazioni militari, in particolare di tradizione britannica, talora solamente onorifico.\nIn alcuni paese la denominazione del grado \u00e8 \"Maresciallo della forza aerea\" in altri paesi \u00e8 il grado di \"maresciallo dell'aria\" il pi\u00f9 elevato attribuibile agli ufficiali dell'aeronautica militare, equivalente a gradi come maresciallo o feldmaresciallo nell'esercito e grande ammiraglio nella marina militare e come questi utilizzato solo in passato o in tempo di guerra, pu\u00f2 essere solamente onorifico.\nUnione Sovietica.\nNell'Aeronautica militare sovietica (russo: \u0412\u043e\u0435\u043d\u043d\u043e-\u0412\u043e\u0437\u0434\u0443\u0448\u043d\u044b\u0435 \u0421\u0438\u043b\u044b CCCP; traslittarato: Voenno-vozdu\u0161nye sily SSSR) i gradi pi\u00f9 alti erano quelli di Maresciallo dell'aviazione (russo: \u043c\u0430\u0440\u0448\u0430\u043b \u0430\u0432\u0438\u0430\u0446\u0438\u0439; traslittarato: Mar\u0161al aviacij) e Maresciallo dell'Aviazione dell'Unione Sovietica (russo: \u0433\u043b\u0430\u0432\u043d\u044b\u0439 \u043c\u0430\u0440\u0448\u0430\u043b \u0430\u0432\u0438\u0430\u0446\u0438\u0439 \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430; traslittarato: Glavnyj mar\u0161al aviacij Sovetskogo Sojuza; letteralmente Maresciallo capo dell'Aviazione dell'Unione Sovietica) riservato al comandante dell'Aeronautica militare sovietica, l'ultimo dei quali \u00e8 stato Evgenij Ivanovi\u010d \u0160apo\u0161nikov.\nNel corso della seconda guerra mondiale nelle forze armate sovietiche vennero creati specifici gradi di maresciallo per gli ufficiali generali destinati al comando di una grande formazione di un'Arma o di un corpo. Dal punto di vista nominale il livello di grado era equivalente a generale dell'armata, tuttavia gli ufficiali generali di quel grado non avendo spesso le specifiche competenze, ad assolvere compiti di comando di un'Arma o di una grande formazione quali una grande unit\u00e0 corazzata, una grande unit\u00e0 di artiglieria o di una grande formazione aerea, essendo all'epoca l'aviazione sovietica parte dell'Armata Rossa.\nLa denominazione del grado era letteralmente \"maresciallo del tipo di truppe\" (russo: \u041c\u0430\u0440\u0448\u0430\u043b \u0440\u043e\u0434\u0430 \u0432\u043e\u0439\u0441\u043a; traslittarato: Mar\u0161al roda vojsk) che era un calco dal tedesco \"General der Waffengattung\" (Generale di corpo; letteralmente: generale del tipo d'arma); i primi ufficiali generali dell'aviazione, dell'artiglieria e delle truppe corazzate furono promossi a questo grado il 16 gennaio 1943 su disposizioni del \"Presidium del Soviet Supremo\", cui seguirono nel mese di ottobre le nomine dei marescialli del comunicazioni e del Corpo degli ingegneri e l'istituzione per i vertici di ciascuna Arma o Corpo del grado di maresciallo generale (russo: \u0433\u043b\u0430\u0432\u043d\u044b\u0439 \u043c\u0430\u0440\u0448\u0430\u043b \u0440\u043e\u0434\u0430 \u0432\u043e\u0439\u0441\u043a;; traslittarato: Glavnyj Mar\u0161al roda vojsk; letteralmente: Maresciallo capo del tipo di truppe). \nNel 1946 l'Aviazione sovietica divenne una forza armata autonoma e il Maresciallo dell'aviazione il comandante in capo.\nRegno Unito.\nNella Royal Air Force, l'aeronautica militare britannica, il grado di \"marshal of the Royal Air Force\" (letteralmente maresciallo della Royal Air Force), puramente onorario, detenuto oltre che da alcuni ufficiali della Royal Air Force giunti all'apice della loro carriera, anche dal Principe Carlo e dal Principe Filippo di Edimburgo che ha lo stesso titolo onorario anche nella Royal Australian Air Force.\nIl \"marshal of the Royal Air Force\" (codice NATO OF-10) \u00e8 usato anche nelle forze aeree di alcuni paesi del Commonwealth, come Australia, Bangladesh, India, Nuova Zelanda e Pakistan, nonch\u00e9 di altri paesi che hanno adottato il sistema britannico, quali la Thailandia. Nella Aeronautica greca in epoca regia esisteva il grado di Aither\u00e1rchis (greco: \u0391\u03b9\u03b8\u03b5\u03c1\u03ac\u03c1\u03c7\u03b7\u03c2) traducibile come \"maresciallo dell'aria\", conferito solamente al re di Grecia grado che \u00e8 stato abolito dopo la fine della monarchia e quindi non pi\u00f9 presente nell'attuale aeronautica greca.\nNella Royal New Zealand Air Force, l'aeronautica della Nuova Zelanda il titolo di \"Marshal of the Royal New Zealand Air Force\" \u00e8 detenuto da Filippo di Edimburgo mentre il massino grado raggiunto \u00e8 quello di \"Air Marshal\" detenuto dal capo di stato maggiore delle forze armate, mentre il grado di \"air vice-marshal\" \u00e8 detenuto dal comandante in capo della aeronautica della Nuova Zelanda.\nNella Royal Canadian Air Force, nonostante il Canada faccia parte del Commonwealth, il titolo di Maresciallo della Royal Canadian Air Force non \u00e8 stato mai concesso.\nStoria.\nIl titolo di \"Marshal of the Royal Air Force\" fu istituito nel 1919 e il primo ufficiale cui venne conferito \u00e8 stato, nel 1927 Sir Hugh Trenchard. Da allora, compreso Trenchard, sono stati ventisette coloro i quali hanno ricevuto questo titolo, di cuo ventidue sono stati ufficiali della Royal Air Force e cinque ad appartenenti alla famiglia reale britannica. Re Giorgio V non ricevette formalmente il titolo di maresciallo della RAF, ma assunse il titolo di Comandante in capo della Royal Air Force e in questa veste di tanto in tanto ha indossato l'uniforme di maresciallo della RAF, indossando per la prima volta tale uniforme nel 1935, l'anno prima della sua morte.\nEscludendo i Sovrani britannici e gli altri membri della famiglia reale, gli unici due ufficiali della RAF cui \u00e8 stato conferito il titolo senza avere ricoperto il ruolo di capo di stato maggiore della Royal Air Force sono stati Lord Douglas di Kirtleside comandante del Royal Air Force Coastal Command e Sir Arthur Harris, comandante del Bomber Command.\nItalia.\nIn Italia, durante il periodo fascista, il grado di maresciallo dell'aria era il massimo grado, della Regia Aeronautica, equivalente al maresciallo d'Italia del Regio Esercitoe al grande ammiraglio della Regia Marina. Il grado immediatamente inferiore era quello di generale d'armata aerea.\nL'unico ad esserne stato insignito fu Italo Balbo, il 13 agosto 1933.\nIl grado venne abolito dopo la proclamazione della Repubblica.\nIl distintivo di grado per paramano di maresciallo dell'aria della Regia Aeronautica era uguale all'attuale distintivo di grado di generale quando la carica di capo di stato maggiore della difesa viene ricoperta da un generale di squadra aerea dell'Aeronautica Militare.\nNel mondo.\nAnaloghe denominazioni a quelle della Royal Air Force sono usate anche nelle forze aeree di alcuni paesi del Commonwealth, come Australia, Bangladesh, India, Nuova Zelanda e Pakistan, nonch\u00e9 di altri paesi che hanno adottato il sistema britannico, quali la Thailandia. \nNella Aeronautica greca in epoca regia esisteva il grado di Aither\u00e1rchis (greco: \u0391\u03b9\u03b8\u03b5\u03c1\u03ac\u03c1\u03c7\u03b7\u03c2) traducibile come \"maresciallo dell'aria\", conferito solamente al re di Grecia, grado che \u00e8 stato abolito dopo la fine della monarchia e quindi non pi\u00f9 presente nell'attuale aeronautica greca.\nNell'aeronautica dello Zimbabwe il massimo grado \u00e8 Maresciallo dell'aria, mentre il grado di Maresciallo capo dell'aria \u00e8 un titolo onorario.\nNell'Aeronautica militare indonesiana il grado onorifico \u00e8 \"Marsekal Besar\" letteralmente \"Gran maresciallo\".\nNell'Aeronautica portoghese \"Marechal da For\u00e7a A\u00e9rea\" \u00e8 un titolo onorario o postumo o che viene conferito in tempo di guerra. \nNell'Aeronautica militare brasiliana il massimo grado \u00e8 Tenente-brigadeiro, mentre \"Marechal do Ar\" \u00e8 un titolo onorario."}
{"id": "572085", "revid": "767487", "url": "https://it.wikipedia.org/wiki?curid=572085", "title": "Coppa UEFA 1996-1997", "text": "La Coppa UEFA 1996-1997 \u00e8 stata la 26\u00aa edizione dell'terza competizione continentale. Venne vinta dallo nella doppia finale contro l'.\nFormula.\nSulla base del ranking UEFA del 1995, la Norvegia prese un posto alla Bulgaria, mentre veniva riammessa a pieno titolo la Serbia-Montenegro.\nPresa coscienza che il meccanismo dei preliminari consentiva di accontentare un po\u2019 tutti dando un\u2019occasione a chiunque senza intaccare il tabellone principale da 64 squadre, per la prima volta nella storia delle coppe europee la UEFA introdusse un secondo turno di qualificazione gi\u00e0 a luglio, potendo cos\u00ec largheggiare nella lista di accesso che venne ampliata a 117 squadre: oltre a tutte le squadre campioni escluse o eliminate in estate dalla massima competizione continentale e a un club in pi\u00f9 dall\u2019Intertoto, un posto specifico nella coppa fu concesso a tutte le federazioni affiliate."}
{"id": "572091", "revid": "287204", "url": "https://it.wikipedia.org/wiki?curid=572091", "title": "Mary Fuller", "text": "La sua carriera si svolse esclusivamente nel periodo del muto.\nBiografia.\nNata a Washington, Mary Fuller era figlia di Nora Swing e di Miles Fuller, un avvocato. Trascorse la sua infanzia in una fattoria e, sin da bambina, dimostr\u00f2 un particolare senso artistico, interessandosi alla musica, alla scrittura e al disegno. A dodici anni, nel 1901, rimase orfana di padre.\nIntrapresa la carriera teatrale, nel 1906 inizi\u00f2 a recitare adottando il nome di Claire Fuller e, per un periodo di tempo, fece parte della compagnia teatrale del liceo di Toledo nell'Ohio.\nCarriera.\nA diciotto anni, pass\u00f2 al professionismo e, quindi, al cinema: nel 1907 firm\u00f2 con la Vitagraph di New York, dopodich\u00e9, nel 1910, pass\u00f2 a un'altra casa di produzione newyorkese, la Edison Studios. In quell'anno recit\u00f2 nel \"Frankenstein\" di J. Searle Dawley, la prima versione cinematografica dell'omonimo romanzo di Mary Shelley.\nNel 1914, Mary Fuller era gi\u00e0 una star e poteva rivaleggiare in popolarit\u00e0 con Mary Pickford. Recit\u00f2 in una grande variet\u00e0 di ruoli, e prese parte a melodrammi come \"The Witch Girl\", \"A Daughter of the Nile\" e \"Under Southern Skies\", il suo primo lungometraggio. Fuller, inoltre, fu l'autrice di numerose sceneggiature, otto delle quali divennero film tra il 1913 e il 1915. Dopo il film del 1917 \"The Long Trail\", la donna pi\u00f9 importante degli studi Edison sembr\u00f2 scomparire dalla faccia della terra. Per decenni la sua vita fu avvolta nel mistero.\nGli ultimi anni.\nL'attrice soffr\u00ec in quegli anni di una grave forma di depressione. Sembra che avesse avuto un cedimento nervoso in seguito alla relazione con un cantante lirico gi\u00e0 sposato. Ritiratasi dal mondo del cinema, Mary torn\u00f2 a vivere nella sua citt\u00e0 natale, Washington D.C. Qualche tempo prima, aveva parlato di un costante senso di solitudine che neanche la sua notoriet\u00e0 era riuscita a colmare. Nel 1926, torn\u00f2 a Hollywood per rientrare nel campo cinematografico ma non ricevette offerte. La morte della madre nel 1946 le caus\u00f2 una seconda crisi e il 1\u00ba luglio 1947 fu ammessa all'ospedale St. Elizabeth di Washington, dove rimase per venticinque anni fino alla morte nel dicembre 1973.\nDopo la sua scomparsa, l'ospedale non fu in grado di rintracciare nessun parente."}
{"id": "572093", "revid": "124388877", "url": "https://it.wikipedia.org/wiki?curid=572093", "title": "Agni", "text": ""}
{"id": "572096", "revid": "287204", "url": "https://it.wikipedia.org/wiki?curid=572096", "title": "Avi Toledano", "text": "Biografia.\nNato in Marocco nel 1948, si trasfer\u00ec in Israele all'et\u00e0 di 16 anni. Nello stesso anno, il 1961, firm\u00f2 il suo primo contratto con la casa discografica EMI.\n\u00c8 stato eletto pi\u00f9 volte \"cantante dell'anno\" dalle emittenti radiofoniche israeliane.\nFino ad oggi ha inciso 21 dischi, e molte delle sue canzoni sono state a lungo in vetta alle classifiche di vendita.\nHa ricevuto il \"Kinor David\", l'equivalente israeliano del Premio Oscar, assegnato ogni anno dal quotidiano Yediot Aharonot.\nSi \u00e8 esibito in tutto il mondo, tenendo concerti al Madison Square Garden di New York, all'Olympia di Parigi e al Festival canoro di Tokyo.\nHa inciso dischi in Giappone, Spagna, Francia e Germania. Ha rappresentato Israele all'Eurovision Song Contest 1982, giungendo secondo con la canzone \"Hora\".\nL'anno seguente, per Ofra Haza produsse e compose la musica del brano \"Chai\" (\"Viva\") che arriv\u00f2 anch'esso secondo all'Eurofestival.\nToledano ha portato in scena diversi \"one-man-shows\" come \"La Boheme\" ispirato dalla canzone di Charles Aznavour \"Identitiy Card\" che ripercorreva la storia della sua vita. Ha anche interpretato il ruolo di Marius nel musical I miserabili andato in scena a Tel Aviv.\nNel 1990 la tv di stato israeliana realizz\u00f2 in Marocco un film sulla sua vita che ebbe un notevole successo.\nNel 1994 l'album \"Il meglio di Avi Toledano\" fu un grande successo.\nNel 1995/96 condusse una lunga tourn\u00e9e in Nord America, esibendosi tra l'altro ad Atlantic City e Montr\u00e9al."}
{"id": "572097", "revid": "36426", "url": "https://it.wikipedia.org/wiki?curid=572097", "title": "Hugo Van der Goes", "text": ""}
{"id": "572102", "revid": "1776051", "url": "https://it.wikipedia.org/wiki?curid=572102", "title": "Gollion", "text": "Gollion (toponimo francese) \u00e8 un comune svizzero di 901 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "572107", "revid": "327773", "url": "https://it.wikipedia.org/wiki?curid=572107", "title": "Compitalia", "text": "Compitalia (dal latino \"Ludi Compitalicii\" o \"Ludi Compitali\") era una festivit\u00e0 tradizionale della religione romana, celebrata una volta all'anno in onore dei \"Lares Compitales\" (i Lari degli incroci), divinit\u00e0 protettrici della famiglia e degli incroci stradali, ai quali venivano elevati dei tempietti laddove si andavano a incrociare delle strade. \nOrigini.\nLa parola deriva dal latino \"compitum\" ovvero \"bivio\" o \"crocicchio\", ed era utilizzata per indicare il tempietto posto agli incroci. Questa festivit\u00e0 \u00e8 di derivazione precedente a quella della civilt\u00e0 romana. Alcuni scritti la riportano come istituita da Tarquinio Prisco a seguito di un miracolo che avvenne il giorno della nascita di Servio Tullio, che lo fece passare per il figlio di un Lare Familiaris, o di una divinit\u00e0 alla guardia della famiglia.\nDionigi di Alicarnasso attribuisce l'origine della festivit\u00e0 a Servio Tullio e descrive come essa veniva celebrata al suo tempo. Riferisce che i sacrifici consistevano in dolci di miele che venivano offerti in ogni casa e che le persone che partecipavano allo svolgimento del rito non erano uomini liberi ma schiavi, perch\u00e9 i Lari avevano piacere nell'essere serviti da loro. Viene spiegato che il Compitalia veniva celebrato alcuni giorni dopo i Saturnali con grande splendore e che gli schiavi in questa occasione erano liberi da qualunque impegno verso i loro padroni. \nLe celebrazioni.\nDurante la celebrazione della festivit\u00e0 ogni famiglia appendeva al portone della propria casa, una statuetta della dea Mania. Si appendevano inoltre sui portoni altre figure fabbricate con la lana rappresentanti uomini e donne, accompagnate da richieste e protezioni ai Lari. \nPer quanto riguarda gli schiavi, anzich\u00e9 figure di uomini, appendevano sfere o i panni morbidi di lana.\nDa Ambrogio Teodosio Macrobio apprendiamo invece che le celebrazioni delle Compitalia secondo una sua ricostruzione sarebbero state ristabilite da Tarquinio il Superbo, in seguito al responso di un oracolo che gli chiese in cambio della pace e della prosperit\u00e0 una testa per salvare una testa, cos\u00ec ordin\u00f2 che si sarebbero dovuti sacrificare dei bambini a Mania, madre dei Lari.\nMa Lucio Giunio Bruto, dopo l'espulsione dei Tarquini, sostitu\u00ec le teste di bambino con quelle di aglio e dei papaveri, cos\u00ec soddisfacendo l'oracolo che avevano richiesto soltanto delle teste, in latino \"capita\", non specificando di che tipo.\nLe figure che presiedevano la festivit\u00e0 erano i \"Magistri vici\", che in quell'occasione indossavano la toga praetexta. \nDurante il periodo repubblicano alla festivit\u00e0 furono aggiunti dei giochi pubblici, che tuttavia furono soppressi per ordine del senato nel 68 a.C.; per questo furono fra le spese recriminate da Marco Tullio Cicerone a Lucius Piso, che li aveva concessi durante il proprio Consolato, nel 58 a.C. Tuttavia fu specificato da Cicerone che i precetti che imponevano la festivit\u00e0 dovevano essere osservati nonostante l'abolizione dei giochi.\nDurante le guerre civili la festivit\u00e0 cadde in disuso e venne ristabilita dall'imperatore Augusto. Poich\u00e9 Augusto ora era il \"pater patriae\", ai due \"Lares Compitales\" si aggiunse il \"Genius Augusti\", divinit\u00e0 protettrice del popolo: Quinto Orazio Flacco ci dice che Augusto lo affianc\u00f2 ai Lari dove due o pi\u00f9 strade si incrociavano (\"et Laribus tuum miscet numen\", Carm. 5.4.39), inoltre fece istituire i \"Magistri Vicorum\" in sostituzione del collegio sacerdotale che precedentemente ne attendeva il culto, nel numero di quattro per ognuno dei 256 \"vici\" in cui era stata suddivisa l'Urbe. \nLa festa delle Compitalia faceva parte delle \"feriae conceptivae\" (feste mobili), cio\u00e8 delle festivit\u00e0 ufficiali che venivano indicate annualmente dai magistrati o dai sacerdoti. Il giorno esatto di questa festivit\u00e0 veniva dunque celebrato in date differenti, bench\u00e9 avesse sempre luogo durante l'inverno, almeno nel periodo di Varrone, come osservato da Isaac Casaubon.\nDionigi di Alicarnasso riferisce che veniva celebrato pochi giorni dopo i Saturnali e Cicerone ci dice che cadeva sulle calende di gennaio, ma in una delle sue lettere a Tito Pomponio Attico parla di questa festivit\u00e0 che andava a collocarsi quattro giorni prima delle \"Nonae\" di gennaio (il che lo farebbe collocare al 2 gennaio). \nLe parole esatte, con cui la festivit\u00e0 veniva annunciata ci sono state riportate grazie a Macrobio e a Aulo Gellio (\"\u201cDie noni populo romano quiritibus compitalia erunt\"\")."}
{"id": "572116", "revid": "287204", "url": "https://it.wikipedia.org/wiki?curid=572116", "title": "Amburbium", "text": "Amburbium o Amburbalia era il nome di una festivit\u00e0 romana il cui scopo era la protezione della citt\u00e0 e pi\u00f9 precisamente delle sue mura. La sua funzione era analoga a quella dell\"Ambarvalia\" che serviva a purificare il territorio circostante alla citt\u00e0. Generalmente si eseguiva in conseguenza dell'apparizione di prodigi preannuncianti calamit\u00e0.\nLa cerimonia consisteva nel percorrere il circuito delle mura in processione portando con s\u00e9 le vittime da sacrificare una volta terminato il percorso. \nVenne celebrato per l'ultima volta nel 394, quando l'usurpatore Flavio Eugenio attendeva l'attacco dell'esercito di Teodosio I, per volere di Virio Nicomaco Flaviano, responsabile della politica di restaurazione pagana dell'usurpatore: era dall'epoca di Aureliano che la cerimonia non veniva pi\u00f9 celebrata.\nSecondo Joseph Scaliger \"amburbium\" e \"ambarvalia\" erano due nomi indicanti la stessa cerimonia, ma la loro distinzione \u00e8 deducibile da un passo di Flavio Vopisco nella \"Vita di Aureliano\", dove si dice che \"amburbium celebratum, ambarvalia promissa\", cio\u00e8 \"\u00e8 celebrato l'amburbium e promesso l'ambarvalia\". Dallo stesso passo si deduce che in quell'occasione l\"amburbium\" fu celebrato il terzo giorno precedente le idi di gennaio (cio\u00e8 l'11 gennaio)."}
