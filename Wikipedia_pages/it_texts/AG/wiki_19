{"id": "541428", "revid": "177966", "url": "https://it.wikipedia.org/wiki?curid=541428", "title": "Consolidated PBY Catalina", "text": "Il Consolidated PBY Catalina (designazione di fabbrica \"Model 28\") era un aereo da pattugliamento marittimo, realizzato a partire dalla seconda met\u00e0 degli anni trenta dall'azienda statunitense Consolidated Aircraft Corporation.\nCostruito in diverse versioni, sia come idrovolante che come anfibio, venne impiegato dall'United States Navy, la marina militare statunitense, e da diversi Paesi alleati; fu il velivolo di maggiore successo della sua categoria durante la seconda guerra mondiale.\nNonostante la vetust\u00e0 del progetto e pi\u00f9 di 80 anni di carriera, un consistente numero di esemplari viene tuttora utilizzato nella lotta aerea antincendio; altri velivoli superstiti vengono impiegati come \"warbird\" nelle rievocazioni storiche.\nStoria del progetto.\nIl progetto del Catalina si deve all'ingegnere Isaac M. Laddon, che lo disegn\u00f2 in risposta a una specifica dell'U.S. Navy: il requisito era relativo a un pattugliatore marittimo con cui sostituire i precedenti Consolidated P2Y (costruiti anche dalla Glenn L. Martin Company con la denominazione Martin P3M).\nIl nuovo aereo doveva avere un peso totale non superiore a , essere un monoplano azionato da due motori radiali Pratt &amp; Whitney XR-1830-68 Twin Wasp T1A1-G da 800 hp e avere un'autonomia di alla velocit\u00e0 di crociera di 160 km/h.\nL'idrovolante Consolidated Model 28 fu accettato quale finalista del concorso unitamente al modello presentato dalla Douglas; di quest'ultimo fu ordinato un prototipo designato XP3D-1 il 20 maggio 1933, mentre quello del Model 28 fu richiesto solo il 28 ottobre successivo, con designazione XP3Y-1.\nIl disegno dell'XP3Y-1 costituiva una sostanziale rivisitazione di quello del Consolidated P2Y, dal quale si differenziava in primo luogo per la configurazione alare monoplana, per la fusoliera a un solo piano e per l'impiego dei gi\u00e0 citati motori di pi\u00f9 recente concezione.\nPortato in volo per la prima volta sul Lago Erie il 28 marzo del 1935, l'XP3Y-1 mise in evidenza caratteristiche di tutto rilievo, pur necessitando (come emerso durante una serie di voli di prova svolti presso la Coco Solo Naval Air Station, la base aerea della marina statunitense situata nella Zona del Canale di Panama a Coco Solo) di alcune modifiche all'impennaggio.\nAll'atto pratico i due modelli concorrenti non evidenziarono sostanziali differenze nelle prestazioni ma il minor prezzo (90.000 $, contro i 110.000 del rivale) fece propendere il parere della commissione dell'U.S. Navy (incaricata di esaminare le due proposte) verso il modello presentato dalla Consolidated.\nIl 29 giugno 1935 venne emesso un ordine di fornitura per 60 esemplari con la nuova designazione di PBY-1: in sostanza il ruolo del velivolo affiancava quello di bombardiere ai gi\u00e0 previsti compiti di ricognitore (secondo il sistema di designazione in vigore il codice \"PB\" indicava \"Patrol Bomber\").\nIl prototipo XP3Y-1 diede dimostrazione delle proprie potenzialit\u00e0 volando senza scalo tra la base di Coco Solo e San Francisco in 34 h e 51 min, nel mese di ottobre del 1935. Rientrato presso la casa costruttrice per le modifiche necessarie a renderlo pienamente operativo, il prototipo ne usc\u00ec nel marzo (o maggio) successivo per raggiungere il reparto di destinazione (lo \"squadron\" VP-11F) in concomitanza con il completamento dei primi esemplari di serie. I velivoli di questa prima versione (60 in tutto) integrarono una serie di modifiche gi\u00e0 sperimentate sul prototipo, tra le quali l'adozione di motori R-1830-64 Twin Wasp SB-G da 900\u00a0hp.\nGi\u00e0 nel mese di luglio dello stesso anno la U.S. Navy emise l'ordine per 50 esemplari della nuova versione PBY-2 (identificata dal costruttore come \"Model 28-2\"), caratterizzata dalla differente configurazione dell'impennaggio e dall'incremento del carico di bombe trasportabili.\nLa successiva versione PBY-3 (\"Model 28-3\"), equipaggiata con nuovi motori di maggiore potenza, venne ordinata (in 66 unit\u00e0) nel successivo mese di novembre mentre fu del dicembre del 1937 l'ordine per 33 esemplari della versione PBY-4 (\"Model 28-4\"): in questa versione, dotata di motori ulteriormente aggiornati, fecero per la prima volta la propria comparsa le caratteristiche bolle vetrate ai lati della fusoliera, a copertura delle postazioni delle mitragliatrici.\nNel corso del 1938 l'Unione Sovietica acquist\u00f2 2 o 3 esemplari del Model 28-2 (o, secondo altri, 3 Model 28-3), dotati di motori Wright Cyclone, e la relativa licenza di costruzione per una versione denominata GST (da \"Gidro Samolet Transportnyj\", \"Aereo Idrovolante da Trasporto\"). La produzione fu assegnata agli stabilimenti dell'OKB-49, situati a Taganrog (sul Mar d'Azov), la cui direzione era affidata a Georgij Michajlovi\u010d Beriev.\nCirca la motorizzazione dei Catalina prodotti in Unione Sovietica, fonti occidentali indicano trattarsi di radiali Mikulin M-62, a loro volta realizzazione su licenza del Wright Cyclone, mentre fonti di lingua russa indicano il motore semplicemente con la denominazione \"M-62\", con ci\u00f2 facendo riferimento alla denominazione originariamente assegnata all'unit\u00e0 motrice Shvetsov ASh-62, sviluppata dal Wright Cyclone su progetto di Arkadij Dmitrievi\u010d \u0160vecov.\nNel medesimo anno la Consolidated vendette un Model 28-4 all'aeronautica militare britannica, la Royal Air Force, che al termine delle prove di valutazione (il cui svolgimento, presso il Marine Aircraft Experimental Establishment di Felixstowe, fu interrotto dallo scoppio della seconda guerra mondiale), decise di adottare l'idrovolante per il proprio Coastal Command assegnandogli (per la prima volta) il nome \"Catalina\" (dal nome dell'isola californiana al largo di Los Angeles), che sarebbe stato successivamente adottato ufficialmente anche dalle autorit\u00e0 statunitensi.\nLo scoppio della guerra comport\u00f2 nuovi massicci ordini per l'idrovolante della Consolidated, particolarmente da parte della RAF: per far fronte a queste nuove commesse furono avviate produzioni su licenza da parte della Canadian Vickers (in seguito divenuta Canadair) e della Boeing of Canada, mentre anche la casa madre raddoppi\u00f2 le proprie linee di montaggio.\nL'installazione di nuovi e pi\u00f9 potenti motori e l'adozione di modifiche minori port\u00f2, nel corso del 1939, alla realizzazione della nuova variante \"Model 28-5\" (PBY-5 per l'U.S. Navy), battezzata \"Canso\" (dal nome della citt\u00e0 della Nuova Scozia) dalla Royal Canadian Air Force.\nAncora nello stesso anno vide la luce la prima variante anfibia del Catalina, la PBY-5A: realizzata dalla casa madre (che dal 1943, fondendosi con la Vultee Aircraft, diede origine alla Convair) partendo dalla versione idrovolante, mediante l'aggiunta del carrello d'atterraggio retrattile in fusoliera, comport\u00f2 marginali differenze nelle prestazioni e contribu\u00ec considerevolmente alla diffusione del velivolo, conferendogli una maggiore versatilit\u00e0 d'impiego.\nSempre partendo dal Model 28-5, una nuova variante denominata PBN-1 Nomad venne realizzata dalla Naval Aircraft Factory: le modifiche consistevano nella revisione dello scafo e dei piani di coda, nel rifacimento dell'impiantistica interna del velivolo e nell'aumento della capacit\u00e0 dei serbatoi di carburante.\nL'ultima evoluzione del progetto, nota come \"Model 28-6\", recep\u00ec le modifiche precedenti che, unite ad altri interventi di dettaglio, diedero vita alla versione idrovolante PB2B-2 (costruita dalla Boeing of Canada) e a quella anfibia PBY-6A (realizzata dalla Consolidated). La produzione del Catalina ebbe termine nel 1944.\nTecnica.\nCellula.\nIl Consolidated Model 28 era un idrovolante a scafo centrale dalla struttura interamente metallica. La fusoliera era realizzata su un solo piano, diversamente da quella di molti altri idrovolanti (detti per questo \"a doppio ponte\"); lo scafo inferiore presentava un doppio gradino, uno nella zona centrale del velivolo e l'altro che raccordava la parte inferiore con il tronco di coda. La parte superiore della fusoliera aveva disegno semicircolare, dal quale spiccavano la postazione vetrata anteriore per il bombardiere e la cabina di pilotaggio a posti affiancati. All'estremit\u00e0 di prua era disposto un finestrino di puntamento dotato di paratia a saracinesca (che veniva abbassata durante le manovre di ammaraggio), che trovava impiego anche durante le operazioni di ormeggio.\nDietro ai piloti erano alloggiati il marconista e il navigatore; alle loro spalle, nel pilone centrale che sosteneva l'ala, trovava posto un meccanico addetto ai motori: la postazione era ricavata nella parte superiore del pilone (al fine di poter visionare le gondole dei motori) ed era dotata di due fornelli elettrici e serbatoio per l'acqua. La sezione posteriore della fusoliera ospitava le postazioni laterali per le mitragliatrici (ricoperte dalle caratteristiche bolle vetrate a partire dalla versione PBY-4) e aveva funzione di dormitorio, equipaggiata con letti a castello, particolarmente utili nel caso di missioni lunghe e distanti dalle basi di appartenenza.\nL'ala era posizionata a parasole, sostenuta dal pilone centrale e da una coppia di aste di controvento per ciascun lato. Gli alettoni erano ricoperti in tela. Alle estremit\u00e0 delle semiali erano disposti i galleggianti stabilizzatori dotati di sistema di ritrazione: una volta in volo questi galleggianti venivano richiamati verso l'esterno, fino a formare l'estrema propaggine delle estremit\u00e0 alari. L'impennaggio, infine, aveva dimensioni generose ed era di tipo cruciforme, con i piani orizzontali a sbalzo.\nA partire dalla versione PBY-5 fecero la loro comparsa le varianti anfibie, dotate di carrello d'atterraggio retrattile, di tipo triciclo anteriore, con gli elementi posteriori monoruota che si ritraevano nella parte centrale della fusoliera, lasciando la ruota a sporgere parzialmente dal corpo del velivolo.\nMotori.\nLa propulsione del Catalina venne affidata a due radiali Pratt &amp; Whitney R-1830 Twin Wasp: questo motore a 14 cilindri, disposti su due stelle e raffreddati ad aria, accompagn\u00f2 costantemente lo sviluppo del pattugliatore della Consolidated, puntualmente aggiornato, a sua volta, nelle versioni disponibili: in questo modo la potenza erogata pass\u00f2 dagli 800 hp degli esemplari installati sul prototipo, ai 1.200\u00a0hp di quelli impiegati nelle ultime versioni del velivolo.\nLe eliche erano generalmente Hamilton Standard del tipo tripala, metalliche, a passo variabile, anche se su alcuni esemplari vennero montate eliche costruite dalla Curtiss Electric.\nSistemi.\nIl Catalina fu uno dei primi velivoli statunitensi, unitamente ai Douglas B-18, a impiegare apparati radar. Gli esemplari impiegati dal Coastal Command della RAF furono dotati di apparati radar ASV (\"Air-to-Surface Vessel\") per la ricerca dei sommergibili nella fase di emersione mentre, sempre in funzione antisommergibile, alcuni esemplari vennero dotati di apparecchiature MAD (Magnetic Anomaly Detector); l'impiego di questa apparecchiatura fece guadagnare ai velivoli il soprannome di \"Madcat\" (letteralmente, \"gatto pazzo\"). Risulta inoltre che su alcuni esemplari sia stato montato un dispositivo simile all'anello Mausi tedesco, al fine di rintracciare e far detonare le mine navali.\nArmamento.\nLa difesa del Catalina era affidata a 4 diverse postazioni armate: una all'estrema prua dotata di una, o due, mitragliatrici calibro .30, un'altra disposta posteriormente in posizione ventrale - anche in questo caso armata con una mitragliatrice calibro .30 - e due laterali equipaggiate ciascuna con una mitragliatrice calibro .50.\nL'armamento di caduta era alloggiato al di sotto delle semiali e poteva essere costituito da bombe (fino a 4.000 lb, pari a 1.814\u00a0kg) oppure da due siluri o, ancora, da cariche di profondit\u00e0.\nImpiego operativo.\nIl Model 28, realizzato per rispondere alle esigenze dell'U.S. Navy, ricevette (gi\u00e0 nel 1937) alcuni ordini in ambito commerciale: in particolare due esemplari di Model 28-2 vennero venduti allo zoologo e filantropo statunitense Richard Archbold che li battezz\u00f2, rispettivamente, \"Guba I\" e \"Guba II\". Il primo dei due velivoli fu rivenduto al governo sovietico che lo impieg\u00f2 nel corso dell'infruttuosa ricerca del pilota (ed eroe dell'Unione Sovietica) Sigizmund Aleksandrovi\u010d Levanevskij, disperso durante un volo transpolare. L'aereo venne poi impiegato come trasporto e sopravvisse fino al 1942 quando, il 25 luglio, and\u00f2 distrutto durante il bombardamento del porto di Novaja Zemlja operato da un U-Boot tedesco.\nLe doti di affidabilit\u00e0 e robustezza evidenziate nel rigido clima polare valsero all'idrovolante della Consolidated l'attenzione delle autorit\u00e0 aeronautiche sovietiche, che ne acquistarono la licenza di costruzione impiantando una linea di montaggio nelle officine di Taganrog (le stesse che producevano i velivoli progettati da Georgij Michailovi\u010d Beriev).\nIl \"Guba II\" venne utilizzato dallo stesso Archbold, nel 1937, durante una spedizione scientifica in Nuova Guinea; venne poi acquistato dalla BOAC, che lo utilizz\u00f2 per collegamenti nei territori dell'Africa Occidentale Britannica fino al 1944, quando venne distrutto da una tempesta.\nUn terzo esemplare ad uso civile, in questo caso un Model 28-4, venne acquistato nel giugno del 1939 dalla American Export Airlines e impiegato per testare le prime rotte commerciali sull'Atlantico settentrionale (in particolare la rotta New York, Horta, Biscarrosse, Marsiglia), proposte dalla compagnia per trasporti di posta e merci. Venne poi preso in carico dalla U.S. Navy nel 1944.\nUn altro esemplare, questa volta un Model 28-4, fu acquistato dall'Air Ministry britannico per una serie di prove valutative; anche in questo caso le caratteristiche del velivolo convinsero il potenziale acquirente che decise di acquistarlo assegnandogli il nome che lo contraddistinse, seppur con qualche eccezione, per tutta la lunga vita operativa.\nIl repentino peggioramento del clima politico internazionale e lo scoppio della seconda guerra mondiale determinarono il destino del \"Cat\" (come venne presto ribattezzato) come macchina militare tanto che, alla fine, fin\u00ec per diventare in assoluto l'idrovolante prodotto nel maggior numero di esemplari. Largamente impiegato in patria (dall'U.S. Navy, dagli United States Army Air Corps e dalla United States Coast Guard) e nel Regno Unito (dalla RAF), fu scelto anche da numerose forze aeree alleate: RAAF, RCAF, RNZAF, V-VS ne furono i principali utilizzatori in compiti che andarono ben oltre quello inizialmente previsto di pattugliatore; il Catalina venne cos\u00ec impiegato per compiti di scorta ai convogli, nella lotta antisommergibile, nell'attacco notturno alle navi (grazie all'impiego di apparecchiature radar), nel trasporto e nel traino dei bersagli.\nNel dopoguerra se ne servirono anche l'Aviation navale, la Kongelige Norske Luftforsvaret, la Svenska Flygvapnet e, in quantitativi variabili, diverse altre aeronautiche militari; negli Stati Uniti i Catalina rimasero in servizio fino alla seconda met\u00e0 anni cinquanta cos\u00ec come all'inizio del decennio i GST sovietici (ricevuto il nome in codice NATO \"Mop\", spazzolone) attendevano di essere rimpiazzati dai Beriev Be-6.\nLa conclusione della seconda guerra mondiale port\u00f2 alla dismissione di numerosi esemplari dalle forze armate che li avevano in dotazione, il che diede inizio a una \"seconda giovinezza\" del Catalina sia in ambito militare che sul mercato dell'aviazione commerciale e da diporto. Numerosi operatori locali impiegarono il \"Cat\" su linee secondarie mentre alcuni esemplari andarono direttamente a privati che li impiegarono a titolo personale o per le loro attivit\u00e0: tra questi viene ricordato l'eclettico oceanografo francese Jacques-Yves Cousteau che utilizz\u00f2 un PBY-6A (matricola N101CS) per la realizzazione di documentari e sul quale, nel 1979, trov\u00f2 la morte il figlio Philippe, in seguito a un incidente occorso nella fase di ammaraggio.\nL'ultimo utente militare \u00e8 stata la For\u00e7a A\u00e9rea Brasileira che ne mantenne operativi alcuni esemplari, unitamente ad alcuni C-47, fino al 1982. Tra gli esemplari giunti fino ai giorni nostri, alcuni risultano ancora operativi, utilizzati in particolare per la lotta aerea antincendio o come warbird nelle manifestazioni di rievocazione storica.\nAustralia.\nIl Catalina fu impiegato dalla Royal Australian Air Force a partire dal febbraio 1941. La RAAF ricevette, almeno inizialmente, velivoli originariamente destinati alla Francia che, a causa dell'armistizio, non fecero in tempo a giungere a destinazione. La RAAF classific\u00f2 A-24 tutti gli esemplari ricevuti, indipendentemente dalla serie d'origine e dall'impiego cui furono destinati (in genere pattugliamento marittimo e soccorso in mare). Rimasti in servizio anche nel dopoguerra, i Catalina furono definitivamente dismessi dalla RAAF nel maggio del 1953, in genere venduti a operatori privati.\nA partire dal giugno del 1943 l'Air Ministry, il Ministero dell'Aria britannico, e le compagnie aeree British Overseas Airways Corporation e Qantas raggiunsero un accordo per ripristinare i collegamenti tra il Regno Unito e l'Australia, all'epoca interrotti, nell'ambito della guerra del Pacifico, a causa dell'avanzata giapponese nel sud-est asiatico. Sulla linea vennero impiegati 5 Catalina, successivamente affiancati da Liberator e Lancastrian appositamente modificati, che collegarono Perth a Koggala (citt\u00e0 situata nel sud dell'isola di Ceylon, all'epoca sede di una base della RAF). Si trattava, all'epoca, del volo non-stop pi\u00f9 lungo mai realizzato, con i suoi 5.652 km (3.052 nmi) che, in ragione della velocit\u00e0 media del Catalina, aveva una durata variabile tra le 28 e le 32 ore e venne soprannominato come \"il viaggio dalla doppia alba\". Il volo doveva avvenire in un totale, e comprensibile, silenzio radio e i piloti dovevano ricorrere alla navigazione astronomica per orientarsi in assenza di indicazioni da terra. I 5 Catalina, forniti dall'Air Ministry, ricevettero pertanto il nome di 5 delle stelle impiegate per la definizione della rotta: Rigel, Spica, Altair, Vega e Antares.\nAl termine della guerra i 5 velivoli, in ossequio agli accordi previsti dalla Legge Affitti e Prestiti sulla base della quale erano stati forniti al Regno Unito, vennero affondati; avevano portato a termine complessivamente 271 traversate, coprendo oltre 1,5 milioni di km e trasportando 648 passeggeri, il tutto senza aver mai registrato un singolo incidente.\nNel dopoguerra la Qantas acquist\u00f2 altri Catalina dismessi dalla RAAF e li impieg\u00f2 per collegamenti con la Nuova Caledonia, le Nuove Ebridi, le Isole Figi e l'Isola di Lord Howe; gli ultimi 2 vennero rivenduti nel novembre del 1958.\nBrasile.\nIl Brasile fu uno dei paesi che impiegarono il Catalina nel corso della seconda guerra mondiale. Uno degli episodi che vide tra i protagonisti gli idrovolanti delle forze armate brasiliane fu l'affondamento dell'U-Boot di Tipo IX-D2 \"U-199\", avvenuto il 31 luglio del 1943, di cui fu co-protagonista il Catalina battezzato \"Arar\u00e1\" (nome ereditato da una nave da carico, a sua volta affondata da un U-Boot qualche tempo prima).\nCanada.\nLa Royal Canadian Air Force ricevette i Catalina in tempo per rendere operativo il No. 116 Squadron alla fine del mese di giugno del 1941; provenienti da un lotto destinato alla RAF, gli aerei andarono a rimpiazzare i biplani Supermarine Stranraer, ormai obsoleti e privi dell'autonomia necessaria a contrastare gli U-Boot tedeschi nell'Oceano Atlantico.\nTra Catalina e Canso, come vennero denominati localmente gli esemplari realizzati nelle officine canadesi della Boeing o della Vickers, la RCAF ricevette in totale 254 velivoli, con i quali furono complessivamente equipaggiati 13 \"squadron\": 5 stanziati sulla costa occidentale, 6 su quella orientale, uno operante da basi islandesi e scozzesi e uno sull'isola di Ceylon.\nTra gli episodi che videro protagonisti i Catalina appartenenti a reparti canadesi vengono ricordati l'individuazione della flotta giapponese che il 4 aprile del 1942 si stava avvicinando a Ceylon e l'affondamento dell\"U-1225\", avvenuto il 24 giugno del 1944 a nord-ovest di Bergen.\nFrancia.\nL'A\u00e9ronautique navale, al fine di riammodernare alcune delle proprie unit\u00e0 da ricognizione, all'inizio del 1940 ordin\u00f2 40 esemplari del Catalina, le cui consegne avrebbero dovuto iniziare nel corso del quarto trimestre di quello stesso anno. La resa ai nazisti imped\u00ec, come detto, ogni consegna.\nLa componente navale delle riorganizzate Forces a\u00e9riennes fran\u00e7aises libres ricevette 43 velivoli, con i quali diede vita a due \"Flottille d'Exploration\" (6\u00e8me e 8\u00e8me) che, dopo un periodo di addestramento negli Stati Uniti, divennero operative rispettivamente nel settembre del 1943 e nell'aprile del 1944 e vennero trasferite ad Agadir per iniziare le operazioni. Impiegati nella lotta ai sommergibili tedeschi nelle acque del mar Mediterraneo, i velivoli vennero successivamente trasferiti in Corsica e destinati alla sorveglianza delle coste italiane e all'individuazione dei campi minati.\nMentre gli esemplari perduti o danneggiati vennero rimpiazzati con i pattugliatori Lockheed Ventura, nell'ottobre del 1945 alcuni degli esemplari superstiti furono progressivamente trasferiti nei territori dell'Indocina dove, rischierati a Saigon, prestarono servizio fino al febbraio del 1951, quando furono definitivamente sostituiti con i pi\u00f9 recenti Privateer.\nGli esemplari rimasti sul territorio nazionale e quelli rientrati dall'Indocina furono successivamente impiegati nel corso della guerra d'Algeria, tra il 1954 e il 1962. Tre anni dopo, nel marzo del 1965, 3 velivoli vennero inviati nella Polinesia francese, tra le componenti logistiche che seguirono gli esperimenti nucleari svolti presso il Centre d'exp\u00e9rimentation du Pacifique. Malgrado alcuni incidenti di volo avessero costretto le forze armate all'assegnazione di nuovi velivoli, i 3 esemplari portarono a termine la loro missione e furono gli ultimi Catalina in servizio con l'A\u00e9ronautique navale. Immagazzinati nel 1971 a Faa'a, vennero rivenduti al Cile nel marzo del 1972.\nDanimarca.\nLa Danimarca acquist\u00f2 nel giugno del 1947 6 esemplari di PBY-5A, seguiti da altri 2 nel corso del 1951 e da altri 8 anfibi della versione pi\u00f9 recente PBY-6A. L'impiego principale dei Catalina danesi riguard\u00f2 missioni di soccorso (SAR) o di osservazione idrogeologica, prevalentemente in Groenlandia.\nUn esemplare partecip\u00f2 alla missione scientifica Galathea, svoltasi nel 1950, durante la quale furono effettuate prevalentemente ricerche a carattere oceanografico, la pi\u00f9 rinomata delle quali \u00e8 la misurazione della profondit\u00e0 della Fossa delle Filippine.\nGli ultimi esemplari superstiti vennero radiati nel novembre del 1970.\nNorvegia.\nI primi Catalina \"norvegesi\" ebbero le insegne della RAF in quanto impiegati, in esilio, da personale norvegese inquadrato in appositi reparti dell'aviazione del Regno Unito; il loro compito principale era quello della guerra ai sottomarini tedeschi nelle acque prospicienti la madre patria.\nNel dopoguerra, anche in questo caso, i ruoli principali riguardarono il salvataggio in mare, il trasporto e, occasionalmente, la ricerca, per la pesca, dei banchi di aringhe.\nSei nuovi esemplari della versione anfibia PBY-5A vennero acquistati nel corso del 1953; il Catalina rimase in servizio con la Kongelige Norske Luftforsvaret fino al 1961.\nNuova Zelanda.\nLa RNZAF ricevette un primo lotto di 22 velivoli, idrovolanti della serie PBY-5, nel periodo compreso tra aprile e ottobre del 1943 e un secondo lotto, ancora idrovolanti ma della serie PB2B-1 prodotta in Canada dalla Boeing, composto da 24 aerei consegnati tra l'aprile e il novembre del 1944.\nMantenuti nei reparti di volo anche nel dopoguerra, gli esemplari superstiti furono progressivamente utilizzati come pezzi di ricambio o definitivamente radiati tra il 1949 e il 1956.\nRegno Unito.\nCome molti altri velivoli di origine statunitense, il Catalina vide i primi impieghi in combattimento inquadrato in reparti del Regno Unito: i primi, dei circa 700 esemplari impiegati dalla RAF, entrarono in servizio nei primi mesi del 1941 con il Coastal Command e prima della fine dell'anno erano gi\u00e0 7 gli \"squadron\" che impiegavano i \"Cat\".\nTra questi vi fu il \"No. 209 Squadron\" al quale apparteneva l'esemplare che il 26 maggio del 1941 riusc\u00ec a localizzare la corazzata tedesca Bismarck, che era riuscita a far perdere le proprie tracce in seguito alla battaglia dello stretto di Danimarca.\nL'impiego dei \"Cat\" nel Regno Unito, per quanto affiancati da velivoli con base a terra (come il Vickers Warwick), continu\u00f2 per tutto il conflitto e fu, ancora una volta, un Catalina a far registrare l'ultimo affondamento di un U-Boot tedesco da parte del Coastal Command, quando un aereo del \"No. 210 Squadron\" col\u00f2 a picco il 7 (oppure l'8) di maggio del 1945 l\"U-320\" al largo di Bergen.\nI Catalina della RAF furono impiegati anche nel sud-est asiatico, operando sia dalle basi dell'India che da Singapore. Emblematiche, per la situazione dell'epoca, le vicende del \"No. 205 Squadron\": esso, equipaggiato nei primi mesi del 1941 con i Catalina, fu costretto progressivamente a ritirarsi da Singapore e, in seguito, dalle Indie Orientali Olandesi per giungere, infine, decimato in territorio australiano nel marzo del 1942, mese nel quale rimanevano operativi solamente 2 velivoli.\nMinor impiego ebbero infine i 6 reparti schierati in territorio africano, che operarono in un teatro nel quale l'attivit\u00e0 del nemico era meno consistente e costante.\nStati Uniti d'America.\nNegli Stati Uniti il Catalina venne impiegato dall'U.S. Navy, dalla U.S. Coast Guard (con la medesima denominazione di PBY) e dall'U.S.A.A.F. (che lo identific\u00f2 come OA-10). La componente aerea dello United States Army (esercito) ne ebbe in servizio circa 380 e la guardia costiera poco pi\u00f9 di un centinaio; in seno a queste forze l'impiego dei \"Cat\" fu prevalentemente orientato alle missioni di soccorso e di ricognizione costiera. L'utilizzatore principale fu quindi l'aviazione della marina, che ricevette i primi esemplari nel corso del 1936.\nIn tempo di pace l'attivit\u00e0 degli \"squadron\" da ricognizione (identificati con la sigla \"VP\") era sostanzialmente di tipo addestrativo; la firma del Neutrality Act del 1939 e la successiva introduzione della sorveglianza delle coste forn\u00ec un utile bagaglio di esperienza per il successivo periodo bellico.\nL'attacco a Pearl Harbor ebbe tra i propri effetti quello di decimare gli effettivi dei 6 reparti da ricognizione di base sull'isola di Oahu: dei 68 PBY alla fine della giornata ne restavano utilizzabili 14, unitamente a un solo velivolo superstite del VP di base all'atollo di Midway.\nUno dei Catalina in servizio a Oahu contribu\u00ec all'affondamento del sommergibile giapponese operato dal cacciatorpediniere , nel corso del primo combattimento del 7 dicembre. Per sopperire alla sopravvenuta mancanza di velivoli da ricognizione 4 \"squadron\" VP, uno dei quali stava ancora svolgendo le proprie attivit\u00e0 di addestramento iniziale, furono trasferiti da basi dell'Atlantico verso quelle del Pacifico.\nTre giorni dopo alcuni Catalina di base a Cavite, nelle Filippine, furono i primi velivoli statunitensi ad attaccare navi di superficie giapponesi quando intercettarono, senza particolare successo, gli incrociatori \"Ashigara\" e \"Maya\". In questo, come in altri casi, nel corso delle azioni di bombardamento emersero i limiti del velivolo, in particolare la velocit\u00e0 di punta, inadeguata per difendersi dai caccia o per rappresentare una sorpresa per le difese antiaeree nemiche.\nI Catalina erano dotati di un adattatore per trasportare un siluro al di sotto di ogni semiala (al posto delle bombe) e in cabina di pilotaggio era installato un \"Torpedo Director Sight\" dal quale il pilota poteva trarre informazioni relative al punto di lancio. Furono portate a termine, con qualche successo e con perdite minime di velivoli, diverse operazioni di siluramento, in particolare di notte ed effettuate da pi\u00f9 di un velivolo per volta. Tuttavia la disponibilit\u00e0 di velivoli specificamente destinati al compito ridusse il numero di tali missioni dopo il 1943.\nNel frattempo, per\u00f2, le vicende del conflitto avevano portato le truppe statunitensi, e con esse i reparti di volo dell'U.S. Navy che impiegavano i Catalina, a lasciare le Filippine per rischierare le residue forze rimaste in territorio australiano; nello specifico furono 4 i PBY superstiti che giunsero fino a Perth nei primi giorni di marzo del 1942.\nIl 3 giugno successivo un PBY di base a Midway divenne il pi\u00f9 famoso pattugliatore marittimo, rilevando parte della flotta giapponese in avvicinamento, seguito (il giorno successivo) da un secondo velivolo che ne individu\u00f2 la forza principale. Ne segu\u00ec la battaglia durante la quale la flotta imperiale giapponese perse 4 delle proprie portaerei e durante la quale i Catalina trassero in salvo 41 piloti abbattuti sul mare.\nIn quegli stessi giorni, pi\u00f9 a nord, altri PBY erano impegnati a contrastare le operazioni giapponesi nelle Isole Aleutine.\nDue mesi dopo i \"Cat\" presero parte alle operazioni della campagna di Guadalcanal e fu un PBY-5A il primo velivolo statunitense a posarsi sull'agognata pista dell'Henderson Field.\nLe consistenti perdite subite nei primi tempi portarono, fin dal 1942 nel corso delle operazioni nelle isole Salomone, a sviluppare tattiche di attacco durante le ore notturne, ma il primo \"squadron\" ad essere specificamente adattato per le operazioni di attacco notturno fu il VP-12 i cui velivoli, completamente dipinti di nero (e per questo soprannominati \"Black Cats\") giunsero a Guadalcanal nel dicembre del 1942.\nAltri reparti si aggiunsero nei mesi successivi e la capacit\u00e0 anfibia dei Catalina facilit\u00f2 il loro spostamento con l'avanzamento del fronte. Migliorie negli apparati radar e nelle tattiche di combattimento consentirono di migliorare progressivamente l'efficacia delle azioni dei Black Cats, che ebbero un considerevole impatto sulla catena di rifornimenti giapponesi verso le basi ancora possedute sulle diverse isole del Pacifico.\nUn altro compito che rese particolarmente popolari i Catalina fu costituito dalle missioni di soccorso svolte a favore di equipaggi di velivoli abbattuti o di navi attaccate dal nemico. Queste missioni divennero presto note come \"Dumbo\" (dal nome del personaggio creato dalla matita di Walt Disney, che inizialmente costituiva l'indicativo di chiamata dei voli) e, anche in questo caso a partire dalle operazioni nelle isole Salomone, vennero predisposte in anticipo nelle zone operative, con i Catalina stazionanti in una sorta di circuito di attesa.\nNel dopoguerra la vita operativa dei Catalina dell'U.S. Navy fu piuttosto breve: essi furono ben presto sostituiti dai pi\u00f9 moderni Mariner e Privateer. Nel 1948 erano solo 5 i velivoli ancora in servizio operativo mentre alcuni altri erano in carico a reparti della riserva. Il 3 gennaio del 1957, con la radiazione dell'ultimo esemplare, il \"cavallo da tiro\" dell'aviazione navale della seconda guerra mondiale venne definitivamente consegnato alle pagine di storia.\nSvezia.\nLa Svenska Flygvapnet acquist\u00f2 nel 1947 tre esemplari (anfibi) costruiti in Canada dalla Vickers, classificandoli come Tp 47 (la sigla in lingua svedese indicava il ruolo di \"Transport\"). Privati di qualsiasi armamento e dotati di radar PS-19/A (designazione locale dell'apparato radar AN/APS3 installato sulla versione PBY-6A), vennero schierati nella base di H\u00e4gern\u00e4s (nei pressi di T\u00e4by) e impiegati anche in missioni di ricognizione e di salvataggio.\nUno dei tre Canso, matricola 47002, fu abbattuto da 2 MiG-15 il 16 giugno del 1952 nel corso delle ricerche del relitto di un altro velivolo svedese, un DC-3, anch'esso abbattuto dai sovietici 3 giorni prima nel corso di quella che, successivamente, sarebbe stata riconosciuta come una missione ELINT.\nL'ultimo dei velivoli superstiti venne radiato nel 1966 ed \u00e8 attualmente esposto presso il Flygvapenmuseum, nei dintorni di Link\u00f6ping.\nVersioni.\n\"I dati sulle versioni, se non diversamente indicato, sono tratti da\" \"Consolidated PBY Catalina\" \"in\" \"www.uswarplanes.net\".\nFu la designazione di fabbrica del Catalina; le prime 4 versioni furono realizzate tra il 1935 e il 1938 e i 216 esemplari complessivamente costruiti uscirono tutti dalle catene di montaggio della Consolidated.\nDi queste prime 4 versioni del Catalina furono realizzati, indicativamente nel 1937, anche 7 esemplari venduti sul mercato civile; 3 di questi velivoli furono venduti all'Unione Sovietica, 2 dei quali servirono come modello per gli esemplari realizzati localmente su licenza.\nLa quinta versione del Catalina fu la prima realizzata dopo lo scoppio della guerra; l'incremento esponenziale del numero di esemplari richiesti comport\u00f2 la realizzazione di nuove linee di produzione, di cui 3 esterne alla Consolidated; i velivoli realizzati dalla Vickers Canada (poi Canadair), dalla Boeing Canada e dalla Naval Aircraft Factory ricevettero, come previsto dal sistema di designazione dei velivoli, denominazioni diverse. Un'altra diversificazione, in questo caso nella denominazione interna della versione, dipese dalla forza armata destinataria dei velivoli, cui corrispondevano diverse dotazioni interne o differenze in dettagli marginali.\nUtilizzatori.\nCivili.\n\"Se non diversamente indicato, i nominativi delle compagnie sono stati recuperati tramite \"Aviation Safety Network\"\".\nGovernativi.\n\"Se non diversamente indicato, i nominativi degli enti sono stati recuperati tramite \"Aviation Safety Network\"\"."}
{"id": "541429", "revid": "697352", "url": "https://it.wikipedia.org/wiki?curid=541429", "title": "Compromesso", "text": "In una disputa, il compromesso \u00e8 il risultato di concessioni da entrambe le parti con lo scopo di trovare un terreno comune su cui concordare. Il compromesso porta ad appianare le differenze e viene raggiunto attraverso la mutua rettifica delle reciproche richieste, concedendo un po' a ciascuna delle parti.\n\u00c8 possibile che le parti raggiungano il compromesso (o provino a farlo) trattando direttamente o tramite l'intervento (mediazione) di una terza parte (mediatore).\nIl compromesso \u00e8 possibile nelle dispute, ma pu\u00f2 essere pi\u00f9 difficile da raggiungere nei conflitti istituzionalizzati.\nAlcuni valori culturali o determinati bisogni umani quali la propria identit\u00e0 come popolo o la autodeterminazione di una nazione potrebbero non essere soggette a compromesso (non compromissibili)."}
{"id": "541430", "revid": "396099", "url": "https://it.wikipedia.org/wiki?curid=541430", "title": "Pelo libero", "text": "Il pelo libero di un lago, di un corso d'acqua, di una falda acquifera o di un serbatoio \u00e8 la superficie dello stesso, per una data condizione di pressione atmosferica. \nDescrizione.\nEssendo la superficie di contatto con l'atmosfera, infatti, ne presenta lo stesso valore della pressione. Per questo motivo la superficie del pelo libero presenta anche una tensione superficiale caratteristica del fluido stesso e della sua interazione con l'atmosfera. Nel caso in cui il fluido in questione sia l'acqua, in condizioni di temperatura di la tensione superficiale assume un valore di circa \u00b7m\u22121.\nGeneralmente si distingue tra \"pelo alto\" e \"pelo basso\" per fare riferimento ai livelli raggiunti dalle acque in tempo di piena e rispettivamente di magra. Si distingue, invece, tra \"pelo vivo\" e \"pelo morto\" con riferimento alla superficie dell'acqua in movimento e rispettivamente in quiete.\nIl pelo dell'acqua \u00e8 un'espressione molto diffusa nel linguaggio della scienza idraulica ed \u00e8 entrata anche nella lingua comune. Per indicare la superficie delle acque si usava inizialmente la metafora della pelle, che viene ritrovata gi\u00e0 nel trattato d'architettura di Filarete. La stessa metafora si ritrova in Leonardo da Vinci, quando parla del rimbalzo delle gocce d'acqua che cadono da diverse altezze. Nel Cinquecento, il termine \"pelle\" \u00e8 sostituito da \"pelo\" e sar\u00e0 da qui usato sistematicamente negli scritti d'idraulica del Seicento.\nForma del pelo libero.\nIn condizione di quiete il pelo libero di una massa di liquido si dispone secondo un piano orizzontale (quindi perpendicolarmente alle linee di gravit\u00e0 di quel luogo). Tuttavia, per il fenomeno della capillarit\u00e0, a contatto con una superficie solida il pelo libero del fluido pu\u00f2 presentarsi leggermente rialzato (nel caso dell'acqua) o ribassato (nel caso del mercurio) per effetto delle forze di attrazione tra le molecole di liquido e la superficie solida del recipiente. Il fenomeno della capillarit\u00e0 \u00e8 tanto pi\u00f9 evidente quanto meno estesa \u00e8 la superficie del pelo libero (che poi corrisponde alla superficie trasversale del contenitore in corrispondenza del pelo libero).\nDeterminazione della quota del pelo libero.\n\u00c8 possibile ricavare la quota di pelo libero anche per una tubazione che non sia in quiete (ad esempio una condotta in pressione), adoperando idonei strumenti di misura, come il piezometro. In questi casi si parla di linea piezometrica o di piano dei carichi idrostatici.\nNel caso di una falda acquifera, nello studio dei moti di filtrazione \u00e8 fondamentale conoscere la differenza di quota fra pelo libero della falda e le quote del piano campagna. I campi di applicazione sono molteplici e riguardano sia la geotecnica, sia l'idraulica."}
{"id": "541431", "revid": "117969329", "url": "https://it.wikipedia.org/wiki?curid=541431", "title": "Forza Motorsport", "text": "Forza Motorsport \u00e8 un videogioco di guida, sviluppato da Microsoft in esclusiva per Xbox uscito nel 2005.\nIl gioco \u00e8 disponibile anche completamente in italiano. Rappresenta il primo videogioco pseudosimulativo per Xbox, introducendo anche per primo tra i videogiochi i danni grafici e fisici sulle vetture, che influiscono in modo pi\u00f9 o meno incisivo sulle prestazioni dell'auto.\nClassi di vetture.\nIl gioco offre una grande quantit\u00e0 di automobili reali tra cui scegliere, divise in classi e sottoclassi (le sottoclassi sono 4, ad esempio si ha la D4 che \u00e8 la sottoclasse meno performante della classe D e la sottoclasse D1 che \u00e8 la pi\u00f9 performante, unica eccezione \u00e8 la classe R):\nTutte le auto sono dotate di una serie di parametri come velocit\u00e0, accelerazione, rarit\u00e0, freno, curva.\nModalit\u00e0 di gara.\nIl gioco offre varie modalit\u00e0 di gara.\nIn questa modalit\u00e0 un'auto non pu\u00f2 competere contro un'altra di classe differente.\nPeculiarit\u00e0.\nIl gioco ha introdotto molte novit\u00e0 nell'ambito dei videogiochi di guida:"}
{"id": "541433", "revid": "1155", "url": "https://it.wikipedia.org/wiki?curid=541433", "title": "Gambusia", "text": "Gambusia \u00e8 un genere di pesci d'acqua dolce appartenenti alla famiglia Poeciliidae.\nDescrizione.\nIl dimorfismo sessuale \u00e8 evidente: il maschio \u00e8 pi\u00f9 piccolo e minuto della femmina e provvisto di gonopodio.\nDiffusione e habitat.\nLe specie del genere sono originarie del Centro-Sudamerica.\nSpecie.\nIl genere \"Gambusia\" comprende 45 specie: "}
{"id": "541436", "revid": "834", "url": "https://it.wikipedia.org/wiki?curid=541436", "title": "F-5", "text": ""}
{"id": "541440", "revid": "729019", "url": "https://it.wikipedia.org/wiki?curid=541440", "title": "Kawanishi H8K", "text": "Il (nome in codice alleato Emily) era un idrovolante multiruolo quadrimotore ad ala alta e a scafo centrale prodotto dall'azienda giapponese Kawanishi K\u014dk\u016bki KK dalla fine degli anni trenta e impiegato dalla Dai-Nippon Teikoku Kaigun K\u014dk\u016b Hombu, l'aviazione navale della Marina imperiale giapponese, durante la seconda guerra mondiale.\nStoria del progetto.\nNel 1938, quando il suo predecessore H6K stava entrando in servizio operativo, la Marina imperiale ordin\u00f2 alla Kawanishi di sviluppare in nuovo idrovolante caratterizzato dalle grandi dimensioni e dall'elevato raggio d'azione. L'ufficio tecnico realizz\u00f2 un idrovolante a scafo centrale ad ala alta dalle dimensioni imponenti equipaggiato con quattro motori radiali che assunse la designazione \"Idrovolante tipo 2\". Il prototipo venne portato in volo per la prima volta nel gennaio 1941 dimostrando le ottime qualit\u00e0 che lo contraddistinsero nelle versioni di serie tranne che nella scarsissima manovrabilit\u00e0 in fase di flottaggio ed ammaraggio, Dopo il necessario intervento che interess\u00f2 il disegno dello scafo, i successivi esemplari modificati vennero giudicati idonei ed avviati alla produzione in serie nel 1941.\nLa versione H8K2, sviluppo che introduceva un impianto motore pi\u00f9 potente ed una maggiore capacit\u00e0 di combustibile, era caratterizzata da un pesante armamento difensivo che la rendeva un avversario ostico agli equipaggi Alleati e che conquist\u00f2 nei loro confronti un profondo rispetto.. Questa fu la versione definitiva, realizzata in 112 esemplari.\nNe venne realizzata anche una versione da trasporto, la H8K2-L conosciuta anche come , in grado di trasportare di 62 soldati e nella quale, per aumentare la capacit\u00e0 di carico, vennero eliminate le postazioni difensive, quelle laterali, quella ventrale e la torretta dorsale, ed eliminati i serbatoi di carburante interni che determin\u00f2 una minore autonomia rispetto al modello da cui derivava.\nImpiego operativo.\nL'H8K inizi\u00f2 ad essere consegnato ai reparti nel 1941 e venne utilizzato per la prima volta in un'azione bellica durante l'Operazione K, nella notte tra il 3 ed il 4 marzo 1942 con due esemplari diretti a Pearl Harbor in una missione di bombardamento. In quell'occasione, dato che l'obbiettivo era al di fuori del raggio d'azione del modello vennero riforniti, previo ammaraggio nell'atollo French Frigate Shoals, da un sottomarino della Marina imperiale che si trovava sulla loro rotta. Bench\u00e9, nonostante la difficolt\u00e0 della missione, i due velivoli fossero riusciti a raggiungere Pearl Harbor, a causa della scarsa visibilit\u00e0 il bombardamento non ebbe il successo sperato non riuscendo a compiere alcun danno significativo.\nGli H8K2, in versione migliorata, furono utilizzati in numerose missioni di pattugliamento marittimo a lungo raggio, ricognizione, bombardamento e trasporto tattico durante la Guerra del Pacifico.\nVersioni.\nH8K1 Prototipo\nH8K1 (Tipo 2, Modello 11)\nH8K2 (Modello 12)\nH8K2-L \"Seiku\" (\"cielo limpido\"), (Modello 32)\nH8K3 (Modello 22)\nH8K4 (Modello 23)"}
{"id": "541442", "revid": "1494169", "url": "https://it.wikipedia.org/wiki?curid=541442", "title": "Compromesso (disambigua)", "text": ""}
{"id": "541449", "revid": "73843", "url": "https://it.wikipedia.org/wiki?curid=541449", "title": "L'Heure espagnole", "text": "L'Heure espagnole \u00e8 un'opera in un atto di Maurice Ravel su libretto di Franc-Nohain scritto fra il 1907 e il 1909. La prima esecuzione ebbe luogo al Th\u00e9\u00e2tre national de l'Op\u00e9ra-Comique di Parigi, il 19 maggio 1911.\nInsieme ad altri lavori quali l\"'Alborada del Gracioso\" e la \"Rapsodie espagnole\", \"L'Heure espagnole\" rappresenta l'aspetto iberico della personalit\u00e0 di Ravel, evocando temi e sonorit\u00e0 propri delle sue origini basche. \u00c8 una 'farsa amorosa' con intenti moralistici e satirici, e talvolta tragici.\nStoria.\nNel 1907 Ravel stava terminando la composizione della \"Rapsodie espagnole\", contemporaneamente era in cerca di un soggetto brillante su cui comporre un'opera; egli cercava in tal modo di compiacere il padre, gravemente ammalato, che desiderava un successo del figlio in campo teatrale. L'occasione gli fu data dalla lettura de \"L'heure espagnole\", commedia di Franc-Nohain che aveva avuto una buona accoglienza sulle scene nel 1904. Il compositore scrisse una partitura per canto e pianoforte tra il maggio e l'ottobre del 1907 e la present\u00f2 alla commissione artistica dell'Op\u00e9ra Comique che espresse per\u00f2 parecchie riserve; il soggetto fu infatti considerato scabroso, non degno di essere rappresentato alla borghesia parigina. Soltanto nel 1909 l'intervento di Madame Cruppi, moglie del Ministro dell'Istruzione, discreta cantante e ammiratrice di Ravel, riusc\u00ec a ottenere il via libera per la rappresentazione; il musicista allora mise finalmente mano all'orchestrazione e termin\u00f2 definitivamente l'opera nel marzo 1909. La prima rappresentazione ebbe luogo a Parigi, al Th\u00e9\u00e2tre national de l'Op\u00e9ra-Comique il 19 marzo 1911 unitamente all'opera \"Th\u00e9r\u00e8se\" di Jules Massenet. La direzione fu di Fran\u00e7ois Ruhlmann, la regia di Albert Carr\u00e9; interpreti principali furono Genevi\u00e8ve Vix e Jean P\u00e9rier. \nIn seguito l'opera fu rappresentata al Royal Opera House, Covent Garden, di Londra il 24 luglio 1919; al Metropolitan Opera House di New York la premi\u00e8re \u00e8 stata il 7 novembre 1925 con Lucrezia Bori, Angelo Bad\u00e0 ed Lawrence Tibbett. Al Teatro di Torino fu rappresentata il 18 maggio 1926 diretta da Vittorio Gui; al Wiener Staatsoper il 13 febbraio 1935 e al Teatro La Fenice di Venezia nel 1939 diretta da Nino Sanzogno. Nel 1950 avviene la cinquantesima recita all'Op\u00e9ra-Comique diretta da Andr\u00e9 Cluytens.\nTrama.\nL'azione si svolge nel XVIII secolo a Toledo. Nella bottega dell'orologiaio Torquemada giunge Ramiro, il mulattiere, che vuol far riparare l'orologio dello zio. Torquemada inizia a esaminare il meccanismo quando entra in scena sua moglie Concepcion e gli ricorda che deve andare a regolare gli orologi municipali della citt\u00e0. L'orologiaio parte per l'incarico e chiede al mulattiere di aspettarlo, cosa che indispettisce alquanto Concepcion che \u00e8 in attesa dei suoi spasimanti. Per toglierselo di torno la donna gli chiede, come favore, di portare al piano superiore una pesante pendola. Sopraggiunge Gonzalve, uno degli amanti, che inizia a declamare versi insulsi di un ridicolo lirismo. Quando ritorna Ramiro la donna lo convince ad andare a riprendere la pendola per sostituirla con un'altra; appena il mulattiere si allontana Concepcion fa entrare lo spasimante nella pendola che dovr\u00e0 essere portata nella sua camera. Arriva nel frattempo l'altro amante, il banchiere Don I\u00f1igo Gomez, che, mentre la donna si allontana per un momento, si nasconde per burla nell'altra pendola. Concepcion prega ancora il buon Ramiro di riportare la pendola, troppo rumorosa per lei, nella bottega del marito e di portare l'altra nella stanza da letto. Quando il banchiere cerca di sorprendere l'amata uscendo dall'orologio, non riesce a causa della sua stazza e rimane incastrato. Il mulattiere, di buon grado, riporta anche questa pendola nella bottega ritenendola difettosa. Concepcion si \u00e8 ormai stancata dei due amanti, l'uno intento a declamare versi senza senso, l'altro impacciato, e si avvicina a Ramiro, conquistata dal suo carattere generoso e disponibile. Nel momento in cui ritorna Torquemada, Gonzalve esce in fretta dalla pendola e, per non destare sospetti, la acquista. L'altro, Don I\u00f1igo, che essendo troppo grosso non riesce a uscire dall'altro orologio, viene tirato fuori a forza da Ramiro e, raccontando di essere entrato per esaminare il meccanismo, si mostra anch'egli interessato a comprarlo. Concepcion, rimasta senza pendola nella sua camera, si affider\u00e0 d'ora in poi, per conoscere l'ora, a Ramiro che passer\u00e0 puntuale ogni mattina con la sua mula sotto il balcone.\nAnalisi.\n\"L'Heure espagnole\" \u00e8 una divertente parodia d'opera con personaggi caricaturali ben disegnati, dalla vivace Concepcion, sempre presa da una sorta di frenesia amorosa, a Gozalve, una macchietta, con i suoi gorgheggi senza senso, a Don I\u00f1igo, banchiere grasso e pieno di boria ben sottolineato dal suono dei corni. La partitura, scritta con grande raffinatezza da Ravel, si basa su di un libretto ricco di sagaci doppi sensi e di rime divertenti, sempre per\u00f2 nei limiti del buon gusto. L'opera non \u00e8 per\u00f2 scritta secondo tradizione con recitativi, arie, duetti; Ravel stesso disse che cercava, con questo lavoro, di rigenerare l'opera buffa italiana, ma certo non tradizionalmente; solo il quintetto finale, con i suoi vocalizzi, poteva rientrare nel repertorio consueto; lo spirito umoristico dell'opera era ottenuto non con una insolita accentuazione delle parole, ma con il carattere della melodia, dell'armonia e del ritmo . La partitura \u00e8 frutto della grande sensibilit\u00e0 del musicista nel trattare i timbri degli strumenti, la cui gamma \u00e8 accresciuta dall'introduzione di elementi inusuali quali la celesta, le castagnette e addirittura un metronomo, che simula il ticchettio degli orologi, e una frusta. Nell'opera non compare il coro, tutto \u00e8 focalizzato sulle cinque voci dei personaggi; il testo ha infatti un ruolo predominante e, ove si escludano i gorgheggi delle strampalate arie di Gonzalve, i cantanti devono quasi dare l'impressione di parlare. La briosa vivacit\u00e0 di Concepcion si esprime con delle brevi arie che sono in realt\u00e0 \"mezze arie\". Due vere e proprie arie, di reminescenza spagnola, sono appannaggio di Ramiro e vengono comunque filtrate dalla particolare raffinatezza stilistica di Ravel \nOrganico orchestrale.\nTre flauti (il terzo anche ottavino), tre oboi (il terzo anche corno inglese), due clarinetti, clarinetto basso, due fagotti, controfagotto, quattro corni, due trombe, tre tromboni, tuba, timpani, rullante, castagnette, xilofono, glockenspiel, campane tubolari, triangolo, frusta, metronomo, celesta, tre arpe, archi."}
{"id": "541454", "revid": "473181", "url": "https://it.wikipedia.org/wiki?curid=541454", "title": "Barberini", "text": "I Barberini (anticamente Tafani sin dall'XI secolo), originari di Barberino Val d'Elsa in Toscana, furono un'influente famiglia nobiliare italiana, trasferitasi prima a Firenze e poi a Roma.\nLa famiglia raggiunse l'apogeo della sua potenza grazie al cardinale Maffeo Barberini, che nel 1623 venne eletto papa con il nome di Urbano VIII e che permise alla famiglia di accrescere la propria fortuna e il proprio lustro. I Barberini ottennero, infatti, tra gli altri, anche il titolo di \"Principe di Palestrina\" nel 1627.\nFurono inoltre grandi mecenati e protettori delle arti, circondandosi di grandi artisti come Gian Lorenzo Bernini, Francesco Borromini, Pietro da Cortona. A loro si deve, ad esempio, la costruzione a Roma del maestoso palazzo Barberini o della stravagante chiesa di Sant'Ivo alla Sapienza, considerati capolavori dell'arte barocca. Tuttavia, d'altro canto, abusarono e sfregiarono gli antichi monumenti, tanto che \u00e8 divenuta celebre la locuzione latina \"Quod non fecerunt barbari, fecerunt Barberini\" (\u00abQuello che non fecero i barbari, lo fecero i Barberini\u00bb).\nStoria.\nOrigini.\nLa famiglia portava l'originario nome \"Tafani\" e si riteneva originaria di Barberino Val d'Elsa; a Firenze, la loro residenza era palazzo Tafani da Barberino. Vista la denominazione poco signorile, con l'ascesa delle fortune familiare il loro nome fu mutato in \"Barberini\" (dal nome del paese d'origine) e sul loro stemma i tafani furono sostituiti dalle pi\u00f9 nobili api.\nUrbano VIII e ascesa.\nL'apice della loro potenza fu raggiunto nel 1623, con l'ascesa al soglio pontificio di Maffeo Barberini, papa Urbano VIII, che, nello stile dell'epoca, agevol\u00f2 la carriera militare del fratello Carlo, cre\u00f2 cardinali due nipoti e nomin\u00f2 \"Principe di Palestrina\" un altro nipote, Taddeo Barberini, che fu anche nominato comandante dell'esercito pontificio. Durante la prima guerra di Castro le sue truppe furono sbaragliate da quelle di Odoardo I Farnese. Urbano VIII promosse anche l'opera intitolata \"I Documenti d'Amore\" di Francesco da Barberino, cos\u00ec da nobilitare con le belle lettere la propria dinastia.\nDopo la morte di Urbano, nel 1644, il suo successore, papa Innocenzo X, fu ostile nei confronti della famiglia, cos\u00ec Taddeo scapp\u00f2 a Parigi, dove mor\u00ec nel 1647. A lui succedette il figlio Carlo, che rinunci\u00f2 al titolo di principe di Palestrina e fu creato cardinale. Al posto di Carlo subentr\u00f2 il fratello Maffeo. Alla morte di Maffeo (1685) gli succedette il figlio Urbano.\nXVIII secolo.\nAlla morte di Urbano (1722) si estinse la linea maschile dei Barberini. La figlia di Urbano, Cornelia, spos\u00f2 nel 1728 il principe Giulio Cesare Colonna di Sciarra che aggiunse il cognome Barberini al proprio. Dall'unione nacquero due linee, quella primogenita dei Barberini Colonna di Sciarra principi di Carbognano e quella secondogenita dei Barberini Colonna principi di Palestrina. \nEpoca recente.\nAlla morte del principe Enrico Barberini-Colonna nel 1889 il nome pass\u00f2 al marchese Luigi Sacchetti, marito di Maria Barberini, figlia di Enrico, che ebbe riconosciuto anche il titolo di principe di Palestrina e il diritto a succedere nel cognome Barberini.\nIl Palazzo Barberini e la loro biblioteca a Roma sono il segno tangibile della loro passata potenza. Nel XVII secolo i Barberini sono stati fra i maggiori mecenati nella Roma barocca, finanziando opere di emblematica importanza per l'architettura di tutti i tempi, come la chiesa di Sant'Ivo alla Sapienza di Francesco Borromini. Il modo in cui, per\u00f2, riutilizzarono le opere dell'antichit\u00e0 per i loro scopi \u00e8 all'origine del detto \"Quod non fecerunt barbari, fecerunt Barberini\" (Ci\u00f2 che non fecero i barbari, fu fatto dai Barberini).\nAlbero genealogico.\nSono riportati i personaggi pi\u00f9 rilevanti della famiglia e coloro che hanno portato il pi\u00f9 importante titolo della stessa, i principi di Palestrina."}
{"id": "541456", "revid": "115933956", "url": "https://it.wikipedia.org/wiki?curid=541456", "title": "Compromesso (legale)", "text": "In diritto il compromesso \u00e8 quel contratto con cui le parti si impegnano a far decidere a degli arbitri privati una lite tra loro insorta (art. 807 c.p.c). Esso si distingue dalla c.d. transazione, in quanto questa \u00e8 un contratto consensuale a prestazioni corrispettive col quale le parti, facendosi reciproche concessioni, pongono fine a una lite gi\u00e0 incominciata o prevengono una lite che pu\u00f2 sorgere tra loro (art. 1965 c.c.). Con il compromesso, quindi, non si evita la lite, ma si deroga solo alla giurisdizione ordinaria; mentre con la transazione si pone fine a una lite in corso o potenziale.\nNel linguaggio comune si genera una certa confusione tra compromesso e contratto preliminare, in quanto si cade nell'errore di usare i due termini come sinonimi. Nel caso, si parla di \u201cpreliminare improprio\u201d, dal momento che il contratto preliminare propriamente detto \u00e8 previsto dall\u2019art. 1351 Cod.Civ. alla Sezione IV, e non ha niente a che vedere con la funzione processuale del compromesso, in quanto ha natura giuridica di contratto a effetti obbligatori."}
{"id": "541457", "revid": "767487", "url": "https://it.wikipedia.org/wiki?curid=541457", "title": "Aculeo", "text": "L'aculeo \u00e8, nel linguaggio scientifico, il nome generico di ogni organo pungente che si trova negli animali.\nMammiferi.\nNei mammiferi sono generalmente produzioni epidermiche, cio\u00e8 peli modificati. Esempi di mammiferi dotati di aculei sono: il riccio; l'istrice; l'echidna.\nEchinodermi.\nGli echinodermi sono un \"phylum\" di animali marini ricoperti da piastre calcaree con processi spinosi. Il pi\u00f9 noto \u00e8, forse, il riccio di mare.\nInsetti.\nI pungiglioni degli imenotteri (vespa, ape, ecc.) si trovano all'estremit\u00e0 dell'addome: rappresentano una modificazione dell'ovopositore (terebra) e sono in rapporto con ghiandole velenifere.\nMolti altri animali sono provvisti di aculei di varia natura, che servono come arma di difesa o di offesa."}
{"id": "541458", "revid": "599013", "url": "https://it.wikipedia.org/wiki?curid=541458", "title": "Fossamastra", "text": "Fossamastra \u00e8 un quartiere del Comune della Spezia ed una delle borgate marinare che ogni anno partecipa al Palio del Golfo.\nStoria.\nNegli anni venti del XIX secolo Fossamastra era per la citt\u00e0 una piccola Viareggio: i notabili entravano sulla spiagge da viale San Bartolomeo, proprio come si faceva in Versilia da viale Mazzini. Nel dopoguerra, per\u00f2, gli ombrelloni lasciarono il posto alle banchine per l'attracco dei mercantili che ancor oggi occupano il fronte a mare del quartiere.\nLa borgata marinara.\nI colori sociali del Fossamastra sono bianco e azzurro. Sostenitori e membri dell'equipaggio sono detti \"gabbiani e dal 2021 FOSSABOYS\".\nLa storia della Borgata \u00e8 legata al G.S. Olympia, circolo sportivo fondato nel 1919. Originariamente dedicato al nuoto e al calcio, nel corso degli anni il G.S. Olympia ha allargato i propri interessi a diverse discipline sportive. In particolare, dopo la seconda guerra mondiale, il circolo si \u00e8 concentrandosi sull'attivit\u00e0 ciclistica, anche organizzando competizioni dilettantistiche.\nNel 1947 ottenne dal demanio la concessione di una fascia dell'ex stabilimento balneare Helios e nel 1953 cominci\u00f2 l'attivit\u00e0 remiera: acquistando una barca di terza mano da una borgata amica riusc\u00ec a partecipare per la prima volta al \u201cPalio del Golfo\u201d.\nIl 1995 fu l'annata pi\u00f9 memorabile: oltre alla vittoria dei seniores, la borgata ottenne un secondo posto tra gli juniores, la vittoria tra le donne e il titolo italiano con il gozzo nazionale sul lago di Varese appena un mese dopo l'affermazione cittadina.\nPalmar\u00e8s.\n4 Pali Senior: 1993, 1994, 1995, 2021\n5 Pali Junior: 1980, 2003, 2006, 2010, 2015\n3 Pali Femminile: 1995, 2015, 2021\n1 Sfilata: 2000\nCentro giovani.\nNel 2011 \u00e8 stato inaugurato un centro giovani autogestito, nel quale si tengono concerti, riunioni e conferenze di ogni genere."}
{"id": "541461", "revid": "287204", "url": "https://it.wikipedia.org/wiki?curid=541461", "title": "Annie Vivanti", "text": "Biografia.\nFiglia di Anselmo Vivanti, patriota mantovano di antico ceppo ebraico, e di Anna Lindau (scrittrice tedesca, sorella dei celebri letterati Paul e Rudolph, d'importante casata germanica), Annie Vivanti nacque il 7 aprile 1866 nel sobborgo londinese di Norwood, dove il padre, seguace degli ideali mazziniani, aveva trovato rifugio politico in seguito ai moti di Mantova del 1851.\nCresciuta fra l'Italia, l'Inghilterra, la Svizzera e gli Stati Uniti, dopo aver vissuto esperienze stravaganti come artista di teatro la Vivanti esord\u00ec nel mondo letterario con la raccolta poetica \"Lirica\" (Milano, Treves 1890), pubblicata in Italia con la prefazione di Giosu\u00e8 Carducci, che le dette subito un vasto successo di pubblico e leg\u00f2 il suo nome a quello del grande poeta italiano per il quale Annie nutr\u00ec un intenso sentimento che dur\u00f2 fino alla morte di lui. Nel 1891 pubblic\u00f2 il primo romanzo, \"Marion artista di caff\u00e8 concerto\" (Milano, Galli) ma dopo il matrimonio con l'irlandese John Chartres - celebrato in Inghilterra nel 1892 - la Vivanti trascorse quasi venti anni fra l'Inghilterra e gli U.S.A., scrivendo soltanto in inglese racconti (\"Perfect\", 1896; \"En Passant\", 1897; \"Houp-l\u00e0\", 1897; \"A fad\", 1899), romanzi (\"The Hunt for Happiness\", 1896; \"Winning him back\", 1904) e opere teatrali (\"That man\", 1898; \"The ruby ring\", 1900). In Italia sembr\u00f2 aver lasciato la letteratura, con l'unica eccezione del dramma \"La rosa azzurra\", rappresentato in teatro fra il 1898 e il 1899, l'unico clamoroso insuccesso della sua fortunata carriera, mai pubblicato.\nUn nuovo capitolo della sua vita si apr\u00ec dopo il 1900, anche a seguito di un difficile periodo vissuto a cavallo fra i due secoli, quando la figlia Vivien - nata nel 1893 - cominci\u00f2 ad affermarsi come \"enfant prodige\" del violino e in breve divenne una acclamata celebrit\u00e0 internazionale. Dall'esperienza del successo di Vivien, Annie trasse motivo per un suo rilancio in letteratura, prima col racconto \"The true story of a Wunderkind\" (1905) e poi con l'opera sua pi\u00f9 celebre, \"The devourers\", scritta e pubblicata in Inghilterra nel 1910 e poi riscritta in italiano col titolo \"I divoratori\" (1911) con cui, dopo vent'anni, torn\u00f2 a dominare il mercato editoriale italiano. Da questo momento in poi, fino alla fine degli anni trenta, Annie Vivanti conobbe un successo ininterrotto con romanzi come \"Circe\" (1912), \"Vae victis!\" (1917), \"Naja tripudians\" (1920), \"Mea culpa\" (1927); raccolte di novelle (\"Zingaresca\", 1918; \"Gioia\", 1921; \"Perdonate Eglantina\", 1926); drammi (\"L'Invasore\", 1915; \"Le bocche inutili\", 1918); opere per l'infanzia (\"Sua altezza\", 1924; \"Il viaggio incantato\", 1933); r\u00e9portages di viaggio (\"Terra di Cleopatra\", 1925). Le sue opere furono accompagnate sempre da un notevole successo internazionale di pubblico e di critica, furono tradotte in tutte le lingue europee e recensite da grandi nomi della cultura quali Benedetto Croce (che le dedic\u00f2 due saggi critici nel I e nel VI volume della \"Letteratura della nuova Italia\") e Giuseppe Antonio Borgese in Italia, George Brandes, Jaroslav Vrchlick\u00fd, Rado Antal e Paul Heyse in Europa.\nDurante la Prima guerra mondiale, la Vivanti si impegn\u00f2 a difendere la causa italiana sulle colonne dei principali giornali inglesi e nell'immediato dopoguerra abbracci\u00f2 la causa delle nazionalit\u00e0 oppresse principalmente in chiave antibritannica, avvicinandosi sempre di pi\u00f9 a Mussolini e al nascente fascismo. Contemporaneamente sostenne col marito - attivista del movimento Sinn F\u00e9in - la causa dell'indipendenza irlandese, impegnandosi su varie testate giornalistiche europee e facendo da assistente alla delegazione irlandese a Versailles nel 1919, dove strinse un rapporto d'amicizia personale anche con Zagloul Pasci\u00e0 d'Egitto.\nStabilitasi da anni definitivamente in Italia, accompagnata sempre dal fedele segretario Luigi Marescalchi, Annie Vivanti era una celebrata ed ormai anziana scrittrice quando la svolta anglofoba del regime fascista la colp\u00ec, nel 1941, con un provvedimento di domicilio coatto ad Arezzo, in quanto cittadina britannica. Presto liberata per diretta intercessione di Mussolini, pot\u00e9 tornare a Torino, dove risiedeva e dove poteva contare sulla fedele amicizia di Barbara Allason ma l'aggravarsi delle sue condizioni fisiche e la notizia della morte di sua figlia Vivien, suicidatasi a Hove nell'autunno 1941, fecero precipitare la situazione ed ella mor\u00ec, il 20 febbraio 1942, si disse dopo essersi convertita al cattolicesimo.\n\u00c8 sepolta al Cimitero monumentale di Torino, e sulla sua semplice tomba sono scritti i primi versi della pi\u00f9 celebre fra le poesie che Carducci le aveva dedicato:\nIl Comune di Torino le ha intitolato una via, in zona Mirafiori Sud; lo stesso ha fatto il Comune di Roma, in zona Ottavia.\nPoetica.\nL'incontro fra culture, lingue, nazionalit\u00e0 e religioni diverse costituisce l'eccezionalit\u00e0 dell'esperienza di vita e di letteratura di Annie Vivanti, unica nel contesto italiano. Nata e cresciuta a diretto contatto con la realt\u00e0 inglese, italiana, tedesca ed americana, Annie assimil\u00f2 e fuse quelle diverse componenti culturali e spirituali, filtrandole attraverso la lente di un sentimentalismo tutto latino ma anche di un pragmatismo puramente anglosassone che in lei si sono esaltati e riassunti.\nIl marito John Chartres, uomo d'affari e giornalista, ma anche attivista sinnfeiner per l'indipendenza irlandese, aggiunse una componente di passione politica nella vita di Annie - che gi\u00e0 aveva ricevuto l'impronta dell'esempio paterno - che la condusse, negli anni della maturit\u00e0, a prendere parte attiva alle vicende politiche irlandesi ed italiane, in chiave irredentistica, contro lo status quo imposto dalle grandi Nazioni, principalmente dall'Inghilterra. La conversione al cattolicesimo compiuta a pochi giorni dalla morte, nel 1942, rappresenta l'anello conclusivo di un percorso eterogeneo e affascinante attraverso tutte le forme della spiritualit\u00e0 umana, un traguardo cui la Vivanti giunse alla fine di un complesso itinerario spirituale ed esistenziale.\nGrande viaggiatrice, inserita appieno nei contesti in cui visse, ordinatrice della propria realt\u00e0, Annie Vivanti nutr\u00ec sempre un sentimento contraddittorio verso l'Inghilterra - paese in cui nacque e di cui rest\u00f2 sempre cittadina - sentiva congeniale la vita e la mentalit\u00e0 americana, ma elesse l'Italia come sua patria. Per\u00f2 ogni attribuzione di carattere nazionale \u00e8 riduttiva per il suo temperamento apolide e poliedrico: Annie Vivanti in Italia, Annie Vivanti Chartres in Europa, Anita Vivanti Chartres - o solo Anita Chartres - negli Stati Uniti, le diverse immagini che ella offr\u00ec di s\u00e9 ai suoi tanti pubblici simboleggiano appieno la sua mutevolezza \"volage\", che si sostanzia nell'unica dimensione spazio-temporale che le \u00e8 congeniale, il \"qui e ora\", un continuo presente senza radici, senza proiezioni n\u00e9 prospettive, un perpetuo ed aereo movimento che conferisce alla sua opera un senso di freschezza e di spontanea immediatezza, permettendole di porgere al lettore una serie di impressioni palpitanti ed emotivamente coinvolgenti che trovano nelle novelle e nei racconti i risultati pi\u00f9 felici. Annie Vivanti non appartiene a un solo genere letterario n\u00e9 si accosta ad un preciso movimento culturale, stante anche la sua internazionalit\u00e0 e la formazione disordinata. Certamente forti sono gli echi della poesia di Heine, cos\u00ec come - per il contesto italiano - le suggestioni tardoromantiche dell'ultimo periodo della Scapigliatura, particolarmente presenti in \"Lirica\" e in \"Marion artista di caff\u00e8 concerto\", e senza dubbio l'incontro e la frequentazione di Carducci la tennero lontana sia dall'imperante influenza dannunziana, alimentando nei suoi versi il piglio volitivo, sia dai temi e stili che interessavano la scrittura femminile dei suoi tempi.\nConclusa presto l'esperienza della poesia, la Vivanti trov\u00f2 la strada del maggior successo nel romanzo e nella novella, elaborando ed inaugurando, con tecnica sicura, un genere di best seller accattivante, scritto con stile rapido e suggestivo, alla cui riuscita concorse un continuo rimando a spunti autobiografici, sempre presenti ma dosati e amalgamati al contesto narrativo al punto che il lettore non sa quasi mai riconoscere il confine in cui la realt\u00e0 sfuma nella finzione: \u00e8 il caso di \"Marion artista di caff\u00e8 concerto\" (in cui personaggi e ambienti riconducono al periodo giovanile delle esperienze teatrali di Annie) e soprattutto de \"I divoratori\", saga familiare il cui tema di fondo \u00e8 la predestinazione del Genio (prima una piccola poetessa, poi un enfant prodige della musica) a \"divorare\" inevitabilmente chi pi\u00f9 gli sta vicino e lo ama. O ancora il pi\u00f9 complesso caso di \"Circe\", romanzo-confessione di Maria Tarnowska (protagonista di un celebre fatto di sangue in Italia nel 1907), in cui l'autrice stessa \u00e8 interlocutrice della protagonista, e non manca di lasciar intendere che soltanto il destino ha potuto condurre a sorti diverse due donne dalle esperienze di vita solo apparentemente dissimili.\nIn et\u00e0 matura, l'esperienza della guerra e l'impegno politico si innestano sulle trame gi\u00e0 consolidate nei drammi \"L'Invasore\" (che affronta il tragico tema degli stupri delle fanciulle belghe durante l'occupazione tedesca, motivo che sar\u00e0 anche alla base del romanzo \"Vae victis!\") e \"Le bocche inutili\" (sul dramma morale di un soldato fra la scelta patriottica e affettiva), oppure dietro uno stile ironico e leggero si nasconde - in \"Naja tripudians\" - la denuncia contro la societ\u00e0 corrotta del primo dopoguerra che invischia nelle sue spire perverse le persone pi\u00f9 ingenue e meno preparate culturalmente. Negli anni venti, sempre pi\u00f9 presa dal sostegno alle nazionalit\u00e0 oppresse, in \"Mea culpa\" Annie Vivanti espresse un atto d'accusa vero e proprio contro il colonialismo inglese in Egitto e un'appassionata difesa delle rivendicazioni nazionalistiche che erano gi\u00e0 state esaltate in \"Terra di Cleopatra\", pi\u00f9 che romanzo vero e proprio r\u00e9portage dall'Egitto in lotta contro il dominio inglese.\nTemi pi\u00f9 leggeri, talora anche scherzosi, uno stile altrettanto brillante e ironico, potremmo dire davvero britannico, connotano le raccolte di novelle, apparse sui maggiori quotidiani italiani prima di essere riunite in volume, ed \u00e8 degna di nota particolare anche la sua produzione per l'infanzia a testimoniare un percorso artistico veramente completo."}
{"id": "541462", "revid": "339392", "url": "https://it.wikipedia.org/wiki?curid=541462", "title": "Vitosha Sofia", "text": ""}
{"id": "541466", "revid": "92723", "url": "https://it.wikipedia.org/wiki?curid=541466", "title": "Ginnastica Comense 1872", "text": "L'Associazione Sportiva Dilettantistica Ginnastica Comense 1872 \u00e8 una polisportiva italiana di Como che tra le sue attivit\u00e0 vantava pallacanestro, atletica, scherma, ginnastica ritmica, ginnastica artistica e pugilato.\nLa sua squadra di pallacanestro femminile fu quella che rese nota la polisportiva oltre a essere la pi\u00f9 titolata d'Italia nella disciplina con 15 scudetti complessivi e 2 coppe dei Campioni d'Europa.\nDopo una crisi economica nel 2004 facente seguito allo scudetto pi\u00f9 recente, la societ\u00e0 ridimension\u00f2 gli obiettivi e nel 2012, pur avendo raggiunto la semifinale dei \"play-off\" per il titolo nazionale, non si affili\u00f2 per la stagione successiva e chiuse tutte le attivit\u00e0 agonistiche federali.\nSulla scorta di questo ridimensionamento societario sono sorte altre compagini che tentano di raccogliere l'eredit\u00e0 delle varie discipline abbandonate dalla Comense, in particolare ginnastica e pallacanestro.\nStoria.\nGli albori del basket a Como.\nLa Ginnastica Comense nel 1919 decise di dar vita ad una squadra maschile di \"palla al cesto\"; i risultati vennero raggiunti in breve tempo, tanto che nel 1924 si gioc\u00f2 lo scudetto contro l'ASSI Milano e l'Internazionale Milano. Per un dissidio con i dirigenti della Federazione, la Comense decise poi di ritirare la propria formazione da tutte le competizioni ufficiali. Nel 1927, con la partenza di Gianni Ortelli, la formazione comasca declina e chiude.\nIl dopoguerra e la nascita della sezione femminile.\nNel 1945 la Comense decide di riprendere l'attivit\u00e0 cestistica, ma a livello femminile. Dopo un anno partecipa al campionato di Seconda divisione classificandosi prima. La stagione dopo, a Piacenza, conquista il titolo tricolore di Prima Divisione, superando in un entusiasmante spareggio, l'Internazionale Trieste e l'Ardita Genova. Promossa quindi in serie A, il nuovo allenatore per la stagione 1947/48 \u00e8 Enrico Garbosi; a novembre la compagine nazionale convoca in prima squadra Anna Branzoni e Liliana Ronchetti.\nLa striscia di successi e lo scioglimento della squadra.\nIl primo impatto con il campionato maggiore porta nelle prime due stagioni a un terzo e a un quinto posto. Ma nella stagione 1949-50 le nerostellate conquistano il loro primo titolo tricolore. Sar\u00e0 il primo di quattro scudetti consecutivi: 1950-1951-1952-1953. In questi anni disputa 122 incontri, con 113 vittorie di cui 51 consecutive, 4 pareggi, 5 sconfitte. Un'epoca d'oro che vede la Comense primeggiare in Italia e nei tornei internazionali di mezza Europa, trascinata dalla comasca Liliana Ronchetti, una delle giocatrici italiane pi\u00f9 forti di tutti i tempi.\nDopo il secondo posto del 1954 inizi\u00f2 un lento declino che port\u00f2 all'allontanamento di Enrico Garbosi dalla panchina lariana.\nPer altre due stagioni Como ebbe la sua squadra in Serie A poi constatata l'impossibilit\u00e0 di rimanere ai vertici il consiglio della societ\u00e0 opt\u00f2 per lo scioglimento della prima squadra. \nLa rifondazione.\nTonino Della Vigna fu l'unico a credere nella rinascita del sodalizio lariano. Ricontatt\u00f2 Yogi Bough, e lo convinse a prendere in mano le redini del settore giovanile. La Comense riparte nel 1955/56 con la seconda squadra, che gi\u00e0 giocava in serie C. Viene promossa in B dove rimane per quattro campionati, con allenatori Anna Branzoni per due anni e Alberto Morello per tre anni. Ma nel 1961/62 scende in Promozione classificandosi terza. Nel 1962 Idelma Tommasini torna in qualit\u00e0 di allenatrice e in sette anni riesce a portare il sodalizio lariano ai vertici della Serie B. Dopo un campionato condotto da Diego Roga, dal 1973 la panchina viene affidata a Riccardo Fortuna: vi rimarr\u00e0 fino al 1983, portando le nerostellate dalla B, alla A2 fino alla A1. Nel frattempo la societ\u00e0 continua, nonostante le ristrettezze economiche.\nIl centenario nella delusione.\nCos\u00ec intitolava la rosea in un articolo a met\u00e0 degli anni sessanta. Ci\u00f2 testimonia lo stato in cui versavano le condizioni della societ\u00e0 nerostellata in quegli anni, con un susseguirsi continuo di delusioni. Nel 1972, per festeggiare il centenario, la societ\u00e0 organizza un importante torneo che si disputa al palazzetto Parini di Cant\u00f9, a cui partecipano le formazioni di Praga, Cracovia, Sofia, Vienna, Sesto San Giovanni e le padrone di casa della Ginnastica Comense. Un torneo dal grande valore tecnico che riscontra una presa in considerazione da parte del pubblico pari a zero. Infatti gli spalti deserti dell'impianto canturino sono popolati da appena una decina di persone per la partita inaugurale. Unica nota positiva \u00e8 la promozione dalla serie B nella stagione 1975-76, come prima classificata, quando passa in Serie A per allargamento dei quadri. Una gioia di breve durata, in quanto nella stagione successiva le comasche non vanno oltre l'ultima posizione e cos\u00ec ritornarono nella serie cadetta. Nel 1979 viene eletto presidente Augusto Protti.\nLa rinascita.\nNel 1980 la squadra ottiene la promozione nel neonato campionato di Serie A2. E subito dopo nella stagione successiva la Comense riconquista la Serie A vincendo lo spareggio di Treviso contro la formazione dell'Unicar Cesena.\nNegli anni successivi si accender\u00e0 una forte rivalit\u00e0 tra le due squadre. La societ\u00e0 non pu\u00f2 sostenere spese ingenti: il quintetto \u00e8 costituito solo da atlete italiane; nel 1982 arriva la prima straniera, l'americana Cheryl Williams. Nonostante gli enormi problemi finanziari, l'entusiasmo \u00e8 sempre alto nel capoluogo lariano intorno alla realt\u00e0 delle nerostellate. Le tribune del palazzetto cittadino di Muggi\u00f2 sono sempre stracolme e ci\u00f2 spinge alcuni appassionati ad una sorta di azionariato popolare.\nNel frattempo il presidente \u00e8 Sergio Levrini, che \u00e8 anche sponsor della societ\u00e0. Nelle due stagioni dal 1983 al 1985 l'allenatore \u00e8 il piemontese Gaspare Borlengo. Nel 1985 Antonio Pennestr\u00ec diventa il nuovo presidente e dopo pi\u00f9 di trent'anni la Comense si laurea di nuovo Campione d'Italia, seppur nella categoria giovanile Juniores. Nel 1985-86, con in panchina Dante Carzaniga arriva quinta nel girone B di prima fase, vince la poule recupero e viene eliminata dalle campionesse della Primigi Vicenza nei quarti di finale dei play-off per lo scudetto. Il 1\u00ba marzo 1986 a Muggi\u00f2 le nerostellate si rendono protagoniste di un'autentica impresa, interrompendo la serie di 58 vittorie consecutive in Italia ed Europa della Primigi Vicenza. Nel 1986-87 si classifica all'ottavo posto, ma ai play-off viene subito eliminata da Viterbo. \nGli anni '90: il dominio delle nerostellate.\nDopo aver mancato i play-off nella stagione 1988-89, numerosi sponsor intervengono per costruire un progetto vincente per le sorti del basket femminile comasco: il nome \"Pool Comense\" riflette proprio il fatto che si trova un gruppo di aziende disposte a sponsorizzare la squadra invece di uno sponsor unico.\nNella stagione seguente (1989-90) la Comense, di nuovo guidata da Gaspare Borlengo, costruisce una grande squadra con le nazionali Mara Fullin, Silvia Todeschini e Renata Salvestrini e sembra vicina allo scudetto: dominate le prime due gare della finale scudetto, qualcosa per\u00f2 va storto e la formazione dell'Unicar Cesena rimonta la serie, aggiudicandosi il tricolore. Intanto fra il 1989 e il 1990 la societ\u00e0 costruisce il proprio palazzetto, il PalaSampietro dal nome dello sponsor Tessitura Sampietro, a Casnate con Bernate.\nPer la stagione 1990-91 le nerostellate si rafforzano ulteriormente con l'arrivo del pivot della Sidis Ancona e della Nazionale Stefania Passaro. L'allenatore \u00e8 Guido Cantamesse. In finale di Coppa Ronchetti Como affronta nel derby la formazione della Gemeaz Milano: le nerostellate favorite vengono per\u00f2 eliminate dalle acerrime rivali, perdendo la finale di ritorno giocata in casa al palazzetto di Alzate Brianza. Va meglio, invece, per ci\u00f2 che riguarda il campionato. L'avversario \u00e8 di nuovo l'Unicar Cesena. Nella serie finale le comasche, avanti 2-1, vincono gara-4 e danno il via alla festa dei 5.000 tifosi accorsi al Pianella di Cucciago per assistere al ritorno al successo delle nerostellate dopo un digiuno durato 38 anni.\nLa stagione successiva (1991-92) arriva sulla panchina lariana Aldo Corno, l'allenatore del basket femminile che ha messo pi\u00f9 titoli in bacheca. In Eurolega, Como perde la semifinale di Bari contro la , mentre in campionato arriva di nuovo il titolo, ribaltando l'iniziale 0-2 firmato dalla Unicar Cesena.\nLa stagione 1992-93 sembra quella che porter\u00e0 Como al successo in Eurolega, ma a Valencia le padrone di casa la spuntano dopo due supplementari. In campionato la Comense vince il titolo a discapito della Conad Cesena in sole tre gare, anche se con distacchi risicati.\nLa stagione 1993-94 invece \u00e8 la prima annata dei grandi trionfi per la formazione lariana: Coppa Italia (finale con Parma), Coppa dei Campioni (finale a Pozna\u0144, Polonia, contro Valencia) e scudetto (3-0 su Cesena).\nLa stagione 1994-95 vede l'arrivo della pi\u00f9 forte giocatrice nominata in europa Mujanovic e della giovane promessa Elena Paparazzo e la squadra diventa quasi imbattibile: grande slam, 50 vittorie e due sole sconfitte in una stagione formidabile in cui viene vinta anche la seconda Coppa dei Campioni consecutiva, organizzata proprio dalla Comense al palazzetto di Casnate con Bernate .\nPer la stagione 1995-96\nper la stagione 1996-97 arriva Francesca Zara: la Comense vince in Brasile il Mundialito per Club. La Coppa Italia cambia padrone, la Famila Schio vince tra le mura amiche. In campionato arriva lo scontato successo contro l'Unicar Cesena, ma le cose non vanno bene in Europa: la finale di Sofia premia le tedesche del Wuppertal.\nLa stagione 1996-97 vede l'oramai consueta vittoria dello scudetto in finale contro la Cariparma Parma. In Eurolega la Comense perde la finale di Larissa, ma le soddisfazioni non mancano con la conquista di Supercoppa italiana e la Coppa Italia.\nLa stagione 1997-98 \u00e8 quella dell'arrivo di Renata Zocco da Cesena, ma le soddisfazioni non sono molte: la Comense perde con Cariparma Parma in Supercoppa, con Famila Schio in semifinale di Coppa Italia e con Madrid nella semifinale di Eurolega a Bourges. Salva la stagione o lo scudetto conquistato in finale con il Famila Schio.\nLa stagione 1998-99 vede la mancata qualificazione alle finali di Coppa Italia e una bruciante sconfitta in finale di Eurolega contro Ruzomberok. Lo scudetto \u00e8 per\u00f2 agevolmente conquistato contro Famila Schio e cos\u00ec la Supercoppa italiana.\nLa stagione 1999-2000 \u00e8 pi\u00f9 avara di soddisfazioni: per la prima volta da 8 anni la Comense non si qualifica per la final four di Eurolega e anche lo scudetto viene mancato con l'estromissione in semifinale ad opera della Famila Schio. Invece, Coppa Italia e Supercoppa italiana riescono ad entrare nella bacheca: entrambe le volte contro Famila Schio.\nDopo il 2000.\nIl nuovo secolo vede la rivoluzione con l'addio di Aldo Corno e l'arrivo a Como di Fabio Fossati. Gli obiettivi del 2000-01 sfumano tutti all'ultimo: Bourges estromette la Comense ai quarti dell'Eurolega, mentre Coppa Italia e Scudetto vengono negati entrambi dalla Cerve Parma.\nNel 2001-02 la Comense si rif\u00e0 vincendo titolo e Supercoppa italiana contro Cerve Parma, le finali di Eurolega vengono mancate per un soffio mentre in Coppa Italia si arriva alle semifinali.\nIl 2002-03 vede il ritorno della bandiera e capitana Viviana Ballabio. La Pool Comense vince la classifica della stagione regolare, ma poi si arrende alla finale play-off contro la Cras Taranto, la stessa cosa succede in Coppa Italia. La stagione \u00e8 avara di successi: vede anche la sconfitta in Supercoppa italiana contro la Cerve Parma e per la prima volta in 12 anni la squadra non supera il primo turno in Eurolega.\nL'anno 2003-04 \u00e8 a rischio di sopravvivenza per la squadra in crisi economica, ciononostante il nuovo allenatore Gianni Lambruschi riesce ad allestire un quintetto basato sulle giocatrici storiche che riesce a conquistare lo scudetto contro Meverin Parma.\nSono seguite alcuni stagioni poco fortunate. Nel 2004-05 arriva un 5\u00ba posto in campionato, mentre viene sconfitta in semifinale di Coppa Italia. Nel 2005-06 l'allenatore diventa Marco Rota e la Comense \u00e8 6\u00b0 in campionato.\nNel 2006-07 i problemi economici si aggravano, la Comense rischia seriamente l'estinzione e viene ricostituita con le forze interne: allenatore diventa Walter Montini, per 10 anni viceallenatore e la squadra \u00e8 totalmente ricostruita. L'obiettivo \u00e8 la salvezza che arriva ai play-out, battendo in finale la Coconuda Maddaloni. Nel 2007-08 raggiunge la salvezza piazzandosi al 9\u00ba posto ed evitando cos\u00ec i play-out.\nLa stagione 2008-09 sembra quella della svolta, infatti il girone d'andata la vede protagonista e stabilmente nelle posizioni di vertice ma il ritorno \u00e8 disastroso e con sole 3 vittorie riesce a qualificarsi ai play-off solo all'ultima giornata grazie ai risultati giunti dagli altri campi. Il cammino dei play-off segue questa tendenza negativa e la squadra esce al primo turno contro la pi\u00f9 quotata Cras Taranto.\nNella stagione 2009-10 la Comense prende la pista slava. Assume l'allenatore serbo Dragomir Bukvi\u0107, ex allenatore della Stella Rossa Belgrado, secondo coach straniero della storia del club ed ingaggia la slava Natasa Andjelic, oltre alla promessa svedese Sandra Sinclair ed a Jillian Harmon, compagna di squadra di Brooke Smith alla Stanford University. Dopo un avvio di stagione nell'anonimato, la stagione prende una svolta con l'arrivo di Angela Zampella e con la vittoria contro l'Umana Reyer Venezia ed il ribaltamento della differenza canestri nel derby contro il Geas Sesto San Giovanni dell'ex allenatore Montini.\nAlla fine della regular season la Comense \u00e8 sesta in classifica, due posizioni meglio della stagione passata. Smith risulter\u00e0 la miglior realizzatrice del campionato, e la migliore straniera. Nei quarti di finale sfiora il passaggio del turno portando il quotato Famila Schio a gara 3 ed uscendo sconfitta a testa alta solamente nel finale della gara di spareggio dalla serie playoff.\nNelle ultime due stagioni \u00e8 allenata da Loris Barbiero. Nei play off dell'aprile 2011 contro il Geas Sesto scoppia un caso di razzismo per insulti contro la giocatrice avversaria Wabara, che suscit\u00f2 vasta eco nazionale. La Comense e il suo pubblico vennero travolti dall'onda mediatica. I successivi tre mesi di indagini federali e giudiziarie accertarono per\u00f2 che, fra gli 800 spettatori presenti quella sera al derby del PalaSampietro, si tratt\u00f2 di insulti isolati di un solo individuo, estraneo alla tifoseria nerostellata, rivolti alla giocatrice durante un'azione di gioco sotto canestro, che nel tifo della partita non erano stati uditi dagli arbitri. Per la prima volta nella sua storia viene squalificato il campo della Comense.\nNel 2011-12 con il trio straniero Hicks-Harmon-Smith la Comense si classifica a sorpresa al terzo posto nella regular season, Nei quarti di finale elimina di slancio Faenza (2-0). In semifinale c'\u00e8 la favorita Schio: le comasche vincono la prima gara in casa di un punto, perdono le due partite a Schio, ma vincono ancora in casa e il 29 aprile 2012 giocano gara-5 sul campo vicentino, dove per\u00f2 si arrendono (2-3), in quella che diventer\u00e0 l'ultima partita di sempre in serie A della Comense. \nNel marzo 2012 sul quotidiano La Provincia di Como viene annunciato il probabile e clamoroso ritiro dalla serie A1 a seguito del disimpegno del presidente Pennestr\u00ec. La societ\u00e0 per\u00f2 smentisce pubblicamente mentre la squadra porta a termine il campionato. I timori e le tensioni per\u00f2 aumentano. Il 5 giugno la societ\u00e0 dirama un comunicato in cui si rende noto che non sfrutter\u00e0 la wild card per il prossimo campionato di serie A3. Nell'incertezza generale, la societ\u00e0 prosegue nel tentativo di trovare qualche acquirente, anche per salvare il settore giovanile. Nel frattempo la squadra Under 15 sta disputando le finali nazionali: saranno le ultime partite della storia ultracentenaria della Comense. La Provincia di Como svela che in data 3 luglio il presidente Pennestr\u00ec ha scritto alla Fip annunciando la rinuncia alla serie A1 e chiedendo l'iscrizione alla serie B regionale, ma la societ\u00e0 continua a smentire e a mantenere il massimo riserbo.\nIl 5 luglio 2012, in una conferenza stampa presso la sala Protti nella sede della palestra Negretti a Como, il presidente Antonio Pennestr\u00ec comunica ufficialmente il ritiro dalla serie A1. La sera stessa non essendo stati regolarizzati i pagamenti alla Fip e la riaffiliazione decadono tutti i tesseramenti delle giocatrici senior e giovani. La Comense scompare dalla serie A1 italiana e dal panorama cestistico italiano. Il 28 febbraio 2013 cessa il codice Fip numero 181.\nL'ultima medaglia e il fallimento.\nDurante l'estate 2012, appaiono sui quotidiani locali notizie relative a gravi problemi con il fisco avuti dal presidente Pennestr\u00ec che coinvolgono tutta l'attivit\u00e0 della Societ\u00e0 polisportiva.\nPer poter proseguire l'attivit\u00e0 sportiva e non disperdere il patrimonio degli atleti delle varie discipline, i consiglieri di sezione si dimettono in massa e fondano nuove societ\u00e0 sportive indipendenti dalla Comense. I dirigenti della scherma fondano la \"Scherma Comense\", i dirigenti della sezione ginnastica ed artistica fondano la \"AG Comense SSDrl\", alcuni dirigenti della pallacanestro convogliano l'attivit\u00e0 giovanile verso il \"Basket Como\", societ\u00e0 di basket femminile di Como fondata nel 1956, ma i pezzi pregiati sono liberi di accasarsi altrove a costo zero.\nA fine luglio 2012 arriva l'ultimo alloro per la Ginnastica Comense 1872, alle Olimpiadi di Londra 2012, dove Arianna Errigo conquista la medaglia d'argento nel fioretto individuale e la medaglia d'oro nella prova a squadre con la nazionale italiana.\nDal 2013 la societ\u00e0 rimane attiva con la sola sezione di Basket Diversamente Abili.\nNella primavera 2014, i dirigenti della sezione pallacanestro, per motivi di incompatibilit\u00e0 di obiettivi a lungo termine, vengono allontanati dalla societ\u00e0 Basket Como, e fondano quindi una nuova associazione sportiva dilettantistica che si occuper\u00e0 della pallacanestro e di salvare il patrimonio dei centri Minibasket della Scuola Basket Comense che ha sempre vantato, a Como e Provincia, pi\u00f9 di 200 iscritti, nasce cos\u00ec la A.S.D. Polisportiva Comense 2015 che riparte dal campionato di Promozione Femminile. Il 1\u00ba maggio 2015, la societ\u00e0 organizza una grande festa al Palasampietro, per festeggiare il Ventennale della vittoria della Coppa dei Campioni 1995 al Pianella di Cantu'. Alla festa partecipano un gran numero di atlete facenti parte di quella squadra, facendo rivivere per una giornata l'atmosfera dei gloriosi anni 90. Nella stagione 2015/2016, la squadra di basket femminile, viene ripescata in Serie B Femminile, grazie alla riforma dei campionati federali e iscrive nuovamente due squadre giovanili ai campionati femminili, una squadra Under 20 ed una squadra di Minibasket, categoria Gazzelle Femminili, con le quali la societ\u00e0 intende ripartire nel settore femminile. Nella prima squadra di Serie B, entra a fare parte Valentina Girardin, ex giocatrice di Serie A1 della Comense, con 1 presenza nella Nazionale Maggiore ed Argento ai Campionati Europei Cadette 1996. Capitana della squadra \u00e8 Laura Maiorano, ex giocatrice di A1 con presenze in Coppa Ronchetti. \nNella stagione 2016/17 la Comense diventa societ\u00e0 satellite del Basket Costa, societ\u00e0 di serie A2 femminile, e disputa il campionato di serie C femminile, con buoni risultati, utilizzando solo le giovani del vivaio di Costamasnaga per due stagioni allenate da Cosimo De Milo e Fulvio Paganelli. Al termine del contratto di collaborazione alcune giovani rimangono tesserate per la Comense che cos\u00ec nella stagione 18/19 disputa in autonomia il campionato di Serie C femminile ed anche il campionato Under 14 femminile. In panchina siede il presidente Guido Corti e la squadra chiude una buona stagione di esperienza salvandosi all'ultima giornata contro le rivali del Basket Como. \nNella stagione 2019/20 la collaborazione con il Basket Cucciago fa arrivare in societ\u00e0 tante giocatrici Under 20, la societ\u00e0 cos\u00ec decide di affidare la guida tecnica a Matteo Semoventa e Roberto Filocamo che disputeranno il campionato Under 20 e di Serie C femminile. Nel contempo la societ\u00e0 cerca di far ripartire il movimento femminile creando una squadra esordienti femminile e consolidando la presenza al Palasampietro di Casnate, ora diventato di propriet\u00e0 e gestione comunale. Dopo 4 anni per la prima volta una atleta, Giulia Rampi, viene convocata dal settore squadre nazionali per un centro tecnico federale, mentre alcune delle nerostellate provenienti dal vecchio settore giovanile diventano protagoniste in serie A1 (Laura Spreafico) e A2 (Paola Novati e Giara Diouf).\nNel 2020-2021 la societ\u00e0 sportiva ha subito gravi perdite di tesseramenti a causa della pandemia."}
{"id": "541467", "revid": "180131", "url": "https://it.wikipedia.org/wiki?curid=541467", "title": "Electric Sheep", "text": "Electric Sheep \u00e8 un progetto di calcolo distribuito per generare, scaricare e visualizzare filmati di frattali in un salvaschermo. Il progetto \u00e8 stato creato da Scott Draves, mentre il programma \u00e8 stato realizzato da Danny Daemonic, Eric Fung, Dean Gaudet, Nicholas Long, Mathew, David McGrath, Erik Reckase, Matt Reda, Jeff Sickel, Spot, Andrew Stone, Brennan Underwood e Timothy J. Wood.\nI filmati generati sono disponibili pubblicamente sotto licenza Creative Commons. I partecipanti al progetto hanno la possibilit\u00e0 di votare i filmati che preferiscono che resteranno in circolazione pi\u00f9 a lungo, inoltre i parametri utilizzati per i migliori \"sogni\" saranno modificati attraverso un algoritmo genetico per generarne di nuovi.\nOrigine dell'idea.\nL'idea proviene da \"Do Androids Dream of Electric Sheep?\" (\"Il cacciatore di androidi\") libro di Philip K. Dick da cui \u00e8 stato tratto il famoso film \"Blade Runner\" per la regia di Ridley Scott. I computer (Androids) su cui va il salvaschermo stanno sognando (Dreaming) i filmati di frattali (Sheep).\nRequisiti per partecipare.\nIl progetto \u00e8 software libero ed \u00e8 possibile scaricare i sorgenti del programma scritti in C++. Si possono scaricare versioni dedicate per i seguenti sistemi operativi: Linux, FreeBSD, Microsoft Windows e macOS."}
{"id": "541468", "revid": "125153641", "url": "https://it.wikipedia.org/wiki?curid=541468", "title": "Federico III d'Asburgo", "text": "Biografia.\nNel 1448 sottoscrisse il Concordato di Vienna con la Santa Sede, che rimase in vigore fino al 1806 e regol\u00f2 i rapporti tra quest'ultima e gli Asburgo.\nFederico, ricevuta la corona d'Italia, fu l'ultimo imperatore ad essere incoronato imperatore a Roma; lo incoron\u00f2, il 19 marzo 1452, papa Nicola V. \nNello stesso anno 1452, ospite a Napoli di Alfonso V d'Aragona, spos\u00f2, all'eta di 37 anni, la principessa diciottenne Eleonora del Portogallo (1434 \u2020 1467), la cui dote lo aiut\u00f2 a ridurre i debiti e a rafforzare il potere.\nAvvers\u00f2 la riforma del Sacro Romano Impero e fu appena capace di impedire ai principi elettori di eleggere un altro re.\nDurante il tragitto aveva sostato a Genova dove, come ringraziamento per l'accoglienza ricevuta, vi istitu\u00ec l'Ordine Militare di San Giorgio il cui gran maestro era ereditariamente il Doge.\nLa sua politica non fu inizialmente molto grandiosa, tuttavia fu vincente sul lungo periodo.\nSuo fratello Alberto VI duca dell'Alta Austria, fu inizialmente il principale avversario, avendo sfidato la sua posizione. Non riusc\u00ec a vincere alcuno scontro sul campo di battaglia, cos\u00ec escogit\u00f2 dei piani ingegnosi. Tenne in custodia il suo giovane nipote Ladislao Postumo, signore della Bassa Austria, e re di Ungheria e di Boemia, e cerc\u00f2 di estendere all'infinito la sua tutela su di questi, onde mantenere il controllo sulle sue terre. Si comport\u00f2 alla stessa maniera con un altro nipote, Sigismondo, figlio del duca Federico Tascavuota e della sua seconda moglie, la principessa Anna di Braunschweig-Gottinga (1390-1432) (erede della linea tirolese degli Asburgo).\nSigismondo riusc\u00ec a liberarsi del controllo di Federico solo all'et\u00e0 di diciannove anni, nel 1446, mentre Ladislao divenne re d'Ungheria previa cessione degli stati della Bassa Austria nel 1452. Ladislao mor\u00ec sulla strada per Praga nel 1457, mentre Sigismondo riusc\u00ec infine ad ottenere da Federico la signoria sul Tirolo solo nel 1477.\nScomparso Ladislao Postumo, Federico fall\u00ec comunque nell'estendere il suo potere nel regno d'Ungheria e di Boemia, venendo sconfitto dal re nazionale magiaro Mattia Corvino nel 1485. Ma alla fine Federico prevalse in quasi tutti i conflitti sopravvivendo ai suoi avversari e, qualche volta, ereditandone i domini, come nei casi di suo nipote Ladislao, da cui ricevette la Bassa Austria (1457), e di suo fratello Alberto VI, a cui subentr\u00f2 infine nell'Alta Austria. Detti scontri lo obbligarono ad un'esistenza anacronisticamente itinerante, dal momento che dovette trasferire la sua corte in diverse localit\u00e0, risiedendo a Graz, Linz e Wiener Neustadt.\nTuttavia, in qualche modo la sua politica fu sorprendentemente remunerativa. Nell'assedio di Neuss, Federico costrinse Carlo I di Borgogna a concedere la mano di sua figlia Maria al figlio Massimiliano. Con l'eredit\u00e0 borgognona, la dinastia degli Asburgo inizi\u00f2 a rivaleggiare con quella dei re di Francia, come prima dinastia in Europa.\nIn alcune piccole questioni, Federico ebbe buon partito: nel 1469 egli riusc\u00ec a stabilire il vescovato a Vienna ed a Wiener Neustadt; in ci\u00f2 avevano fallito tutti i duchi d'Austria precedenti.\nIl matrimonio della figlia Cunegonda con il duca Alberto IV di Baviera, pi\u00f9 che il risultato di intrighi e sotterfugi, fu piuttosto una sconfitta per Federico. Alberto, che aveva illegalmente preso il controllo di alcuni feudi imperiali, chiese di sposare Cunegonda (che viveva ad Innsbruck, lontano da suo padre) ed offr\u00ec all'imperatore i predetti domini in dote. Federico acconsent\u00ec, ma ritir\u00f2 il consenso allorquando Alberto prese anche il controllo di Ratisbona. Prima che Cunegonda lo sapesse, Alberto l'aveva gi\u00e0 sposata (2 gennaio 1487). La guerra fu evitata solo grazie all'intervento del figlio dell'imperatore, Massimiliano.\nNegli ultimi dieci anni di vita, Federico regn\u00f2 congiuntamente a suo figlio Massimiliano; mor\u00ec nel tentativo di amputazione della sua gamba sinistra, rivelando negli ultimi giorni di vita l'interpretazione del motto AEIOU. La tomba, costruita da Niclaes Gerhaert van Leyden nella cattedrale di Santo Stefano a Vienna, \u00e8 uno dei lavori pi\u00f9 importanti della scultura del Basso Medioevo.\nLa passione per le reliquie.\nFederico III costru\u00ec negli anni (con non poca spesa) una vasta collezione di \"sante reliquie\".\nEgli affermava di possedere un pezzo della croce di Cristo: lo fece incastonare nell'oro in quella che chiam\u00f2 la Croce Imperiale.\nVenne in possesso anche della cosiddetta Santa Lancia, con cui il Cristo fu colpito durante la crocifissione (da notare che all'epoca vi erano in Europa diverse lance ritenute essere quella usata per aprire il costato di Cristo).\nInoltre la sua collezione comprendeva: l'osso del braccio di sant'Anna, il grembiule con cui Ges\u00f9 asciug\u00f2 i piedi degli apostoli, resti della mangiatoia di Betlemme, un pezzo della tovaglia dell'Ultima Cena.\nFederico III riteneva che il possesso di una tale mirabile collezione gli permettesse di risparmiare parte della pena che lo attendeva nel Purgatorio: egli stimava infatti che la sua pena sarebbe stata diminuita di almeno 37 anni e 275 giorni.\nInfine, egli affermava di possedere anche la corona, la spada e lo scettro dello stesso Carlo Magno."}
{"id": "541469", "revid": "1632387", "url": "https://it.wikipedia.org/wiki?curid=541469", "title": "Bestiame", "text": "Il bestiame \u00e8 l'insieme di animali domestici che producono cibo, fibre tessili o vengono utilizzati per il lavoro. Ne fanno parte, ad esempio, suini, bovini, ovini, equini e pollame.\nIl tipo di bestiame scelto dipende da vari fattori, cio\u00e8 il clima, la richiesta da parte dei consumatori, il tipo di terreno, le tradizioni locali e gli animali nativi del posto. In genere viene allevato per il cibo o per profitto. L'allevamento degli animali \u00e8 una parte importante dell'agricoltura moderna. Viene utilizzato da molte societ\u00e0 poich\u00e9 il passaggio da agricoltore ad allevatore unisce perfettamente i due mestieri.\nOrigini.\nL'allevamento di animali ha origine pi\u00f9 o meno quando le popolazioni nomadi diventano sedentarie e cominciano a praticare l'agricoltura. Addomesticare gli animali, cio\u00e8 farli vivere e riprodurre sotto il proprio controllo, \u00e8 pi\u00f9 vantaggioso che cacciarli, poich\u00e9 si ha una fonte di cibo costante. Col tempo, il comportamento, il ciclo di vita e la fisiologia del bestiame sono cambiati radicalmente. Molti animali moderni da fattoria sono inadatti per una vita selvaggia. Le capre, le pecore e il maiale sono stati addomesticati intorno all'8000 a.C. in Asia. La prova pi\u00f9 antica dell'addomesticamento del cavallo si ha intorno al 4000 a.C.\nVariet\u00e0.\nIl termine bestiame \u00e8 molto vario ed include molte specie di animali.\nSono sempre indicati come bestiame maiali, mucche, capre, cervi, pecore, asini, muli, cavalli, yak e polli. Talvolta sono inclusi anche cammelli, lama, em\u00f9 ed ostriche. Possono anche essere incluse farfalle ed api da miele e le specie da acquacoltura, cio\u00e8 pesci ed invertebrati. Spesso per\u00f2 il termine si riferisce solo ad animali dalle carni rosse.\nNella tabella vi sono i tipi principali di animali che sono riconosciuti come bestiame.\nProdotti.\nGeneralmente il valore economico del bestiame \u00e8 dato dal cibo, dalle fibre tessili e dal lavoro prodotto. Il loro valore include:\nAllevamento.\nLe pratiche di allevamento cambiano completamente a seconda del tipo di animale. Il bestiame generalmente viene allevato in una recinzione e nutrito tramite l'accesso a pascoli oppure direttamente dall'uomo.\nIl tipo di alimentazione pu\u00f2 variare dall'erba cresciuta naturalmente a cibi trasformati artificialmente per essere molto pi\u00f9 nutrienti. La riproduzione generalmente \u00e8 controllata da supervisori, in alcuni casi viene praticata l'inseminazione artificiale.\nIn alcuni casi gli animali, generalmente maiali e polli, vengono allevati intensivamente. Tuttavia questo sistema \u00e8 molto discusso poich\u00e9 genera molti problemi: l'odore degli animali, la possibile contaminazione delle falde acquifere e le proteste degli animalisti.\nIl bestiame generalmente \u00e8 allevato all'esterno, in spazi aperti, anche se il tipo di recinzione e il controllo possono variare. Per radunare gli animali in zone molto vaste gli allevatori si fanno spesso aiutare da cani pastore. Nei casi pi\u00f9 estremi possono intervenire degli specialisti a cavallo o in elicottero. Dall'invenzione del filo spinato, negli anni 1870, e dall'elettrificazione delle recinzioni, recintare i pascoli si \u00e8 trasformata in una cosa molto pi\u00f9 semplice.\nLe tecniche di allevamento moderne tendono a minimizzare la partecipazione umana aumentando il rendimento e migliorando la salute degli animali. La qualit\u00e0 della merce e la sicurezza del compratore sono molto importanti per gli allevatori, per questo l'utilizzo di droghe pu\u00f2 essere regolato o proibito. Le pratiche variano a seconda dei governi, ad esempio negli Stati Uniti \u00e8 possibile utilizzare sugli animali l'ormone della crescita, ma nell'Unione europea \u00e8 vietato. Il bestiame pu\u00f2 essere marcato a caldo, contrassegnato o essere etichettato per denotare le sue propriet\u00e0, per l'inventario, per l'allevamento, per la salute degli altri animali o per altri scopi.\nMalattie.\nLe malattie del bestiame ne compromettono la salute e il rendimento. In rari casi possono infettare anche l'uomo.\nAlcune malattie vengono curate con antibiotici e vaccini, ad altre invece ci pensano gli anticorpi degli animali. In molti paesi in via di sviluppo le malattie degli animali non vengono curate, di conseguenza il loro rendimento \u00e8 molto ridotto."}
{"id": "541470", "revid": "119504518", "url": "https://it.wikipedia.org/wiki?curid=541470", "title": "Ingegneria idraulica", "text": "L'ingegneria idraulica \u00e8 il ramo dell'ingegneria civile che si occupa dello studio dei fenomeni correlati alla statica e alla cinematica dei sistemi fluidi, in particolare l'acqua. I campi di studio sono molteplici: moti in pressione, moti a superficie libera, moti ondosi, trasporto di materiale solido, idrologia, moti di filtrazione. \nDescrizione.\nLe conoscenze teoriche, ottenute da modelli matematici oppure mediante esperimenti su modelli fisici, vengono applicate nella progettazione delle opere idrauliche quali condotte, argini, opere di presa, opere di sbarramento, bacini di laminazione, fognature, aree umide, conche di navigazione, condotte, paratoie, sfioratori, impianti idroelettrici, opere di sollevamento, canali, porti, ecc. utilizzate per lo sfruttamento delle risorse idriche (produzione di energia elettrica, irrigazione, usi civili e industriali) e la difesa del territorio (bonifica idraulica, laminazione delle piene).\nDa tale disciplina \u00e8 derivata la recente ingegneria per l'ambiente e il territorio, specializzata nello studio dei fenomeni ambientali riguardanti le materie idrauliche, come il trasporto di inquinanti in campi fluidi.\nL'ingegneria idraulica si suddivide in varie discipline, che tradizionalmente danno il nome ai corsi universitari del corso di laurea in ingegneria civile idraulica:"}
{"id": "541472", "revid": "599013", "url": "https://it.wikipedia.org/wiki?curid=541472", "title": "Paul Johann Ludwig Heyse", "text": "Biografia.\nNacque a Berlino, figlio del filologo Karl Wilhelm Ludwig Heyse e di Julie Salomon, una lontana parente della madre di Felix Mendelssohn. Si form\u00f2 a Berlino e a Bonn, dove studi\u00f2 le lingue classiche. \nDopo la laurea in filologia romanza trascorse diversi mesi in Italia, in particolare a Napoli, Roma e Venezia. In seguito, tradusse diverse poesie italiane, portando al vasto pubblico di lingua tedesca le opere, fra gli altri, di Foscolo, Leopardi e Manzoni. Poliglotta, tradusse molte opere anche dallo spagnolo e dall'inglese, in particolare Shakespeare.\nAutore molto prolifico, scrisse drammi e altre opere teatrali e diversi romanzi, di cui il pi\u00f9 famoso \u00e8 \"Kinder der Welt\" ( 1873). Molto successo ebbero anche le sue novelle che incontrarono i favori del pubblico internazionale.\nA Berlino era membro del circolo poetico \"Tunnel \u00fcber der Spree\", mentre a Monaco di Baviera faceva parte, con Emanuel Geibel del \"Krokodil\" (Coccodrillo). Protagonista della vita culturale alla corte di Massimiliano II di Baviera, cominci\u00f2 a staccarsene negli anni '60 dell' '800, in virt\u00f9 dei suoi sentimenti filoprussiani. Era infatti un sostenitore di Bismarck e della sua politica di riunificazione nazionale.\nPubblic\u00f2 romanzi, racconti, poemi e circa sessanta drammi. La variet\u00e0 delle sue opere lo fecero diventare una delle figure di spicco della letteratura tedesca a cavallo tra il XIX e il XX secolo, tanto che ottenne il Premio Nobel per la letteratura nel 1910.\nOpere tradotte in italiano.\n'La ragazza di Treppi', in: \"Tre racconti. Theodor Storm, Marie von Ebner-Eschenbach, Paul Heyse\". A cura di Enrico Paventi, Apeiron Editori, Sant\u2019Oreste, 2007, pp. 105-145. ISBN 9788885978539."}
{"id": "541473", "revid": "50701", "url": "https://it.wikipedia.org/wiki?curid=541473", "title": "Paul Johann Ludwig von Heyse", "text": ""}
{"id": "541474", "revid": "56818", "url": "https://it.wikipedia.org/wiki?curid=541474", "title": "Storia delle idee sul cervello", "text": ""}
{"id": "541488", "revid": "1568601", "url": "https://it.wikipedia.org/wiki?curid=541488", "title": "Monte Lan\u00edn", "text": "Il Lan\u00edn \u00e8 uno stratovulcano situato lungo il confine tra Argentina e Cile nella catena montuosa delle Ande."}
{"id": "541493", "revid": "1568601", "url": "https://it.wikipedia.org/wiki?curid=541493", "title": "Monte Lastarria", "text": "Il vulcano Lastarria \u00e8 uno stratovulcano situato lungo il confine tra Argentina e Cile nella catena montuosa delle Ande."}
{"id": "541494", "revid": "1318658", "url": "https://it.wikipedia.org/wiki?curid=541494", "title": "Saldatura MIG/MAG", "text": "La saldatura MIG (Metal-arc Inert Gas\") o MAG (Metal-arc Active Gas\") (l'unica differenza fra le due \u00e8 il gas che viene usato per la protezione del bagno di saldatura), indicate entrambe nella terminologia AWS come GMAW (\"Gas Metal Arc Welding\" - Saldatura ad arco con metallo sotto protezione di gas), \u00e8 un procedimento di saldatura sviluppato dopo la seconda guerra mondiale che ha assunto un peso, in termini di prodotto saldato per anno, sempre crescente. Uno dei principali motivi che hanno permesso questo sviluppo \u00e8 stata la riduzione dei costi dei prodotti di elettronica, per cui sono state sviluppate macchine per saldatura semiautomatiche a costi accessibili anche per ditte di dimensioni medio-piccole (il costo, nel 2006, di una macchina MIG/MAG nuova per lavorazione ad alta produttivit\u00e0 era poco meno di 10000 EUR).\nLinee generali del procedimento.\nIl procedimento di saldatura MIG/MAG \u00e8 un procedimento \"a filo continuo\" in cui la protezione del bagno di saldatura \u00e8 assicurata da un \"gas di copertura\", che fluisce dalla torcia sul pezzo da saldare. Il fatto che sia un procedimento a filo continuo garantisce un'elevata produttivit\u00e0 al procedimento stesso, e contemporaneamente la presenza di gas permette di operare senza scoria (entrambe queste caratteristiche aumentano l'economicit\u00e0 del procedimento nei confronti della saldatura a elettrodo). D'altra parte una postazione per saldatura MIG/MAG \u00e8 necessariamente composta dai seguenti componenti (vedi figura a fianco):\nLa presenza di tutti questi componenti, naturalmente, aumenta notevolmente il prezzo di una macchina per saldatura MIG/MAG nei confronti di una macchina per saldatura a elettrodo (che, praticamente, \u00e8 poco pi\u00f9 di un generatore di tensione con caratteristica cadente).\nInoltre con i fili continui \u00e8 possibile avere \"densit\u00e0 di corrente\" pi\u00f9 elevate di quelle sopportabili dagli elettrodi rivestiti (in questi ultimi una densit\u00e0 di corrente eccessiva provoca la fessurazione del rivestimento, a causa dei coefficienti di dilatazione diversi fra anima metallica e rivestimento stesso), quindi \u00e8 possibile ottenere penetrazioni maggiori, cio\u00e8 riempimento del giunto con un numero minore di passate.\nLa saldatura MIG/MAG, come tutti i procedimenti a filo continuo, \u00e8 un procedimento derivato dall'arco sommerso, ma, nei confronti quest'ultimo, ha il vantaggio che l'operatore pu\u00f2 tenere l'arco sotto osservazione diretta, quindi pu\u00f2 controllare l'esecuzione della saldatura come nei procedimenti a elettrodo (elettrodo rivestito e TIG), altri vantaggi nei confronti dell'arco sommerso sono la mancata formazione di scoria e la possibilit\u00e0 di saldare anche in posizioni non piane.\nLa torcia per saldatura.\nA fianco \u00e8 riportato lo spaccato di una torcia per saldatura MIG/MAG. Nello spaccato \u00e8 possibile individuare le parti principali che compongono la torcia:\nIn alcuni casi la torcia ha un circuito di refrigerazione alimentato con acqua.\nI gas di protezione.\nIl gas di protezione ha la funzione di impedire il contatto del bagno di fusione con l'atmosfera, quindi deve essere portato sul bagno di fusione direttamente dalla torcia. Inizialmente il procedimento prevedeva solo l'uso di Argon (gas inerte), quindi veniva usato solo per la saldatura di acciai inossidabili austenitici, dato il costo elevato del gas di protezione. Successivamente si vide che l'aggiunta di un gas ossidante (inizialmente Ossigeno e, successivamente, Anidride carbonica) non solo permetteva una protezione analoga, ma aveva effetti favorevoli sul trasferimento di metallo dal filo al bagno di fusione, quindi si diffuse la tecnica MAG, che utilizza un gas attivo per la protezione ed il procedimento fu esteso anche alla saldatura di acciai al carbonio.\nI gas di protezione inerti pi\u00f9 utilizzati sono Ar ed He, entrambi sono gas monoatomici inerti, ma, mentre l'Ar \u00e8 pi\u00f9 pesante dell'aria, quindi stagna sul bagno di fusione, garantendo una maggiore protezione, l'He \u00e8 pi\u00f9 leggero dell'aria, quindi fornisce una protezione minore, tuttavia, avendo una conduttivit\u00e0 termica circa 10 volte quella dell'Ar, permette una penetrazione della saldatura maggiore. Per questo motivo l'utilizzo di He \u00e8 limitato a giunti di elevato spessore o a materiali aventi elevata conducibilit\u00e0 termica (Cu o Al).\nInvece i gas attivi sono generalmente miscele di Ar e CO2, con l'anidride carbonica che, in casi estremi, sostituisce l'Ar (comunque raramente viene usata in percentuale superiore al 25%). La presenza di CO2 aumenta la stabilit\u00e0 di posizionamento dell'arco su materiali ferromagnetici (acciai al carbonio o bassolegati). Inoltre la presenza di gas attivo permette una maggiore penetrazione del giunto. D'altra parte la presenza di CO2 provoca un aumento della corrente necessaria per avere un trasferimento di metallo a spruzzo fra il filo ed il bagno, aumenta gli schizzi (\"spatter\") e diminuisce la stabilit\u00e0 elettrica dell'arco. Quindi per poter usare gas attivi con trasferimento a spruzzo, generalmente si utilizza una corrente pulsata, cio\u00e8 una corrente che presenta picchi di intensit\u00e0 di durata e frequenza prestabilite, per avere un'immissione di energia continua, ma con il distacco della goccia metallica solo durante la fase ad alta intensit\u00e0 di corrente.\nIl trasferimento di metallo dal filo al bagno.\nIl metallo del filo, fondendo, si trasferisce al bagno di saldatura praticamente con tre modalit\u00e0:\nNel primo caso la corrente che percorre il filo non \u00e8 abbastanza alta da portarlo alla temperatura di fusione, quindi il filo viene a contatto con il bagno, provocando un corto circuito fra i due metalli che, facendo aumentare la corrente, fonde l'estremit\u00e0 del filo, cio\u00e8 il metallo non viene trasferito attraverso l'arco. In genere la frequenza con cui avvengono i cortocircuiti \u00e8 mantenuta fra 20 e 200 per secondo. In questo modo vengono generate una serie di piccole \"pozzanghere\" che solidificano velocemente, data la temperatura relativamente bassa. Quindi questa modalit\u00e0 di trasferimento \u00e8 particolarmente adatta a saldature su piccoli spessori, saldature in posizione (verticale o sopratesta) o per chiudere aperture formate in seguito a lavorazioni o riparazioni. In genere si evita di usare questa forma di trasferimento, dato che provoca livelli molto alti di \"spatter\".\nNel secondo caso il filo fonde in gocce con diametro superiore a quello dell'elettrodo, che vengono trasferite nel bagno essenzialmente per effetto della forza di gravit\u00e0, quindi questo metodo di trasferimento pu\u00f2 essere usato solo in posizione piana. Con questo metodo di trasferimento si deve avere un arco abbastanza lungo per permettere alla goccia di cadere nel bagno senza provocare cortocircuiti, che, disintegrandola, provocherebbero spruzzi sul metallo adiacente.\nNell'ultimo caso il filo fonde formando un gran numero di gocce di piccole dimensioni, con correnti pi\u00f9 alte di quelle richieste per il trasferimento a gocce. In questo modo si ottiene un trasferimento in un arco molto stabile, praticamente privo di \"spatter\". La corrente sopra la quale avviene questo tipo di trasferimento \u00e8 indicata come \"corrente di transizione a spruzzo\", sopra questa corrente la velocit\u00e0 di trasferimento passa da poche gocce per secondo a 200-300 gocce per secondo. Dato che le dimensioni delle gocce sono molto pi\u00f9 piccole di quelle generate nel trasferimento a gocce, la forza di gravit\u00e0 \u00e8 inferiore alle forze elettriche provocate dall'arco, quindi questa modalit\u00e0 pu\u00f2 essere usata (con difficolt\u00e0) anche in posizioni diverse da quella orizzontale. Questa modalit\u00e0 di trasferimento, richiedendo correnti elevate, e quindi un elevato apporto termico, non \u00e8 consigliabile quando vengono saldati piccoli spessori.\nPer superare le difficolt\u00e0 collegate all'elevato apporto termico che caratterizza il trasferimento a spruzzo le macchine per saldare MIG/MAG sono state modificate in modo da lavorare con corrente \"pulsata\". In pratica la macchina genera per una certa percentuale (generalmente il 70%, ma pu\u00f2 essere aumentata o ridotta a seconda delle circostanze) del periodo (fissato sulla macchina) una corrente inferiore alla corrente di transizione a spruzzo. In questa fase il filo si scalda, ma non produce gocce che vengono trasferite, e contemporaneamente viene mantenuto l'arco che scalda il bagno di saldatura. Dopo la pausa, la corrente viene innalzata (generalmente a gradino) ad un valore superiore a quello della corrente di transizione, quindi per un certo tempo (qualche ms) trasferisce il filo nel bagno in modalit\u00e0 a spruzzo. Nelle macchine di saldatura pi\u00f9 moderne \u00e8 possibile modificare la forma d'onda (per esempio, gestendo la riduzione di corrente dopo il trasferimento a spruzzo). Questo modo di impiego della macchina per saldare ha notevolmente ridotto la difficolt\u00e0 di saldare con questa tecnologia, ed il basso costo dei componenti elettronici ha permesso di contenere entro limiti accettabili il costo delle macchine stesse.\nApplicazioni della saldatura MIG/MAG.\nLa saldatura MIG/MAG viene utilizzata quando \u00e8 richiesta un'alta produttivit\u00e0 ed una sufficiente flessibilit\u00e0 di impiego. Con questa tecnologia \u00e8 possibile saldare acciai sia austenitici sia ferritici, leghe di metalli leggeri (Al e Mg), leghe di rame, leghe di nickel e leghe di titanio. Poich\u00e9 la protezione del bagno di saldatura \u00e8 assicurata da un flusso di gas, questo procedimento \u00e8 consigliato solo in officina, dato che, in cantiere, basta un vento moderato a disperdere il flusso di gas di protezione, con conseguente riduzione della qualit\u00e0 del giunto saldato. In alcuni casi all'esterno si pu\u00f2 operare facendo delle cupole protettive circoscritte alla zona da saldare. Questa tecnologia pu\u00f2 essere usata senza difficolt\u00e0 per produrre imburrature (deposizione di uno o pi\u00f9 strati fuori diluizione di materiale su un materiale diverso) o per riparazioni soprattutto su grossi spessori quando c'\u00e8 il rischio di strappi lamellari.\nDifetti tipici della saldatura MIG/MAG.\nLe cricche a freddo generalmente sono poco probabili con questa tecnologia, purch\u00e9 si abbia l'accortezza di usare gas ben deumidificati per evitare di introdurre idrogeno nel bagno di saldatura. Invece questa tecnologia \u00e8 soggetta a cricche a caldo, dato che normalmente viene utilizzata con un notevole apporto termico, quindi \u00e8 richiesta la massima pulizia dei lembi da saldare e l'utilizzo di materiali base privi di elementi inquinanti (S e P).\nI difetti geometrici pi\u00f9 comuni sono la penetrazione eccessiva o gli intagli marginali (\"undercut\"), entrambi sempre legati all'elevato apporto termico o, se l'apporto termico \u00e8 troppo basso, il difetto opposto, cio\u00e8 la mancanza di fusione ai lembi o al cuore del cordone (quando la saldatura \u00e8 ripresa al rovescio). In condizioni di portata del gas di protezione troppo bassa \u00e8 facile la formazione di porosit\u00e0."}
{"id": "541496", "revid": "38275", "url": "https://it.wikipedia.org/wiki?curid=541496", "title": "Saldatura MIG", "text": ""}
{"id": "541497", "revid": "1060", "url": "https://it.wikipedia.org/wiki?curid=541497", "title": "Don Luigi Monza", "text": ""}
{"id": "541499", "revid": "38275", "url": "https://it.wikipedia.org/wiki?curid=541499", "title": "Saldatura MAG", "text": ""}
{"id": "541500", "revid": "1776051", "url": "https://it.wikipedia.org/wiki?curid=541500", "title": "Florida (Argentina)", "text": "Florida \u00e8 una citt\u00e0 dell'Argentina, la pi\u00f9 popolosa del Partido di Vicente L\u00f3pez, nei sobborghi settentrionali di Buenos Aires.\nAbitata principalmente da membri della classe media, \u00e8 situata tra Olivos e Vicente L\u00f3pez, posti nello stesso \"partido\" (dipartimento)."}
{"id": "541502", "revid": "729019", "url": "https://it.wikipedia.org/wiki?curid=541502", "title": "Rocca di Montepoggiolo", "text": "La rocca di Montepoggiolo \u00e8 un castello del XVI secolo, costruito come ampliamento di una torre del X secolo, che sorge su un colle nel comune di Castrocaro Terme e Terra del Sole (in provincia di Forl\u00ec). Venne realizzata interamente in mattoni e progettata da Giuliano da Maiano, presenta una pianta romboidale con sugli spigoli bastioni a pianta circolare, con muratura a scarpa, secondo un modello diffuso nelle cosiddette fortificazioni di \"transizione\" sorte con l'avvento delle armi da fuoco. La costruzione presentava infatti anche elementi tipici delle fortificazioni medievali come il camminamento di ronda su beccatelli a mensole. Uno dei bastioni circolari, di grandi proporzioni, fungeva anche da mastio del complesso, esemplificando la funzione tipica di avamposto militare fisso con pochi addetti, ma efficace contro gli attacchi.\nStoria.\nRealizzata probabilmente come posto di vedetta della citt\u00e0 di Castrocaro Terme, i primi documenti storici che riportano indirettamente informazioni su questa rocca risalgono al 906, quando viene citato tal \"conte Berengario del castello di Montepoggiolo\". Pass\u00f2 poi ai Malatesta e divenne uno dei rifugi preferiti di Gianciotto Malatesta. Nel 1403, insieme al castello di Castrocaro venne annessa al Granducato di Toscana.\nNel 1471 venne deciso il suo ampliamento da semplice torre a rocca vera e propria e tra il 1482 e il 1490 fu costruita su progetto di Giuliano da Maiano, nell'ambito di una politica complessiva di rafforzamento dei confini portata avanti dai Medici. Montepoggiolo inoltre, insieme alla Rocca di Castrocaro rappresentava un avamposto per conquistare in prospettiva un accesso all'Adriatico.\nDopo il 1564, con la costruzione della fortezza Terra del Sole a brevissima distanza e dotata di artiglieria, la rocca di Montepoggiolo perse la sua importanza.\nLa sua funzione fu ridotta a quella di vedetta, fino al suo disarmo avvenuto nel 1772. Nel 1782 venne ceduta e da allora \u00e8 rimasta propriet\u00e0 privata."}
{"id": "541503", "revid": "33751", "url": "https://it.wikipedia.org/wiki?curid=541503", "title": "Florida (Buenos Aires)", "text": ""}
{"id": "541509", "revid": "110157", "url": "https://it.wikipedia.org/wiki?curid=541509", "title": "Monte Cerro Blanco", "text": "Il Cerro Blanco, anche conosciuto come \"Robledo\", \u00e8 uno stratovulcano situato in Argentina nella Provincia di Catamarca, non lontano dal confine con il Cile.\nLa caldera del vulcano, di 6 km di diametro, si trova nel nord-est dell'Argentina, a 80 km a sud-est del pi\u00f9 esteso vulcano Cerro Gal\u00e1n.\nDati di rilevamento geodetico satellitare hanno permesso di osservare fenomeni di subsidenza della caldera negli anni 1990."}
{"id": "541516", "revid": "1305887", "url": "https://it.wikipedia.org/wiki?curid=541516", "title": "Ieri", "text": "Ieri \u00e8 il giorno immediatamente precedente ad oggi. Convenzionalmente si intende il periodo di tempo individuato dalle 24 ore precedenti all'ultima mezzanotte trascorsa.\nIl termine pu\u00f2 anche riferirsi non ad un singolo e precisato giorno, ma ad un indeterminato periodo di tempo nel passato."}
{"id": "541518", "revid": "1543377", "url": "https://it.wikipedia.org/wiki?curid=541518", "title": "Inugami", "text": "Nella mitologia giapponese gli sono una classe di shikigami (numi tutelari evocati da un onmyoji) dall'aspetto di, e spesso nati da, un cane, generati generalmente con scopi di vendetta o come guardiani da parte di un . Una volta generati, per\u00f2, gli inugami sono esseri completamente indipendenti e possono rivoltarsi contro il loro possessore o usare i loro poteri per scopi diversi da quelli previsti. Sono inoltre capaci di possessione demoniaca.\nGenerazione.\nLa credenza comune \u00e8 che per creare un inugami occorra seppellire un cane fino al collo e porre del cibo che non possa raggiungere; ci vorranno giorni perch\u00e9 il cane muoia, e durante questo tempo il padrone ripete al cane come la sua sofferenza sia insignificante in confronto alla propria. Quando il cane muore, il suo spirito rinasce come inugami, e poich\u00e9 il suo ultimo desiderio sar\u00e0 stato quello di mangiare, il cibo posto intorno al suo corpo servir\u00e0 a placarlo e a renderlo obbediente.\nSecondo una leggenda un'anziana donna, in cerca di vendetta, seppell\u00ec il suo cane lasciando la testa fuori, e dicendo \"se hai un'anima, fai la mia volont\u00e0 e io ti venerer\u00f2 come un dio\" gli seg\u00f2 la testa con una sega di bamb\u00f9 (terribilmente doloroso); il cane rinacque come inugami ed esegu\u00ec i suoi comandi, ma per vendicarsi della sua morte dolorosa perseguit\u00f2 la donna.\nMolti piccoli villaggi giapponesi hanno almeno un'anziana donna che si pensa possieda il potere di inugami-mochi.\nCaratteristiche.\nCome nella gran parte delle culture, anche in Giappone il cane \u00e8 generalmente visto come un compagno gentile e fedele, feroce verso i nemici del suo padrone; nel folclore giapponese, i cani stessi sono considerati creature magiche, e secondo una leggenda un tempo sapevano parlare, ma persero questa abilit\u00e0. Secondo gli Ainu di Hokkaid\u014d, per\u00f2, i cani sono creature selvagge, pericolose, ma in qualche modo simili agli umani.\nNelle isole Oki, gli inugami rivestono il ruolo che nel resto del Giappone si attribuisce alle kitsune; si crede che a un inugami-mochi siano concessi grande fortuna e successo, e che i favori che fanno gli siano restituiti con gli interessi. Per\u00f2, gli inugami-mochi sono temuti dalle altre persone, e hanno difficolt\u00e0 a sposarsi; devono anche stare molto attenti a non offendere i loro inugami, perch\u00e9 questi potrebbero infuriarsi e rivoltarsi contro di loro.\nPossessione demoniaca.\nPer diventare un kami, un inugami deve abbandonare il suo originale corpo canino, e questo lentamente si deteriora e infine va in putrefazione come ogni comune cadavere; se quando la sua missione \u00e8 conclusa l'inugami non pu\u00f2 tornare a occupare il proprio corpo cercher\u00e0 di trovarne un altro, non di rado quello del suo padrone.\nSi dice che essere posseduti da un inugami renda molto forti, fisicamente pi\u00f9 robusti e in buona salute, curando ogni malattia precedente; per\u00f2 il posseduto in genere si comporta come un cane."}
{"id": "541522", "revid": "1149807", "url": "https://it.wikipedia.org/wiki?curid=541522", "title": "Nitrus Brio", "text": ""}
{"id": "541523", "revid": "729019", "url": "https://it.wikipedia.org/wiki?curid=541523", "title": "RM-70", "text": "L'RM-70 \u00e8 un sistema d'arma d'artiglieria cecoslovacco, basato sui razzi del sistema sovietico BM-21, ma con un nuovo e pi\u00f9 pesante telaio corazzato. Esso \u00e8 molto pi\u00f9 complesso e costoso del BM-21 originale, e ha avuto certo meno successo. La sua realizzazione ha raggiunto un risultato concreto nel 1972, quando il veicolo venne per la prima volta osservato dagli occidentali, che lo chiamarono M1972.\nTecnica.\nI motivi del maggior peso e costo dell'RM-70 sono 2, entrambi relativi alla maggiore severit\u00e0 delle specifiche richieste per questo mezzo. In pratica, mentre la componente di fuoco \u00e8 rimasta, nella sua basicit\u00e0, la stessa, quella veicolare \u00e8 stata totalmente cambiata, con un risultato di notevole importanza tecnica.\nPrima differenza rilevante: Come nel caso dell'ASTROS II brasiliano e del FIROS italiano, si \u00e8 realizzato uno \"chassis\" leggermente corazzato in acciaio, soprattutto in funzione antischegge.\nIl secondo motivo di interesse \u00e8 che il lanciatore, con le solite 4 file di 10 lanciarazzi, ha una ricarica rapida completa, che pu\u00f2 essere realizzata in breve tempo grazie ad un sistema meccanico. Questo \u00e8 un sistema condiviso, almeno concettualmente, con il sistema jugoslavo YMRL-32 da 128mm.\nLa necessit\u00e0 duplice di avere corazzature sufficienti per resistere alle esplosioni e schegge (come anche proiettili di piccolo calibro), e di possedere la capacit\u00e0 di ricaricare rapidamente, che n\u00e9 i sistemi brasiliani (ASTROS), italiani (FIROS) n\u00e9 quelli jugoslavi possiedono in simultanea, ha comportato l'impiego di un veicolo con capacit\u00e0 di carico ben maggiore, dell'ordine delle 10 tonnellate, e che dato il peso complessivo, ha una trazione 8x8. \nIl lanciarazzi multiplo RM-70 \u00e8 quindi basato sull'autocarro pesante Tatra 815 'Kolos', 8x8, veicolo di grande potenza con capacit\u00e0 di carico e mobilit\u00e0 notevoli anche fuoristrada, oltre che ottima autonomia. La sua struttura, modificata, ha una bassa cabina corazzata per gli uomini di equipaggio, mentre sopra il telaio vi sono le sistemazioni per i lanciarazzi.\nIl peso ha raggiunto addirittura i 33000\u00a0kg, contro gli 11000 del BM-21 standard. Lo stesso autocarro \u00e8 anche il veicolo basico per l'altro ottimo prodotto dell'artiglieria cecoslovacca dell'ultimo periodo della Guerra fredda, il Semovente Dana da 152mm. Da notare che in questo caso, a differenza che nel semovente d'artiglieria, il motore \u00e8 rimasto anteriore, incassato nella cabina che quindi appare sensibilmente pi\u00f9 alta.\nIl mezzo ha la predisposizione per una lama apripista e un dispositivo centrale, comune alla produzione veicolare di scuola sovietica, per la regolazione automatica della pressione degli pneumatici, di immensa praticit\u00e0 per adattare la mobilit\u00e0 del veicolo a seconda del terreno.\nSi \u00e8 detto del lanciarazzi multiplo, che ha una struttura analoga a quella del BM-21, e quindi 40 tubi in 4 file sovrapposte, calibro 122\u00a0mm. La sua ricarica \u00e8 realizzata con una determinata angolazione, e viene completata in 35 secondi, grazie ad un sistema che ha sistemati altri 40 razzi, in 2 piastre forate di supporto abbinate ad un calcatoio idraulico. Gli angoli di lancio del lanciarazzi sono un massimo di 70 gradi a destra e 125 a sinistra, con un alzo da 0 a 55 gradi. La salva pu\u00f2 essere sparata in circa 16 secondi, realizzando una concentrazione di fuoco micidiale su di un'ampia area, che viene devastata anche con razzi muniti di una singola testata. In 16 secondi 2,5\u00a0t. di razzi sono spediti in volo verso l'obiettivo, con 800\u00a0kg circa di testata bellica. L'azione di fuoco delle batterie permette di sparare circa 5\u00a0t. di testate contro un singolo obiettivo, senza che questo abbia la possibilit\u00e0 di proteggersi, scappare o tantomeno rispondere al fuoco. Questa \u00e8 la grande forza dei lanciarazzi multipli.\nUna batteria d'artiglieria convenzionale dello stesso calibro ci metterebbe circa 10 minuti per fare lo stesso effetto, rendendosi vulnerabile al tiro di controbatteria e consentendo al bersaglio di trovare rifugio oppure di scappare. Solo l'avvento dei micidiali proiettili con submunizioni ha consentito una certa parificazione, ma l'effetto dei lanciarazzi multipli \u00e8 generalmente molto superiore contro un tipico obiettivo campale.\nGli altri 40 razzi pronti per la ricarica sono posti davanti alla rampa di lancio e dietro alla cabina. L'idea \u00e8 quella di avere una salva di razzi immediatamente disponibile per la ricarica, altrimenti necessitante di circa 30 minuti per essere effettuata. In tale modo \u00e8 possibile effettuare un lancio in appena 16 secondi per la prima salva, poi in 40 secondi si pu\u00f2 ricaricare e quindi eseguire un altro lancio, infine scappare dopo meno di 2 minuti dall'inizio del fuoco (abbastanza in fretta per evitare la reazione dell'artiglieria e degli attacchi aerei) e dal lancio di 1600\u00a0kg di testate complessive HE, fumogene o chimiche. Un impiego maggiormente pratico consiste verosimilmente nel lanciare una prima salva di razzi pi\u00f9 o meno completa, raggiungere una nuova posizione e lanciare la seconda, nel frattempo ricaricata. In tal modo si incrementano le possibilit\u00e0 di sopravvivenza e si evita di sprecare tutti i razzi se il tiro (causa vento o errate coordinate) dovesse essere impreciso.\nI razzi possono essere azionati dalla cabina corazzata, oppure con comando remoto da una certa distanza dal veicolo. Con appendici aerodinamiche si possono raggiungere 3 gittate diverse con la stessa elevazione, colpendo in teoria simultaneamente 3 obiettivi diversi.\nLa dispersione \u00e8 resa anche dalle dimensioni del poligono di tiro: le salve sono calcolate in quadrati di 400\u00a0m di lato, contro i 100 dei semoventi Dana da 152\u00a0mm, molto pi\u00f9 precisi come facile aspettarsi, e meno sensibili al vento laterale.\nI razzi sono di vari modelli, come il tipo esplosivo, il fumogeno e quello pi\u00f9 terribile, a caricamento chimico con gas di vario tipo, come i nervini. I lanciarazzi multipli sono l'ideale per formare in breve tempo delle alte concentrazioni di aggressivi chimici. La gittata massima \u00e8 di circa 20\u00a0km, ma esiste anche il razzo d'addestramento corto, da 11\u00a0km, che pu\u00f2 essere potenziato con un razzo aggiuntivo per raggiungere un valore intermedio, 17\u00a0km.\nLa maggiore mole del veicolo lo rende tuttavia pi\u00f9 lento e facile da avvistare che con il BM-21 standard (anche perch\u00e9 facile da scambiare per un normale autocarro) per cui le leggera blindatura potrebbe essere non necessariamente una garanzia di maggiore sopravvivenza, a parte la sicurezza psicologica che consente agli uomini trasportati internamente di stare pi\u00f9 \"tranquilli\".\nL'unico leggero svantaggio del disegno \u00e8 la mancata utilizzazione su tale veicolo di razzi eventualmente pi\u00f9 potenti delle armi del BM-21, come nel caso dell'ASTROS. Le caratteristiche del telaio lo consentirebbero, almeno fino al calibro 180-240mm. Anche cos\u00ec si tratta di un mezzo ad alta mobilit\u00e0 e elevatissima potenza di fuoco, anche se questo ha comportato un prezzo elevato che non \u00e8 strettamente giustificato dalla superiorit\u00e0 rispetto ai semplici BM-21 base.\nServizio.\nIl sistema RM-70 \u00e8 entrato in servizio nei primi anni '70 e da allora ne sono stati prodotti in consistenti quantit\u00e0.\nTra gli utenti dell'RM-70 vi sono state anche le forze cecoslovacche, polacche e sovietiche, mentre i soli mezzi prodotti per i tedesco-orientali hanno comportato oltre 200 lanciarazzi. Non d\u00e0 meraviglia, date le caratteristiche summenzionate, il rammarico con cui l'esercito della Germania riunificata li abbia radiati, ufficialmente a causa della scarsa affidabilit\u00e0 delle munizioni \"per gli standard occidentali\", pur ammettendo che si trattava di un sistema \"altamente efficace\"; notare bene, la Germania aveva in servizio o in ordinativo 212 MLRS americani, per cui la questione si sarebbe comunque risolta in maniera piuttosto prevedibile.\nUn altro cliente \u00e8 la Libia, che ne ha ricevuti un certo quantitativo, indicato in 60 esemplari.\nAnche la Polonia ne ha ricevuto un certo quantitativo, a quanto pare ancora in servizio. Si tratta infatti di un cliente usuale per i prodotti cecoslovacchi, ma pare che in questo caso si sia rinunciato alla corazzatura protettiva preferendo un mezzo pi\u00f9 mobile (anche se le prestazioni del modello originario erano tutt'altro che modeste, sia su strada che fuori).\nA differenza del semovente d'artiglieria ShKH-77, l'RM-70 non ha avuto successori."}
{"id": "541526", "revid": "2519", "url": "https://it.wikipedia.org/wiki?curid=541526", "title": "Parchi nazionali della Costa Rica", "text": "In Costa Rica sono presenti 26 parchi nazionali e un totale di 161 aree protette (riserve biologiche, zone protette, foreste protette, rifugi, zone umide e altro) la cui area complessiva ammonta a 1.304.306 ha, pari al 25,58% della superficie totale del Paese.\nIl ministero dell'ambiente (MINAE, \"Ministerio del Ambiente y Energ\u00eda\") sovrintende alla gestione dei parchi nazionali (623.771 ha complessivi, pari al 12,23% del territorio nazionale) tramite un apposito dipartimento denominato SINAC (\"Sistema Nacional de \u00c1reas de Conservaci\u00f3n\")."}
{"id": "541528", "revid": "1543377", "url": "https://it.wikipedia.org/wiki?curid=541528", "title": "O' Sci\u00e0", "text": "O' Sci\u00e0 \u00e8 stato un festival di musica leggera italiana, ideato dal cantautore Claudio Baglioni, svoltosi sull'isola di Lampedusa dal 2003 al 2012, nel mese di settembre, con cadenza annuale.\nIl titolo della manifestazione proveniva da una parola del dialetto locale, \"O' Sci\u00e0\", che significa \"fiato mio\" o \"mio respiro\", che gli isolani adoperano come saluto amichevole.\nLa manifestazione, che si svolge sulla spiaggia della Guitgia, \u00e8 nata come forma di sensibilizzazione sul problema dell'immigrazione clandestina che da anni affligge l'isola siciliana, venendo alla luce come un concerto quasi improvvisato dal cantautore romano davanti agli ombrelloni e divenendo, con le successive edizioni, un evento di notoriet\u00e0 internazionale per la qualit\u00e0 e la quantit\u00e0 degli artisti coinvolti.\nEdizioni.\nPrima edizione (2003).\nIl 23 settembre 2003, appena terminata la sua ultima tourn\u00e9e negli stadi, Claudio Baglioni sbarca sull'isola delle Pelagie e, dopo un pomeriggio di prove in mezzo ai bagnanti della spiaggia della Guitgia, d\u00e0 il via alla prima e unica serata della prima edizione di O' Sci\u00e0, eseguendo \"Strada facendo\" alla chitarra.\nPer alcune ore intrattiene il pubblico, raccolto attorno al palco montato sulla spiaggia e composto prevalentemente di isolani e qualche turista settembrino, con vecchi e nuovi successi.\nIl concerto \u00e8 stato per Baglioni \u00abuna serenata, un canto d'amore e d'augurio per queste isole e per la gente che vive qui, sul bordo estremo d'Italia\u00bb.\nSeconda edizione (2004).\nLa manifestazione si ingrandisce e si svolge in tre serate, dal 23 al 25 settembre.\nArtisti partecipanti.\nPrima serata - 23 settembre\nSeconda serata - 24 settembre\nTerza serata - 25 settembre\nTerza edizione (2005).\nArtisti partecipanti.\nPrima serata - 23 settembre\nSeconda serata - 24 settembre\nTerza serata - 25 settembre\nQuarta edizione (2006).\nLa quarta edizione del festival \u00e8 cresciuta nel numero di serate. Alle ormai tradizionali 3 serate che per questa edizione si sono svolte nei giorni 28, 29 e 30 settembre, si sono aggiunte anche due serate speciali durante le quali si sono esibiti Pino Insegno con il suo spettacolo di musical-variet\u00e0 \"Buonasera, buonasera!\" (23 settembre) e l'Orchestra Casadei (26 settembre).\nAlla edizione 2006 di O' Sci\u00e0 sono intervenuti anche alcuni politici di rilievo nazionale come il presidente del Senato Franco Marini e il ministro della giustizia Clemente Mastella.\nQuinta edizione (2007).\nLa quinta edizione della manifestazione si \u00e8 presentata ai nastri di partenza con una formula innovativa: O' Sci\u00e0 \u00e8 divenuta infatti, per la prima volta, un evento itinerante avendo toccato oltre all'isola di Lampedusa, un altro paese del Mediterraneo.\nIl 25 agosto \u00e8 stata la volta dell'isola di Malta: in un concerto tenuto al Porto de La Valletta, Baglioni si \u00e8 esibito con Gianni Morandi e Riccardo Cocciante, con la partecipazioni di artisti locali (Ivan Filietti, Winter Moods e Ira Losco). La serata \u00e8 stata presentata da Fabrizio Frizzi e dalla maltese Louise Tedesco.\nNegli intendimenti degli organizzatori vi era la possibilit\u00e0 di toccare anche altri paesi del Mediterraneo tra cui la Spagna (con l'isola di Tenerife) e un paese del Maghreb (il Marocco o la Libia), ma alla fine quanto auspicato, non si \u00e8 verificato.\nLa kermesse lampedusana si \u00e8 svolta nelle date del 23-24-27-28-29 settembre.\nArtisti partecipanti.\nPrima serata - 27 settembre\nSeconda serata - 28 settembre\nTerza serata - 29 settembre\nSesta edizione (2008).\nLa sesta edizione della manifestazione si \u00e8 presentata ridimensionata in termini di serate (soltanto 3 appuntamenti, il 25, 26 e 27 settembre). \u00c8 stata annullata la data inizialmente prevista sull'isola di Linosa del 24 settembre. Durante la prima serata, il 25 settembre, \u00e8 stato presentato un revival delle edizioni passate, con immagini di tutti gli artisti che si sono avvicendati sul palco-spiaggia lampedusano nei 5 anni precedenti. La serata \u00e8 proseguita con lo spettacolo di Paolo Belli e la sua band. Il 26 settembre \u00e8 stata la volta di un concerto di Baglioni che ha presentato i suoi successi, solo sul palco della Guitgia. Gran finale il 27 settembre con lo spettacolo di Fiorello al quale ha partecipato anche Baglioni nei panni di attore.\nSettima edizione (2009).\nLa settima edizione ha preso il via il 30 settembre 2009 e si \u00e8 conclusa il 4 ottobre 2009.\nArtisti partecipanti.\nPrima serata\nSeconda serata\nTerza serata\nQuarta serata\nOttava edizione (2010).\nL'ottava edizione ha preso il via il 28 settembre 2010 e si \u00e8 conclusa il 2 ottobre 2010.\nArtisti partecipanti.\nPrima serata\nInizialmente previsti come ospiti della serata, Irene Grandi, Mario Biondi, Edoardo Bennato e Niccol\u00f2 Fabi non hanno potuto esibirsi a causa dell'interruzione dello spettacolo per avverse condizioni meteorologiche.\nSeconda serata\nTerza serata\nQuarta serata\nQuinta serata\nNona edizione (2011).\nLa nona edizione si \u00e8 svolta dal 27 settembre 2011 al 1\u00ba ottobre 2011. La serata che avrebbe dovuto dare il via alla manifestazione, prevista per il 25 settembre sull'isola di Linosa con un concerto di Claudio Baglioni (chitarra e voce), non si \u00e8 svolta a causa di problemi tecnici.\nArtisti partecipanti.\nPrima serata\nSeconda serata\nTerza serata\nQuarta serata\nQuinta serata\nDecima edizione (2012).\nLa decima edizione si \u00e8 svolta dal 27 settembre 2012 al 29 settembre 2012. Notevolmente ridimensionata nel numero di serate e di ospiti partecipanti rispetto alle ultime edizioni, a causa di difficolt\u00e0 organizzative di natura economica, la kermesse, giunta al suo decimo anno, \u00e8 stata intitolata \"CiaOsci\u00e0\", a suggellarne una conclusione definitiva. Molte sono state, nell'estate del 2013, le voci critiche, in primis degli isolani, nei confronti del mancato sostegno della riedizione della manifestazione.\nArtisti partecipanti.\nPrima serata\nSeconda serata\nTerza serata"}
{"id": "541536", "revid": "1677399", "url": "https://it.wikipedia.org/wiki?curid=541536", "title": "Paolo Can\u00e8", "text": "Vinse 3 tornei ATP su 5 finali disputate, oltre a numerosi tornei minori, fra i quali Genova, Torino, San Marino e Dublino.\nFu medaglia di bronzo ai giochi olimpici di Los Angeles nel 1984 (quando il tennis era ancora sport dimostrativo) e raggiunse i quarti di finale ai giochi olimpici di Seoul nel 1988.\nLa sua migliore posizione in classifica mondiale fu la n\u00b0 26, raggiunta nel 1989.\nNel suo palmar\u00e8s vanta prestigiosi successi contro campioni come Jimmy Connors, Stefan Edberg, Mats Wilander, Pat Cash e Joakim Nystr\u00f6m.\nCarriera.\nNel 1983 giunse in finale ai Campionati italiani assoluti dove fu sconfitto da Francesco Cancellotti in tre set (6-1, 7-5, 6-4).\nIl 15 giugno del 1986, sulla terra rossa del torneo di Bologna, raggiunse per la prima volta in carriera la finale di un torneo del circuito maggiore. Fu sconfitto da Mart\u00edn Jaite col punteggio di 6-2, 4-6, 6-4.\nIl 9 giugno 1986, grazie alla posizione numero 133 nel ranking ATP, divent\u00f2 per la prima volta il nuovo numero uno italiano. Il 13 luglio dello stesso anno fu il giorno della conquista del suo primo titolo ATP, sulla terra battuta del torneo di Bordeaux. Nella sua seconda finale in carriera, super\u00f2 Kent Carlsson, col punteggio di 6-4, 1-6, 7-5. Divent\u00f2 cos\u00ec l'ottavo giocatore italiano ad aggiudicarsi un trofeo del circuito maggiore. Sempre nel 1986, si aggiudic\u00f2 a Bari i Campionati italiani assoluti sconfiggendo in finale Corrado Aprili per 7-6, 6-4, 6-2.\nNel 1987, sul campo centrale di Wimbledon, arriv\u00f2 a due punti dalla vittoria contro il n\u00b0 1 del mondo Ivan Lendl, in un match durato cinque set (3-6, 7-6, 6-7, 7-5, 6-1) e suddiviso in due giornate.\nIl 6 agosto del 1989 si aggiudic\u00f2 il secondo titolo in carriera. Nella finale del torneo di B\u00e5stad, la sua terza in carriera, sconfisse Bruno Ore\u0161ar con due tie-break.\nQuattro mesi pi\u00f9 tardi, il 1\u00ba ottobre del 1989, nella sua quarta finale ATP, fu sconfitto sul rosso di Palermo da Guillermo P\u00e9rez Rold\u00e1n col punteggio di 6-1, 6-4, dopo aver sconfitto in semifinale Goran Ivani\u0161evi\u0107 in due set. Nello stesso anno fu finalista agli Assoluti dove si ritir\u00f2 nel terzo set contro Omar Camporese dopo aver perso le prime due frazioni.\nNel primo turno della Coppa Davis 1990 svoltosi a Cagliari, fu protagonista del passaggio del turno contro la Svezia (finalista nelle sette edizioni precedenti), vincendo in singolare contro Jonas Svensson, in doppio in coppia con Diego Nargiso, e di nuovo in singolare contro l'ex numero uno ATP Mats Wilander, in un incontro in cui raggiunse il 2-2 (6-4, 3-6, 4-6, 7-5) al termine della domenica, completando l'impresa il giorno successivo imponendosi per 7-5 nel quinto set. In Coppa Davis, vanta un bilancio complessivo di 9 vittorie e 8 sconfitte in singolare e 2 vittorie e sette sconfitte in doppio.\nIl 26 maggio del 1991 conquist\u00f2 il suo terzo e ultimo titolo ATP in carriera, il primo in Italia, sulla terra battuta del torneo di Bologna, al quale partecip\u00f2 grazie a una wild-card concessa dagli organizzatori. Nel suo cammino sconfisse, tra gli altri, Thomas Muster, nei quarti di finale. La sua quinta finale ATP in carriera, lo vide trionfare su Jan Gunnarsson con lo score di 5-7, 6-3, 7-5, e diventare il tennista italiano con la peggiore classifica mondiale (224) ad aver conquistato un torneo del circuito maggiore in era Open. In ordine di tempo, Can\u00e8 \u00e8 stato il quinto tennista del proprio paese ad aver vinto almeno tre tornei ATP.\nNel 1993, approd\u00f2 per la quarta volta in finale agli Assoluti, arrendendosi in due set a Stefano Pescosolido (6-3, 7-6).\nCaratteristiche tecniche.\nTra le principali caratteristiche tecniche, il bolognese poteva contare su un dritto preciso e potente, un eccellente rovescio a una mano e un'efficace vol\u00e9e.\nIl gioco di Can\u00e8 risultava ricco di variazioni di ritmo.\nLa sua carriera \u00e8 stata penalizzata da un servizio non particolarmente incisivo, anche se molto lavorato (da qui la sua efficacia sull'erba), da un fisico non all'altezza del talento (problemi alla schiena gli impedirono di raggiungere risultati e classifica migliori) e, soprattutto, dal poco autocontrollo, tanto da essere definito da Gianni Clerici \"Neuro-Can\u00e9\".\nVita privata.\nNegli anni 1990 \u00e8 stato sentimentalmente legato alla cantante Paola Turci."}
{"id": "541539", "revid": "729019", "url": "https://it.wikipedia.org/wiki?curid=541539", "title": "LARS", "text": "Il LARS (Leichtes Artillerie-Raketen-System), acronimo di sistema d'artiglieria leggera a razzo, \u00e8 un lanciarazzi multiplo che venne realizzato dalla Germania Occidentale, con l'entrata in servizio nel 1969.\nEsso era certamente una risposta ai lanciarazzo sovietici, e originariamente veniva montato su di un autocarro blindato.\nDesignato anche come raketenwerfer 110SF, esso venne dato in carico alle divisioni, sotto forma di 1 batteria da 8 lanciatori, con 2 radar di controllo del tiro tipo \"Fieldguard\", su veicolo 4x4, e un autocarro di rifornimento per 144 razzi. Si trattava in verit\u00e0 di una dotazione assai modesta, se si considera che il materiale non era molto potente e che il gruppo presente nelle divisioni sovietiche era dato da 3 batterie per un totale di 18 lanciatori.\nIl LARS, mai esportato, era installato su un grosso veicolo MAN 6x6 leggermente blindato, ma poi nel modello LARS II(un modello migliorato) \u00e8 stato installato (non \u00e8 chiaro se i lanciatori siano stati spostati dai vecchi veicoli oppure si tratti di lanciatori nuovi) su ben pi\u00f9 moderni autocarri MAN da 7 tonnellate 6x6, comprendeva 36 razzi suddivisi in 2 sezioni da 18, leggermente protette da una scatola metallica, con 2 martinetti abbassabili dietro il veicolo onde stabilizzarlo.\nLa dotazione di armi comprendeva quella con 5 mine anticarro AT-2, designata DM-711, la testata con HE (DM-21), la DM-701 con 8 mine AT tipo AT-1, pi\u00f9 piccole. La gittata era di 6\u201314\u00a0km.\nL'esercito tedesco aveva ben 209 LARS sebbene quelli dati alle unit\u00e0 di prima linea fossero verosimilmente solo 80.\n\u00c8 stato sostituito dall'MLRS.\nTutti i sistemi sono stati venduti alla Grecia, al Portogallo e alla Turchia, dove senza dubbio continueranno a servire per molti anni."}
{"id": "541540", "revid": "316629", "url": "https://it.wikipedia.org/wiki?curid=541540", "title": "Mariella Lotti", "text": "Biografia.\nDotata di una bellezza bionda e raffinata, divenne rapidamente una delle dive pi\u00f9 amate e pi\u00f9 richieste del cinema italiano degli anni quaranta, ma venne anche largamente impiegata in film in costume, dove la sua recitazione fu caratterizzata da una patina di freddezza.\nIn mezzo ad opere dozzinali fa tuttavia un certo spicco \"I mariti (Tempesta d'anime)\" (1941) di Camillo Mastrocinque, tratto dalla commedia di Achille Torelli. Nel film interpreta una donna che si sposa senza amore e che alla fine comprende come il marito sia degno non soltanto del suo rispetto, ma anche del suo amore.\nSeguirono altri film di ambiente contemporaneo come il notevole \"Fari nella nebbia\" (1942) di Gianni Franciolini, dove la Lotti, eccezionalmente, interpret\u00f2 la parte di una donna di modesta condizione sociale (la moglie di un camionista, protagonista di una crisi matrimoniale a lieto fine).\nDegne di ricordo anche le interpretazioni di Xenia in \"Nessuno torna indietro\" (1943) di Alessandro Blasetti, dal romanzo di Alba de C\u00e9spedes, e di Nicoletta, la protagonista del film di Alberto Lattuada \"La freccia nel fianco\", del 1943.\nNel dopoguerra (1946) entra a far parte della Compagnia Italiana di Prosa Morelli-Stoppa-De Lullo ed \u00e8 diretta da Luchino Visconti in \"Delitto e Castigo\". Riprender\u00e0 poi con il cinema girando altre pellicole senza per\u00f2 ritrovare il successo precedente e, dopo uno sfortunato tentativo come produttrice (\"Operazione Mitra\", del 1951, che usc\u00ec soltanto quattro anni pi\u00f9 tardi con titolo diverso) all'inizio degli anni cinquanta si ritira dal grande schermo.\n\u00c8 sepolta al Cimitero del Verano di Roma."}
{"id": "541542", "revid": "1318658", "url": "https://it.wikipedia.org/wiki?curid=541542", "title": "Monti Rodopi", "text": "I Monti R\u00f2dopi (in bulgaro: \"\u0420\u043e\u0434\u043e\u043f\u0438\", \"Rodopi\", di solito accompagnati da un articolo definito posposto: \"\u0420\u043e\u0434\u043e\u043f\u0438\u0442\u0435\", \"Rodopite\", a volte chiamati \"\u0420\u043e\u0434\u043e\u043f\u0430\", \"Rodopa\" o \"\u0420\u043e\u0434\u043e\u043f\u0430 \u043f\u043b\u0430\u043d\u0438\u043d\u0430\", \"Rodopa planina\"; in greco: \"\u03a1\u03bf\u03b4\u03cc\u03c0\u03b7\", \"Rodopi,\" \"aspetto rosso\") sono una catena montuosa nell'Europa meridionale, compresa per pi\u00f9 dell'83% nell'area della Bulgaria meridionale e per il resto in Grecia (vedi Parco nazionale dei Monti Rodopi). La cima pi\u00f9 alta della catena, il Goljam Perelik (\u0413\u043e\u043b\u044f\u043c \u041f\u0435\u0440\u0435\u043b\u0438\u043a - 2.191 m s.l.m.), \u00e8 la settima vetta pi\u00f9 alta della Bulgaria. La regione \u00e8 particolarmente importante e nota per le aree carsiche presenti, con le loro profonde gole solcate da torrenti, ampie caverne e particolari forme di scultura naturale, come quelle della gola di Trigrad. I Monti Rodopi sono altres\u00ec noti per la scoperta di una nuova pianta, (in Bulgaria), da parte del botanico Carl Constantin Christian Haberle.\nGeografia e clima.\nI Rodopi coprono un'area di pi\u00f9 di 14.737\u00a0km\u00b2, dei quali 12.233\u00a0km\u00b2 sono in Bulgaria. Le montagne della catena si estendono per una lunghezza di circa 220\u00a0km in direzione ovest-est, mentre occupano un'area di larga circa 100\u2013120\u00a0km in direzione nord-sud, con un'altitudine media di 785\u00a0m s.l.m. Le autorit\u00e0 hanno istituito ben 15 riserve naturali nella regione dei Monti Rodopi, alcune delle quali sotto la protezione dell'UNESCO. Sono presenti numerosi sorgenti d'acqua minerale, le pi\u00f9 famose delle quali sono Velingrad, Devin e Nare\u010den.\nSuddivisioni.\nRodopi occidentali.\nI Rodopi occidentali rappresentano l'area montana pi\u00f9 estesa (66% del gruppo montuoso) e presentano le montagne pi\u00f9 alte, dotate di maggiore infrastrutture e maggiormente visitate della catena. Le vette pi\u00f9 alte e maggiormente conosciute sono comprese in questa regione, che vanta pi\u00f9 di dieci cime superiori ai 2.000\u00a0m s.l.m. La pi\u00f9 alta \u00e8 il \"Goljam Perelik\" (2.191\u00a0m). Tra le altre vette pi\u00f9 famose, si possono ricordare: il \"\u0160irokol\u0103\u0161ki Sne\u017enik\" (\u0428\u0438\u0440\u043e\u043b\u044a\u0448\u043a\u0438 \u0421\u043d\u0435\u0436\u043d\u0438\u043a - 2.188\u00a0m), il \"Goljam Persenik\" (\u0413\u043e\u043b\u044f\u043c \u041f\u0435\u0440\u0441\u0435\u043d\u0438\u043a - 2.091\u00a0m), il \"Bata\u0161ki Sne\u017enik\" (\u0411\u0430\u0442\u0430\u0448\u043a\u0438 \u0421\u043d\u0435\u0436\u043d\u0438\u043a - 2.082\u00a0m) ed il \"Turla\" (\u0422\u0443\u0440\u043b\u0430 - 1.800\u00a0m).\nAlcune delle gole pi\u00f9 profonde dei Rodopi si trovano nell'area occidentale. In particolare in quest'area va segnalato il fenomeno roccioso chiamato \"\u010cudnite Mostove\" (\u0427\u0443\u0434\u043d\u0438\u0442\u0435 \u043c\u043e\u0441\u0442\u043e\u0432\u0435 - \"gli splendidi ponti\"). Alcune fra le maggiori aree lacustri sono i laghi Chaira e gli specchi d'acqua formati dalle dighe Dospat, Batak, \u0160iroka Poljana, Goljam Beglik e To\u0161kov \u010cark.\nLa citt\u00e0 bulgara di Batak \u00e8 inoltre situata in questa zona, come del resto i frequentati luoghi di villeggiatura di Smoljan, Velingrad, Devin, \u010cepelare, la stazione turistica invernale di Pamporovo, il monastero cristiano ortodosso di Ba\u010dkovo, le rovine delle fortezze della dinastia Asen, le grotte di \"Djavolsko G\u0103rlo\", di \"Jagodinska\" e molte altre. Il villaggio pi\u00f9 alto dell'intera Bulgaria, Manastir (sorto ad un'altezza di pi\u00f9 di 1.500\u00a0m), \u00e8 raggruppato ai piedi della vetta Prespa. Una serie di aree protette per la conservazione di architetture naturali, come \u0160iroka L\u0103ka, Kova\u010devica, Mom\u010dilovci e Kosovo sono inoltre situate nella zona.\nRodopi orientali.\nI rilievi dei Rodopi orientali, molto pi\u00f9 bassi, sono sparsi in un territorio che comprende il 34% della catena montuosa.\nLe grandi dighe artificiali K\u0103rd\u017eali e Studen Kladenec si trovano in questa zona delle montagne. La regione \u00e8 ricca in sorgenti termali minerali. Le acque attorno a D\u017eebel godono di fama nazionale come acque curative per diverse malattie e indisposizioni. Belite Brezi \u00e8 un importante centro curativo per le malattie respiratorie e altre affezioni.\nLe maggiori citt\u00e0 dell'area sono Haskovo e K\u0103rd\u017eali, seguite dalle pi\u00f9 piccole Mom\u010dilgrad, Krumovgrad, Zlatograd e Kirkovo. I Rodopi orientali, essendo significativamente pi\u00f9 bassi, sono pi\u00f9 popolati di quelli occidentali.\nRodopi meridionali.\nI Rodopi meridionali sono la parte della catena montuosa situata in Grecia. La prefettura dei Rodopi, nella parte settentrionale del Paese, prende il nome della catena montuosa.\nClima.\nLa posizione dei Rodopi, localizzati nella parte sudorientale della Penisola Balcanica, fa in modo che i monti subiscano l'influenza sia dell'aria fredda proveniente da nord sia della brezza pi\u00f9 calda proveniente dal vicino Mar Mediterraneo.\nLa temperatura media annuale sui Rodopi orientali \u00e8 di circa 12\u201313\u00a0\u00b0C, la massima quantit\u00e0 di precipitazioni \u00e8 in dicembre, la minima in agosto. Nei Rodopi occidentali le temperature variano tra i 5\u00b0 e i 9\u00a0\u00b0C e le precipitazioni pi\u00f9 rilevanti sono nel periodo estivo.\nIl clima piacevole e relativamente temperato, unito ad altri fattori, facilita lo sviluppo di stazioni e attivit\u00e0 turistiche. La localit\u00e0 invernale di Pamporovo, dove un particolare microclima permette la caduta di massicce nevicate invernali che si prolungano per un lungo periodo, ne \u00e8 un eccellente esempio.\nTemperature di \u221215\u00a0\u00b0C sono comunque comuni nel periodo invernale, e per questo i Rodopi sono il luogo pi\u00f9 meridionale nei Balcani dove sono diffuse specie come l'abete rosso (\"Picea abies\") e la betulla d'argento (\"Betula pendula\").\nPopolazione.\nI Monti Rodopi sono abitati da popolazione sparsa e non particolarmente numerosa. Essi rappresentano un'area di diversit\u00e0 etnica e religiosa da secoli. Oltre ai Bulgari e ai Greci, cristiani ortodossi, i monti divennero il luogo dell'insediamento di alcune comunit\u00e0 musulmane, inclusi i Bulgari musulmani, chiamati localmente Pomacchi (\"\u043f\u043e\u043c\u0430\u0446\u0438, pomaci\"), presenti in particolare nei Rodopi occidentali, mentre i Turchi di Bulgaria si sono stabiliti in maggioranza nelle aree orientali. Le montagne sono inoltre una delle regioni frequentate dai Sarakatsani, una popolazione nomade di religione cristiano-ortodossa e di origine incerta, che tradizionalmente erra tra la Tracia settentrionale e il Mare Egeo.\nMitologia.\nI Rodopi sono considerati molto spesso il luogo mitologico di nascita del leggendario cantante e suonatore di lira Orfeo e della moglie Euridice. In aggiunta, sono presenti siti archeologici relativi al culto di Dioniso, che si estendono in gran parte della regione; importante in particolare il sito dell'antica citt\u00e0 tracia di Perperikon.\nSecondo la mitologia greca, la coppia formata dalla regina Rodope di Tracia e del re Emo si dimostr\u00f2 particolarmente vanitosa e sdegnosa e per questo venne punita da Zeus ed Era che decisero di trasformarla nella catena dei Rodopi."}
{"id": "541547", "revid": "486946", "url": "https://it.wikipedia.org/wiki?curid=541547", "title": "ATP Masters Series", "text": ""}
{"id": "541550", "revid": "1924342", "url": "https://it.wikipedia.org/wiki?curid=541550", "title": "Borderline (Madonna)", "text": "Borderline \u00e8 una canzone della cantante statunitense Madonna contenuta nel suo album d'esordio \"Madonna\" (1983). Il singolo fu pubblicato il 15 febbraio 1984 dalla Sire Records come quinto singolo dell'album. Il brano, interamente composto e prodotto da Reggie Lucas, fu remixato dall'allora fidanzato di Madonna John \"Jellybean\" Benitez. In questa canzone la voce di Madonna \u00e8 pi\u00f9 raffinata ed espressiva e il testo della canzone tratta il tema dell'amore mai soddisfatto.\nGli autori e i critici contemporanei elogiarono la canzone definendola armonicamente la canzone pi\u00f9 complessa dell'album \"Madonna\", esaltandone la natura dance-pop. \"Borderline\" fu il primo singolo di Madonna a raggiungere i primi dieci posti delle classifiche statunitensi; inoltre, rimase per ben 30 settimane nella classifica generale di \"Billboard\". Conquist\u00f2 le prime posizioni in molti paesi europei, soprattutto in Irlanda. Fu inserita tra le \"500 pi\u00f9 grandi canzoni da quando sei nato\" dal periodico \"Blender\", mentre il \"TIME\" lo inser\u00ec nella lista delle \"100 pi\u00f9 grandi canzoni di tutti i tempi\".\nIl video che accompagna la canzone vede Madonna con un ragazzo latinoamericano che interpreta il suo fidanzato. Un ragazzo britannico la invita a posare per lui come modella, ma dopo Madonna cambia idea e ritorna dal suo fidanzato. All'epoca il video gener\u00f2 interesse tra i critici, che notarono l'uso di un simbolismo del potere. Inoltre, con questa clip, a Madonna fu attribuito il merito di aver infranto il tab\u00f9 delle relazioni miste, e fu considerato come uno dei momenti pi\u00f9 importanti della sua carriera.\nMadonna ha eseguito \"Borderline\" nel suo primo tour \"Virgin Tour\" (1985) e nello \"Sticky &amp; Sweet Tour\" (2008). In questo ultimo ne fu eseguita una versione punk-rock. \"Borderline\" \u00e8 presente anche nella prima raccolta della cantante \"The Immaculate Collection\", uscita nel 1990, nonch\u00e9 nell'EP \"Like a Virgin &amp; Other Big Hits\", pubblicata per il solo mercato giapponese.\nQuando nel 1984 venne lanciato il singolo negli USA e altri stati, non usc\u00ec in Italia.\nLa cantante Jody Watley ne incise una sua versione per il suo album \"The Makeover\" (2006).\nDescrizione.\n\"Borderline\" fu registrata nel febbraio del 1983. Musicalmente parlando, la canzone segna un cambiamento nel tono di voce che Madonna usava normalmente per le sue canzoni. \"Borderline\" \u00e8 una canzone sentimentale che parla di un amore che non \u00e8 mai soddisfatto. Secondo l'autore Santiago Fouz-Hernandez e il suo libro \"Madonna's Drowned Worlds\", i versi \"Something in the way you love me won't let me be/I don't want to be your prisoner so baby won't you set me free\" descrivono un atto di ribellione contro il maschilismo. La voce di Madonna \u00e8 pi\u00f9 raffinata ed espressiva, e viene seguita dalle strumentazioni di Lucas. Considerata come il miglior esempio del rapporto professionale tra Madonna e Lucas, quest'ultimo la spinse a esaltare il tono emotivo della canzone. Nell'introduzione della canzone si utilizza una tastiera con una melodia sintetizzata, interpretata da Fred Zarr. Il bassista Anthony Jackson ha raddoppiato il basso sintetizzato di Dean Gant, per produrre una struttura musicale pi\u00f9 robusta e complessa. Il ritornello rievoca il suono della musica disco degli anni '70 e lo stile musicale di Elton John della met\u00e0 degli anni '70.\nIl videoclip.\nIl videoclip di \"Borderline,\" fu filmato a Los Angeles, California, dal 30 gennaio al 2 febbraio 1984, \u00e8 la prima collaborazione tra Madonna e Mary Lambert, che pi\u00f9 tardi firm\u00f2 anche la regia dei video di \"Like a Virgin\", \"Material Girl\", \"La isla bonita\" e \"Like a Prayer\". Allen Metz not\u00f2 come il video mostrava l'allora in espansione \"qualit\u00e0 d'artista\" di Madonna. Il video viene considerato uno dei momenti che hanno lanciato la carriera musicale di Madonna, che nel video impersona una stravagante ragazza di strada che lascia il ragazzo per diventare una modella, ma alla fine cerca di riconquistare il cuore dell'amato. La storia vede quindi Madonna divisa tra il fotografo e il suo ragazzo. Quest'ultimo \u00e8 rappresentato come un ragazzo latino americano e le difficolt\u00e0 di questa relazione rappresentano le difficolt\u00e0 che le donne ispaniche affrontano con i loro uomini. Nel gennaio 1997, Lambert di Rolling Stone descrisse il video la trama del video come la storia di \"un ragazzo e una ragazza nel barrio, la ragazza \u00e8 tentata dal successo e il ragazzo si arrabbia per questo. La ragazza diventa famosa ma la reazione inappropriata del nuovo fidanzato per dei comportamenti sciocchi della ragazza (che ha colorato con lo spray la macchina sportiva del ragazzo) lo portano a riportarla dal suo vecchio ragazzo. Lambert cre\u00f2 un contrasto tra le riprese a colori della vita di strada di Los Angeles e quelle in bianco e nero nello studio fotografico. Nel video, la raffigurazione della vita di strada e delle scene d'alta moda, facevano riferimento, da un lato alla vita di Madonna nelle strade crude e multirazziali d'america, dall'altro dei club che la cantante era solita frequentare agli inizi della sua carriera. Il video raffigura lo stile di vestire di Madonna di quegli anni. Nel video Madonna indossa guanti di merletto, stivaletti con tacco alto e calzette attillate e la sua cinta caratteristica con la scritta \"boy-toy.\" Mentre Madonna posa per il fotografo, il suo sguardo \u00e8 fisso alla telecamera, il suo sguardo mostra sfida, denotando aggressivit\u00e0 sessuale. Inoltre, nel momento in cui Madonna disegna dei graffiti su alcune statue classiche, attribuisce a se stessa la qualit\u00e0 di trasgreditrice che rompe le regole e cerca l'innovazione. Inoltre, nel video Madonna infrange il taboo delle relazioni interrazziali. Sebbene all'inizio Madonna sembra respingere il ragazzo ispanico a beneficio del fotografo, in un secondo momento lo rifiuta e ci\u00f2 implica il desiderio di Madonna di controllare il suo desiderio sessuale o di andare contro le regole prestabilite, e ci\u00f2 \u00e8 evidente nella frase: \"\"You just keep on pushing my love over the borderline\".\" Le immagini contrastanti di Madonna, prima come una bionda disordinata nella sequenza spagnola e poi come una bionda ricca di stile, suggerisce l'idea che uno pu\u00f2 costruirsi la propria immagine e identit\u00e0. Inoltre, Madonna rappresentandosi come un'ispanica usa una strategia di marketing che la porta a richiamare l'attenzione del mondo ispanico e nero, rompendo le barriere razziali.\nGrazie a questo video Madonna ha ricevuto la sua prima nomination agli \"MTV Video Music Awards\" del 1984 come miglior video di un'artista emergente (poi conquistato dagli Eurythmics per il video di \"Sweet Dreams\").\nIl video \u00e8 anche incluso nella raccolta di video in VHS \"Madonna\" (1984) e nella raccolta in VHS/DVD \"The Immaculate Collection\" (1990). Nel videoclip appare un allora sconosciuto John Leguizamo, agli inizi della sua carriera.\nAccoglienza.\nNella sua biografia di Madonna, l'autore J. Randy Taraborrelli afferm\u00f2 che \"Borderline\" e \"Holiday\", furono le due canzoni che permisero a Madonna di affermarsi nella industria musicale. Aggiunse inoltre che la voce sobria dell'artista fece s\u00ec che il singolo fosse \"il pi\u00f9 vicino alla produzione di Motown, di quello che una canzone dance degli anni 80 poteva avvicinarsi\". Maury Dean, autore de \"Rock 'n' Roll Gold Rush\" afferm\u00f2 che la canzone era \"un'eco al boogie\" e elogi\u00f2 il suo stile \"sfacciato e magnetico\" di \"vieni qui\". Nel suo libro \"The Complete Guide to the Music of Madonna,\" Rikky Rooksby disse che il tema era armonicamente il pi\u00f9 complesso dell'album di debutto della cantante. Stephen Thomas Erlewine del portale AllMusic afferm\u00f2 che la canzone \u00e8 il punto culminante dell'album \"Madonna\" e la defin\u00ec \"effervescente\". Stewart Mason, dello stesso portale, ha elogiato la canzone affermando che \"\u00e8 riuscita a dimostrare che [ Madonna ] \u00e8 pi\u00f9 di un bel viso, di un corpo da ballerina e una voce stridula [ ... ] \"Borderline\" \u00e8 un tesoro puro, uno di quei testi pop palesemente commerciali che riescono ad evocare le emozioni pi\u00f9 profonde\". La giornalista Roxanne Orgill nel suo libro \"Shout, Sister, Shout!\" ha affermato che \"Borderline\" \u00e8 stata la canzone che ha reso Madonna la star che \u00e8 oggi. La canzone \u00e8 stata inserita alla posizione 84 sulla rivista Blender tra le \"500 Greatest Songs Since You Were Born\". Anche il TIME introdusse \"Borderline\" tra le 100 canzoni di tutti i tempi, affermando che Borderline cattura l'essenza della sua attrattiva pop, la sua freschezza, semplicit\u00e0 e vitalit\u00e0. Pitchfork consider\u00f2 la canzone come la 106\u00aa migliore canzone degli anni '80, affermando che \"\"Borderline\" \u00e8 uno dei primi mattoni posti nella cattedrale della mitologia di Madonna, quattro minuti di elio emozionale che \u00e8 diventato il suo primo successo a diventare una top-ten, sulla scia di un video musicale iconico\". Al Billboard Music Awards del 1984, \"Borderline\" ricevette due nominations, nelle categorie di Best New Artist e Best Choreography in a Music Video, ma non vinse n\u00e9 l'una n\u00e9 l'altra. Nel settembre 2014, la canzone fu posizionata alla posizione numero due sulla classifica delle \"100 migliori canzoni del 1984\", proposta da Rolling Stone.\nRemix ufficiali.\nQui di seguito una lista dei remix ufficiali del brano.\nEsecuzioni dal vivo.\n\"Borderline\" \u00e8 stata eseguita dal vivo durante il \"Virgin Tour\" del 1985 (ma l'esibizione non \u00e8 stata inserita nel video promozionale del tour). Inoltre, \u00e8 stata realizzata un'apparizione televisiva per il programma della tv tedesca \"The Dance Show\".\nNello Sticky &amp; Sweet Tour del 2008 \u00e8 stata eseguita live in versione pi\u00f9 rock.\nCover.\nCover della canzone sono state realizzate:"}
{"id": "541557", "revid": "125360885", "url": "https://it.wikipedia.org/wiki?curid=541557", "title": "Isa Miranda", "text": "Vinse il Prix d'interpr\u00e9tation f\u00e9minine al Festival di Cannes con il film \"Le mura di Malapaga\" (1948), di Ren\u00e9 Cl\u00e9ment.\nBiografia.\nNata da una famiglia contadina, fin da giovanissima Isa Miranda manifest\u00f2 un carattere ribelle e anticonformista, che la spinse ad allontanarsi da casa dapprima per lavorare in un opificio a Treviglio, e a trasferirsi poi a Milano dove lavor\u00f2 come dattilografa in un ufficio. Nel capoluogo lombardo entr\u00f2 in contatto con numerosi esponenti del partito fascista, facendo il suo ingresso in societ\u00e0. Contemporaneamente studi\u00f2 recitazione all'Accademia dei Filodrammatici fino ad esordire con piccole parti.\nDebutt\u00f2 nel cinema nel 1933, e il grande successo arriv\u00f2 gi\u00e0 l'anno seguente con l'interpretazione nel film \"La signora di tutti\" (1934) di Max Oph\u00fcls, in cui imperson\u00f2 una fascinosa e ammaliante avventuriera, che dopo aver portato alla rovina decine di uomini vanamente innamoratisi di lei, per un insuccesso sentimentale si taglia le vene. Il film fu un trionfo, e l'attrice inizi\u00f2 a ricevere una proposta di lavoro dietro l'altra; a detta di molti critici, mentre si poteva dubitare della qualit\u00e0 delle opere realizzate, di certo non si poteva dubitare delle doti interpretative dell'attrice.\nTra i film girati dalla Miranda negli anni immediatamente successivi al film di Oph\u00fcls si annovera \"Passaporto rosso\" (1935) di Guido Brignone, drammatica vicenda di un gruppo di emigrati che dall'Argentina fa ritorno in Italia per combattere nella Prima guerra mondiale. Fu tale il successo ottenuto in Italia ed in altri paesi europei (Francia, Germania, Austria) che le venne proposto un contratto in Germania che l'attrice accett\u00f2 ben volentieri, nonostante l'ostacolo della lingua. Il primo film realizzato fu \"Il diario di una donna amata\" (1936), girato nella doppia versione italiana e tedesca da Hermann Kosterlitz (divenuto poi celebre a Hollywood con il nome di Henry Koster). Fu lo stesso regista a chiedere che per il mercato internazionale venisse distribuita la versione italiana con la Miranda e non la versione tedesca.\nPartecip\u00f2 a tre film di produzione tedesca e poi ad un paio di film di produzione francese, per poi rientrare in Italia e partecipare al primo kolossal storico realizzato nella neonata Cinecitt\u00e0: \"Scipione l'Africano\" (1937), diretto da Carmine Gallone. Grazie ai successi europei alla fine degli anni trenta l'attrice venne richiesta dai produttori di Hollywood, intenzionati a trasformarla nella risposta italiana a Marlene Dietrich.\nLa Miranda venne accolta negli Stati Uniti con un certo clamore: al suo arrivo a Hollywood la macchina pubblicitaria della Paramount si mise in movimento. Splendide immagini furono scattate dai migliori fotografi hollywoodiani, che la ritrassero in pose di donna fatale e promossero la sua immagine presso il pubblico. La grande costumista Edith Head cre\u00f2 per lei abiti sontuosi da indossare sul set. Il primo impatto con Hollywood fu per\u00f2 traumatico: il grande regista George Cukor l'aveva scelta per interpretare Zaz\u00e0 nel 1938. Un incidente stradale (in una celebre intervista di Oriana Fallaci, la Miranda dubit\u00f2 della casualit\u00e0 dell'evento) e gli attriti con Alla Nazimova, che pretendeva di imporle i suoi punti di vista sull'interpretazione del personaggio, portarono alla sostituzione della Miranda con Claudette Colbert, che bramava la parte.\nDel 1939 \u00e8 l'esordio americano con \"Hotel Imperial\" di Robert Florey, un giallo in cui l'attrice recit\u00f2 accanto a Ray Milland. Le recensioni della critica americana furono ottime, sottolineando sia la buona interpretazione che il talento come cantante della Miranda, che nel film interpret\u00f2 con voce calda e sensuale la canzone \"Nitchevo\". La pellicola non andava tuttavia oltre un normale standard professionale da studios, non ebbe il successo sperato e non usc\u00ec mai in Italia, a causa dell'embargo ai film americani imposto dal fascismo.\nL'anno seguente interpret\u00f2 \"La signora dei diamanti\" (1940) di George Fitzmaurice, che ottenne un discreto successo, ma le difficolt\u00e0 ad adattarsi ai sistemi americani e lo scoppio della Seconda Guerra mondiale riportarono l'attrice in Italia.\nIl soggiorno hollywoodiano di Isa Miranda, oltre a non essere fortunato dal punto di vista professionale, procur\u00f2 anche all'attrice dei problemi al suo rientro. Infatti al regime non era piaciuta quello che consider\u00f2 una \"diserzione\" rispetto al rilancio della cinematografia nazionale e frapporr\u00e0 non pochi ostacoli al suo reinserimento nel cinema italiano. \nIl Ministero della cultura popolare eman\u00f2 una circolare con la quale veniva imposto agli organi di informazione di non occuparsi dell'attrice, mentre il Ministero dell'interno si oppose al rinnovo del suo passaporto. \nOltre a non aver gradito la permanenza della Miranda negli Stati Uniti, Paese non ancora nemico, ma fiancheggiatore della Gran Bretagna con cui l'Italia era in guerra, le autorit\u00e0 sospettavano che l'attrice avesse idee non allineate con quelle del regime. All'origine v'erano alcune sue dichiarazioni relative alla invasione della Polonia da parte della Wehrmacht nel 1939 che, vere o presunte, erano state diffuse dall'ufficio stampa della \"Paramount\" quando lei era ancora negli USA, e solo dopo un incontro chiarificatore con Mussolini, le difficolt\u00e0 furono superate.\nFu il marito produttore e regista Alfredo Guarini a proporle i primi film per cercare di ricostruire la sua carriera italiana ma saranno i film successivi a consacrarla agli occhi della critica oltre che del pubblico, in particolare \"Malombra\" (1942) di Mario Soldati e \"Zaz\u00e0\" (1944) di Renato Castellani, rievocazione non edulcorata della Belle \u00e9poque, che la risarc\u00ec pienamente dalla delusione di non essere riuscita ad interpretare la versione hollywoodiana con Cukor. Nel dicembre 1945 venne coinvolta in un grave incidente stradale, a seguito dell'impatto con un camion alleato sulla via Nomentana in Roma, ma riusc\u00ec comunque a riprendersi e a proseguire la carriera cinematografica.\nIl film \"Le mura di Malapaga\" (1949) di Ren\u00e9 Cl\u00e9ment, le fece guadagnare il Prix d'interpr\u00e9tation f\u00e9minine al Festival di Cannes, mentre il regista Max Oph\u00fcls la rivolle nel 1950 per \"Il piacere e l'amore\" (\"La ronde\"), commedia di produzione francese, tratta dal \"Girotondo\" di Schnitzler, con un \"cast\" prestigioso che riun\u00ec le pi\u00f9 grandi \"star\" del cinema transalpino. La Miranda interpret\u00f2 con il consueto \"charme\" il ruolo dell'attrice Charlotte. Fu forse questo l'ultimo ruolo di prestigio che le venne offerto dal cinema. Nel 1954 fu premiata con una medaglia d'oro a \"Una vita per il cinema\".\nNegli anni cinquanta sono comunque da ricordare anche le interpretazioni nell'episodio diretto da Luigi Zampa del film \"Siamo donne\" (1953), ne \"Gli sbandati\" (1955) di Francesco Maselli, \"I colpevoli\" (1956) di Turi Vasile, \"La febbre del possesso\" (1957) di Henri Verneuil. Numerose anche le sue partecipazioni in produzioni internazionali realizzate in Italia come \"Tempo d'estate\" (1955) di David Lean, \"Una Rolls-Royce gialla\" (1964) di Anthony Asquith.\nA partire dal dopoguerra, l'attrice aveva inoltre rivolto l'attenzione alla carriera teatrale, che la port\u00f2 nei decenni seguenti a recitare con successo negli Stati Uniti (\"Mike Mc Cauley\" - 1951), in Francia (\"Le serpent \u00e0 sonettes\" - 1953) e in Inghilterra (\"Orpheus discending\" di Tennessee Williams - 1959, interpretato poi al cinema da Anna Magnani), dove si trasferir\u00e0 negli anni sessanta per lavorare in numerose produzioni televisive.\nL'ultima apparizione cinematografica degna di nota dell'attrice fu quella della contessa Stein nel film \"Il portiere di notte\" (1974) di Liliana Cavani. Dopo la scomparsa nel 1981 del marito Alfredo Guarini, l'anno seguente la Miranda apparve per l'ultima volta sul grande schermo nel film \"Apocalisse di un terremoto\" (1982) di Sergio Pastore.\nMor\u00ec all'ospedale C.T.O. della Garbatella a Roma. \u00c8 sepolta nel cimitero romano Flaminio."}
{"id": "541558", "revid": "287204", "url": "https://it.wikipedia.org/wiki?curid=541558", "title": "Aerospatiale Alouette", "text": ""}
{"id": "541559", "revid": "196390", "url": "https://it.wikipedia.org/wiki?curid=541559", "title": "Aerospatiale Dauphin", "text": ""}
{"id": "541561", "revid": "17351", "url": "https://it.wikipedia.org/wiki?curid=541561", "title": "Aerospatiale Super Frelon", "text": ""}
{"id": "541562", "revid": "17351", "url": "https://it.wikipedia.org/wiki?curid=541562", "title": "Aerospati\u00e0le Gazelle", "text": ""}
{"id": "541565", "revid": "17351", "url": "https://it.wikipedia.org/wiki?curid=541565", "title": "Consolidated B-32", "text": ""}
{"id": "541566", "revid": "2056165", "url": "https://it.wikipedia.org/wiki?curid=541566", "title": "Web-based Distributed Authoring and Versioning", "text": "Web-based Distributed Authoring and Versioning, normalmente abbreviato in WebDAV, si riferisce a un \"set\" di istruzioni del protocollo HTTP, che permettono all'utente di gestire in modo collaborativo dei \"file\" in un server remoto.\nStoria.\nLa storia del protocollo WebDAV inizia quando Jim Whitehead convinse la W3C ad intraprendere due riunioni dove le persone interessate alla creazione condivisa di contenuti sul World Wide Web potessero incontrarsi e discutere sulle possibili soluzioni. La visione originale del World Wide Web, come esposta da Tim Berners-Lee, doveva essere un medium sia leggibile che scrivibile. Il suo primo browser web, chiamato WorldWideWeb, era capace sia di visualizzare che di modificare pagine Web. Comunque, evolvendosi, il web divenne per molte persone un medium di sola lettura. Jim Whitehead ed altre persone con idee simili decisero di risolvere questa limitazione.\nIl gruppo che si incontr\u00f2 al W3C decise che la miglior strada da seguire era quella di formare un gruppo di lavoro IETF. Fu scelto l'IETF perch\u00e9 sembrava una scelta naturale in quanto il protocollo HTTP era in fase avanzata di standardizzazione e quindi le estensioni andavano sviluppate per quel protocollo se si intendeva diffonderle.\nCon l'inizio del lavoro sul protocollo divenne chiaro che gestire sia la creazione che il versioning era troppo e quindi i compiti andavano separati. Il gruppo di lavoro del WebDAV decise di concentrarsi solo sulla distribuzione e condivisione di contenuti rimandando a sviluppi futuri le altre specifiche del protocollo.\nIl gruppo WebDAV ha fondato altri gruppi IETF come il DAV Searching and Locating (DASL) o il Web Versioning and Configuration Management (DELTAV). Il DASL non ha mai pubblicato nessuno standard ufficiale anche se esistono numerose implementazioni sulla sua ultima bozza. Il DELTAV ha prodotto una estensione per il Versioning al protocollo WebDAV (RFC 3253). La homepage del progetto WebDAV contiene informazioni aggiornate sulle implementazioni del protocollo e sulle specifiche degli standard.\nCaratteristiche ed utilizzo.\nQuesto protocollo ha lo scopo di rendere il \"World Wide Web\" un mezzo di lettura e scrittura, seguendo le linee guida dell'idea originale di Tim Berners-Lee. Offre delle funzionalit\u00e0 che permettono la creazione, la modifica lo spostamento di documenti situati in un server remoto (tipicamente un \"web server\" o, detto propriamente, \"web share\").\nQualit\u00e0 importanti che sono presenti nel protocollo WebDAV includono un sistema di blocco (ovvero protezione dalla sovrascrittura dei file), di propriet\u00e0 (creazione, rimozione e richieste di informazioni riguardo all'autore, alla data di modifica, etc.), gestione del dominio (possibilit\u00e0 di copiare e muovere pagine Web all'interno del dominio) e di collezioni (creazione, rimozione ed elencazione di risorse simili a delle directory). Molti sistemi operativi moderni hanno un supporto integrato per il protocollo WebDAV. Con il giusto client ed una rete veloce, la gestione dei file su server WebDAV \u00e8 facile quasi quanto una gestione dei file in locale.\nQuesto \u00e8 pratico per la creazione di file che servono per il \"web server\" o pi\u00f9 semplicemente per la creazione di un \"web-based file storage\" che pu\u00f2 essere raggiungibile da qualsiasi punto.\nIstruzioni fondamentali.\nIl protocollo consiste in un set di nuovi metodi e intestazioni da usare in ambiente HTTP; si \u00e8 distinto per essere stato il primo protocollo in assoluto ad utilizzare l'XML.\nIl gruppo di lavoro del WebDAV \u00e8 al lavoro su nuove istruzioni che lo terranno al passo con i nuovi standard di Internet.\nL'estensione CalDAV e GroupDAV.\nCalDAV \u00e8 un protocollo che permette un accesso ai calendari mediante il WebDAV. Gli elementi dei calendari sono risorse memorizzate nel formato ICalendar ed i calendari che contengono gli eventi sono delle normali collezioni del protocollo WebDAV.\nGroupDAV \u00e8 una variante di WebDAV che permette mediante funzionalit\u00e0 client/server lo scambio di oggetti come calendari, rubriche telefoniche e pagine Web."}
{"id": "541567", "revid": "1186766", "url": "https://it.wikipedia.org/wiki?curid=541567", "title": "Seat Terra", "text": ""}
{"id": "541568", "revid": "117985193", "url": "https://it.wikipedia.org/wiki?curid=541568", "title": "Majorette (modellismo)", "text": "Majorette \u00e8 un marchio francese di automodelli.\nStoria.\nNascita.\nLa nascita dell'azienda risale al 17 ottobre 1961 quando la \"Rail-Route Jouets\" venne immatricolata nel registro della camera di commercio di Lione da \u00c9mile V\u00e9ron, fratello di Joseph V\u00e9ron, proprietario della Norev.\nNel 1966 mut\u00f2 definitivamente il nome sociale in Majorette.\nNei primi anni, la reperibilit\u00e0 delle Majorette fu limitata.\nFurono spesso utilizzate come modelli promozionali da vari rivenditori.\nLa qualit\u00e0 complessiva dei prodotti offerti a cavallo degli anni '60 e '70 fu buona, tant'\u00e8 che la Majorette si guadagn\u00f2 la reputazione di produrre modelli piuttosto dettagliati.\nBuona parte dei modelli, la cui scocca ed il telaio erano realizzati in metallo, avevano in dotazione portiere o cofani apribili, adottando parti di plastica traslucida e soprattutto un sistema di sospensioni che caratterizz\u00f2 il marchio.\nLa \"Serie 200\".\nNegli anni Settanta un cambio di strategia di marketing port\u00f2 il marchio a produrre modelli di realismo inferiore, ma pi\u00f9 attraenti per i bambini.\nFu l'era della cosiddetta \"\"serie 200\",\" che divenne un successo commerciale.\nLe riproduzioni di automobili francesi occupavano poco meno di un terzo della gamma prodotta.\nMemorabili furono i modellini della Renault \"5 turbo\" (in scala 1/53 n\u00b0255) e della Citro\u00ebn \"CX\" (in scala 1/60 n\u00b0265).\nEcco alcuni dei modelli della serie 200 degli anni ottanta.\nIl successo su scala mondiale.\nNel 1977, con l'ingresso in borsa, la Majorette rilev\u00f2 una parte della produzione della Solido.\nFu l'inizio del periodo pi\u00f9 luminoso della storia del marchio che acquis\u00ec importanza mondiale: malgrado la concorrenza della Matchbox e della Hot Wheels inizi\u00f2 a distribuire anche negli Stati Uniti.\nPer tutti gli anni Ottanta, la Majorette arriv\u00f2 a produrre fino a 400 000 modelli al giorno, commercializzandoli in 60 paesi.\nNegli stessi anni la \"Majorette Distribution SA\" inizi\u00f2 a distribuire anche i prodotti \"Solido\", \"Verem,\" \"Majorette-Pub\" e\" Solido-Pub\".\nFurono tali i successi dell'azienda lionese che, \u00c9mile V\u00e9ron decise di lanciarsi nella carriera politica, progettando di presentarsi alle elezioni presidenziali del 1988.\nIl declino.\nGli anni Novanta segnarono per\u00f2 il declino del marchio.\nLa produzione venne delocalizzata in Thailandia ed i modelli persero non solo l'orgoglio di essere Made in France, ma anche la qualit\u00e0: la base in metallo venne rimpiazzata con una dozzinale plastica nera (al pari comunque di altri storici marchi come \"Matchbox\", \"Bburago\" e \"Hot Wheels\") perdendo oltre all'appeal visivo, anche il loro caratteristico peso e la loro solidit\u00e0.\nFu il sinistro segnale di un dissesto finanziario e di un inevitabile fallimento: la liquidazione alla Id\u00e9al Loisirs nel 1993 e la successiva vendita alla tedesca Triumph-Adler AG non restituirono lustro al marchio.\nMajorette venne nuovamente liquidata nel 2000 e la produzione arrestata nel 2002.\nLa situazione attuale.\nIl marchio \u00e8 attualmente di propriet\u00e0 della Smoby che ne ha rilanciato la produzione in Thailandia, con modelli molto ben curati dal punto di vista della verniciatura, differentemente dai modellini Majorette prodotti nello scorso decennio.\nInfatti, le ultime produzioni, uscivano dalle linee di produzione gi\u00e0 con piccole fastidiose mancanze di colore o addirittura con assemblaggi incompleti o errati, rendendole poco appetibili per i collezionisti.\nTra i modelli attualmente prodotti anche alcune riproduzioni di automobili Fiat, talvolta utilizzate dal gruppo torinese a scopo promozionale."}
{"id": "541572", "revid": "438678", "url": "https://it.wikipedia.org/wiki?curid=541572", "title": "Take on Me", "text": "Take on Me \u00e8 un singolo del gruppo musicale norvegese a-ha, pubblicato il 16 settembre 1985 come primo estratto dal primo album in studio \"Hunting High and Low\". Il singolo ebbe un notevole successo, diventando un classico della musica anni ottanta.\nVideo musicale.\nIl celebre e pluripremiato videoclip, al terzo posto della classifica dei video pi\u00f9 importanti della storia dopo \"Thriller\" e \"Sledgehammer\", fu trasmesso inizialmente da un'emittente locale di Boston e successivamente da MTV: l'innovazione risiede nello stile simil-rotoscopico delle immagini che mescolano persone del mondo reale e del mondo dell'animazione. Pubblicato su YouTube il 6 gennaio 2010, ha raggiunto un miliardo di visualizzazioni il 17 febbraio 2020.\nUna ragazza bionda, interpretata dall'attrice Bunty Bailey (all'epoca accreditata come la compagna del leader degli a-ha Morten Harket), seduta in una caffetteria (il Kim's Cafe, ora Savoy Caf\u00e8, di Londra, al 390 di Wandsworth Road, angolo Pensbury Place), sta leggendo un fumetto su una gara motociclistica. Dopo aver vinto la competizione, Morten Harket, durante la premiazione, la guarda, le fa l'occhiolino e tende la sua mano in bianco e nero che lentamente fuoriesce dal fumetto, invitandola nel suo mondo. Dopo un attimo di sbalordimento, la ragazza accetta, prende la mano e si lascia trasportare nel mondo animato.\nAttraverso uno specchio presente in questa realt\u00e0 virtuale, Morten mostra alla ragazza come sia possibile diventare alternativamente ora una persona in carne ed ossa ora un cartone animato a seconda che ci si trovi davanti o dietro lo specchio.\nIntanto la cameriera del locale, non vedendo pi\u00f9 la ragazza seduta al tavolo e pensando che sia andata via senza pagare, accartoccia furiosa il fumetto e lo getta nella spazzatura. Come conseguenza di tale azione nel mondo animato irrompono due motociclisti inferociti per la sconfitta che, brandendo un giratubi, distruggono lo specchio e si mettono a inseguire i due che scappano lungo un corridoio senza via d'uscita. Lentamente e minacciosamente i malintenzionati si avvicinano alla fine del corridoio: Morten ricava un buco nella parete consentendo alla ragazza di tornare nel mondo reale e di mettersi in salvo mentre lui rimane nel mondo animato alle prese con i due motociclisti.\nLa ragazza, che improvvisamente si ritrova a terra nella caffetteria circondata dai clienti stupefatti, raccoglie il fumetto dalla spazzatura e fugge a casa. Una volta in camera da letto continua ansiosamente a leggere il racconto: scopre che Morten giace a terra incosciente e comincia a piangere.\nMa d'un tratto lo vede animarsi dentro il fumetto e dare dei colpi al riquadro in cui si trova nel tentativo di uscirne fuori. Contemporaneamente, girandosi, lo vede apparire nel corridoio che porta alla sua camera mentre sfonda a spallate la barriera del mondo di animazione trasformandosi cos\u00ec in una persona in carne ed ossa: lei gli sorride e si dirige verso di lui per abbracciarlo e fidanzarsi. Quest'ultima scena si ispira al film \"Stati di allucinazione\" di Ken Russell.\nSuccesso commerciale.\nLa canzone raggiunse grande popolarit\u00e0 tra il 1985 e il 1986, arrivando alla vetta nelle classifiche dei singoli pi\u00f9 venduti in Europa, ma anche negli Stati Uniti e in Canada. Si stima che nel primo mese di pubblicazione della versione rimasterizzata il singolo abbia venduto circa 1,5 milioni di copie e in totale tra le 6 e le 7 milioni di copie.\nIl titolo originale \"Lesson One\" era un brano ideato, con diverso sound, dai \"Bridges\", prima band dei due a-ha Paul Waaktaar-Savoy e Magne Furuholmen. Pur essendo un brano impegnativo vocalmente \u00e8 stato eseguito dal gruppo in ogni concerto (fino al dicembre 2010, data dello scioglimento) con l'inconfondibile e adatta voce di Morten Harket.\nClassifiche.\n(*) Rimane nella classifica dei singoli pi\u00f9 venduti in Italia dal 30/11/1985 al 1/3/1986, senza scendere sotto il decimo posto e conservando per 4 settimane (tutto gennaio) la prima posizione. Risulta anche essere il 7\u00b0 singolo pi\u00f9 venduto in Italia tra la fine del 1985 e il 1986.\nCover.\nNell'agosto 2010, la cantante tedesca Graziella Schazad ha realizzato una cover del brano. Quest'ultima \u00e8 stata utilizzata in Italia per la pubblicit\u00e0 di una banca.\nIl 12 febbraio 2019, il gruppo alternative rock/emo Weezer pubblica come singolo una cover del brano. Nel video musicale vi \u00e8 la presenza di Finn Wolfhard.\nAltri utilizzi.\nNel 2013 il rapper cubano Pitbull incide, insieme alla cantante Christina Aguilera, il brano \"Feel This Moment\", in cui viene chiaramente ripreso l'inciso di questa canzone."}
{"id": "541575", "revid": "2091899", "url": "https://it.wikipedia.org/wiki?curid=541575", "title": "Treveri", "text": "I Treveri erano una potente trib\u00f9 della Gallia Belgica, stanziata al nord est della Gallia, lungo le due sponde della Mosella, nel territorio ove sorse la citt\u00e0 di Treviri, confinante col territorio dei Belgi Atuatuci a nord; con il territorio dei Vangioni, dei Nemeti e dei Germani Ubi ad est; con il territorio dei Mediomatrici a sud; con il territorio dei Belgi Remi ad ovest.\nSebbene il popolo fosse originariamente germanico, in seguito al lungo insediamento in Gallia accolse elementi celtici, che si fusero al ceppo primario. Di loro parla Giulio Cesare nel \"De bello Gallico\" (1.37.1), essi furono in campo con Induziomaro contro Tito Labieno e Cesare.\nStoria.\nGaio Giulio Cesare, proconsole della Gallia cisalpina, di quella Narbonense e dell'Illirico, aveva iniziato la conquista della Gallia Comata nel 58 a.C.. Alcuni anni pi\u00f9 tardi (nel 54 a.C., venuto a conoscenza del fatto che tra i Treveri serpeggiava il desiderio di rivolta - non solo non partecipavano pi\u00f9 alle riunioni comuni dei Galli, ma avevano mantenuto dei buoni rapporti con i Germani d'oltre Reno -, decise di muovere verso di loro con quattro legioni ed ottocento cavalieri. Raggiunta questa popolazione, il proconsole romano chiese a Induziomaro, uno dei due uomini pi\u00f9 influenti di questo popolo e favorevole alla cacciata dei Romani dalla Gallia, numerosi ostaggi tra i suoi famigliari, mentre a Cingetorige, che si era dimostrato fedele ed amico del popolo romano, affid\u00f2 il comando su questa nazione. A questi eventi si aggiunse la morte dell'eduo Dumnorige, il quale, dopo aver terrorizzato i nobili della Gallia sostenendo che Cesare li avrebbe trucidati una volta sbarcati in Britannia, fu messo a morte per evitare possibili sentimenti di rivolta tra i Galli.\nCesare dopo aver condotto una seconda spedizione in Britannia, fece rientro in Gallia, dove fermentava ormai ovunque il desiderio di rivolta. Egli, dopo aver convocato presso di s\u00e9 i capi di buona parte della Gallia, venne a sapere di una nuova ribellione da parte dei Senoni. La trib\u00f9 era riuscita, dichiarandogli apertamente guerra, a convincere molte genti ad unirsi ad essa (tra cui i vicini Carnuti); soltanto Edui e Remi sarebbero rimasti fedeli a Roma. Oltre a ci\u00f2, prima che terminasse l'inverno, il legato Tito Labieno fu nuovamente attaccato dai Treveri, guidati da Induziomaro. Fortuna e abilit\u00e0 consentirono tuttavia al legato di battere un nemico nettamente pi\u00f9 numeroso e di ucciderne il capo.\nCon l'inizio del nuovo anno (53 a.C.) e la morte di Induziomaro, i suoi parenti, mossi ancor di pi\u00f9 dal rancore nei confronti del proconsole della Gallia, decisero non solo di cercare alleati tra i Germani d'oltre Reno (con i quali scambiarono ostaggi e garanzie reciproche), ma anche tra gli Eburoni di Ambiorige, i Nervi e gli Atuatuci. Contemporaneamente, sul fronte occidentale, i Senoni ed i Carnuti si erano rifiutati di obbedire alla convocazione di Cesare dell'assemblea della Gallia e si accordarono con le popolazioni limitrofe per ribellarsi al potere romano. Venuto a conoscenza di questi fatti, il generale romano decise di condurre quattro legioni nel territorio dei Nervi, con mossa fulminea. Giunto nei loro territori, dopo aver catturato una grande quantit\u00e0 di bestiame e di uomini (preda che lasci\u00f2 ai suoi soldati), oltre ad aver devastato i loro campi di grano, costrinse i Galli (sorpresi dalla rapidit\u00e0 con cui era stata condotta l'azione) alla resa ed alla consegna di ostaggi. In seguito si diresse ad occidente, contro Carnuti e Senoni, ottenendone anche in questa circostanza la resa senza colpo ferire. Essi vennero a lui, infatti, supplici e ne ottennero il perdono grazie all'intercessione di Edui e Remi. Solo il principe dei Senoni Accone, che li aveva sobillati, fu condotto in catene davanti a Cesare e poco dopo decapitato, quale monito per tutta la Gallia\nPacificata questa parte della Gallia, Cesare apr\u00ec le ostilit\u00e0 contro i Treveri, gli Eburoni di Ambiorige ed i loro alleati. Per prima cosa credette di dover attaccare gli alleati del principe eburone prima di provocalo a guerra aperta, evitando cos\u00ec che, persa la speranza di salvarsi, potesse nascondersi tra il popolo dei Menapi o al di l\u00e0 del Reno, tra i Germani. Una volta stabilito questo piano, il proconsole romano sped\u00ec tutti i suoi carriaggi, accompagnati da due legioni, nel Paese dei Treveri, al campo base di Tito Labieno, dove lo stesso aveva svernato con un'altra legione. Egli stesso con cinque legioni, senza bagagli, si mise in marcia alla volta dei Menapi, i quali, grazie alla conformazione del terreno, decisero di non radunare l'esercito, ma di rifugiarsi nelle fitte foreste e paludi con i loro beni pi\u00f9 preziosi, poich\u00e9 sapevano che avrebbero avuto la peggio in uno scontro aperto con il generale romano.\nLa reazione di Cesare fu quella di dividere il suo esercito in tre colonne parallele: una guidata dal luogotenente Gaio Fabio, una dal questore Marco Crasso e la terza, presumibilmente quella centrale, sotto la sua guida. Le operazioni cominciarono con la devastazione dei territori del nemico in ogni direzione; molti villaggi furono incendiati, mentre una grande parte del bestiame dei Galli fu razziata, e molti dei loro uomini furono fatti prigionieri. Alla fine anche i Menapi inviarono a Cesare ambasciatori per chiedere la pace. Il proconsole acconsent\u00ec a condizione di ricevere un adeguato numero di ostaggi ed a fronte della promessa di non dare asilo ad Ambiorige o ai suoi sostenitori. Portata a termine anche questa operazione, Cesare lasci\u00f2 sul posto l'atrebate Commio con la cavalleria, affinch\u00e9 mantenesse l'ordine, e si diresse verso il territorio dei Treveri.\nNel frattempo Labieno, una volta lasciati tutti i carriaggi all'interno del forte romano in compagnia di cinque coorti, mosse con grande rapidit\u00e0 incontro ai Treveri, con le restanti 25 coorti e la cavalleria, prevenendone un loro attacco. La battaglia che ne deriv\u00f2 avvenne nei pressi di un fiume, identificabile con il Semois, a circa quattordici miglia ad est della Mosa. Labieno ricorse a uno stratagemma: fece credere al nemico di essere stato terrorizzato dal suo gran numero e di aver deciso di far ritorno al campo base, ma quando i Treveri, passato il fiume in massa, si misero all'inseguimento dell'esercito romano, che credevano essere in fuga, trovarono al contrario un'armata schierata che li stava aspettando. La battaglia fu favorevole ai Romani, i quali non solo riuscirono ad ottenere la resa di questo popolo e la fuga dei parenti di Induziomaro, ma trasferirono il potere nelle mani di Cingetorige, da sempre principe filo-romano dei Treveri.\nVenuto a sapere del nuovo successo ottenuto dal suo legato sui Treveri, Cesare decise di passare per la seconda volta il Reno, costruendovi un secondo ponte con la stessa tecnica del primo. I motivi che lo spinsero a prendere questa decisione erano due: non solo i Germani avevano mandato aiuti ai Treveri contro i Romani, ma Cesare temeva anche che Ambiorige potesse trovarvi rifugio, una volta sconfitto.\nPortata a termine anche la breve campagna in Germania Magna, verso la fine dell'estate Cesare ricondusse l'esercito a Durocortorum, tra i Remi. Qui convoc\u00f2 un'assemblea affinch\u00e9 conducesse un'inchiesta sulla congiura promossa da Senoni e Carnuti. Dopo la conclusione delle indagini, fece prima flagellare e poi decapitare il capo ribelle, Accone, quale monito per tutti i Galli. Sciolta l'assemblea e provveduto al frumento necessario per l'inverno, colloc\u00f2 due legioni al confine con i Treveri, due nel Paese dei Lingoni e le sei restanti ad Agendico, tra i Senoni, prima di far ritorno in Italia come sua abitudine.\nSembra poi che, durante la sollevazione della Gallia del 52 a.C., quando Vercingetorige aveva ricevuto ufficialmente il comando supremo nella capitale edua di Bibracte nel corso di una dieta pangallica, i Treveri furono tra le poche popolazioni, insieme a Remi e Lingoni (questi ultimi due popoli ancora alleati di Cesare), che avevano deciso di non aderire alla rivolta.\nTerminata la rivolta con la battaglia di Alesia e sottomessa tutta la Gallia, sappiamo che i Treveri nel 51-50 a.C., mentre Cesare stava assediando Uxelloduno, dove ottenne la resa della citt\u00e0, Lucterio venne consegnato ai Romani da Epasnacto, mentre Labieno si scontr\u00f2 nuovamente con Treveri e Germani, catturando molti capi nemici, tra cui l'eduo Suro. Il proconsole romano spazz\u00f2 poi via le residue sacche di resistenza presenti in Aquitania. Dopo che anche Commio si fu arreso, tutta la Gallia poteva dirsi pacificata."}
{"id": "541576", "revid": "125443005", "url": "https://it.wikipedia.org/wiki?curid=541576", "title": "Bidet", "text": "Il bidet o bid\u00e8 \u00e8 un apparecchio sanitario utilizzato per l'igiene intima.\nEtimologia.\nIl suo nome deriva dal francese \"bidet\", termine che indica anche il pony. L'omonimia \u00e8 dovuta alla somiglianza della posizione che si assume durante l'utilizzo del bidet con quella della cavalcata del pony. La parola deriva dalla radice celtica \"bid\", col significato di piccolo, e \"bidein\", piccola creatura. Anticamente era detto \"bidetto\".\nStoria.\nDel bidet non si conosce n\u00e9 la data certa n\u00e9 il nome del suo inventore. La prima testimonianza certa risale al 1710, anno in cui tale Christophe Des Rosiers lo install\u00f2 presso l'abitazione della famiglia reale francese. Il primo riferimento scritto al bid\u00e8 risale al 1726. Nella seconda met\u00e0 del Settecento la Regina di Napoli Maria Carolina d'Asburgo-Lorena volle un bidet nel suo bagno personale alla Reggia di Caserta, ignorandone l'etichetta di \u00abstrumento di lavoro da meretricio\u00bb. In realt\u00e0 il bidet si \u00e8 diffuso in Italia in tempi relativamente recenti dopo il secondo dopoguerra. Tanto i gabinetti comuni delle case operaie dei grandi centri urbani, quanto le latrine contadine ne erano generalmente privi. \nDal 1900, con la diffusione delle tubature all'interno delle case private, il bidet divenne un oggetto utilizzato non pi\u00f9 in camera da letto, ma nel bagno, insieme al water, che sostituiva il pitale tenuto in camera.\nNel 1960 invece ci fu l'introduzione sul mercato di un sanitario, il washlet, risultante dall'unione del water con il bidet, particolarmente utile in piccoli ambienti in cui i due sanitari non troverebbero posto; esso \u00e8 a volte detto \u00abbidet elettronico\u00bb, ma in Italia non ha incontrato favore e non si \u00e8 diffuso.\nTuttavia esistono tracce di sistemi adibiti allo stesso scopo nella civilt\u00e0 romana, cos\u00ec come per il water.\nIgiene e prevenzione.\nL'igiene personale \u00e8 migliorata e si mantiene in modo pi\u00f9 accurato e semplice con l'uso del bidet in abbinamento alla carta igienica, rispetto all'uso della sola carta igienica. In alcuni bidet con getti verticali, \u00e8 possibile evitare l'uso di carta igienica poich\u00e9 la quantit\u00e0 di acqua utilizzata \u00e8 ridotta.\nIl trattamento delle emorroidi e di problemi ai genitali pu\u00f2 anche essere migliorato dall'uso del bidet.\nA causa dell'ampia superficie del bacino, la disinfezione dei bidet dopo l'utilizzo e quella di routine richiedono accuratezza, altrimenti potrebbe verificarsi una contaminazione microbica da un utente all'altro.\nTalvolta nei servizi igienici degli ospedali vengono inclusi bidet a doccetta a causa della loro utilit\u00e0 nel mantenimento dell'igiene; i bidet con acqua calda possono ospitare microbi pericolosi se non adeguatamente disinfettati.\nDiffusione nel mondo.\nEuropa.\nI bidet non sono presenti in tutti i paesi europei: sono comuni solo in Grecia, Albania, Spagna e, soprattutto, in Italia e in Portogallo, paesi nei quali l'installazione di un bidet nei locali d'abitazione fu resa obbligatoria nel 1975. Secondo un sondaggio francese del 1995, \u00e8 l'Italia il paese in cui il bidet \u00e8 utilizzato pi\u00f9 di frequente (97%), seguito dal Portogallo al secondo posto (92%) e dalla Francia al terzo (42%); in Germania il suo uso \u00e8 raro (6%) e nel Regno Unito rarissimo (3%).\nIn Francia, paese d'origine del bidet, a partire dagli anni settanta, per ragioni di economia e di spazio, sono raramente installati bidet nei nuovi appartamenti (dal 95% di presenza nei bagni nel 1970, la percentuale \u00e8 scesa al 42% nel 1993) e una grande quantit\u00e0 di persone ha eliminato il bidet dalla propria casa.\nUn fenomeno analogo si sta riscontrando in Spagna, dove \u00e8 sempre pi\u00f9 frequente la mancanza del bidet nelle nuove abitazioni e nelle vecchie case ristrutturate, per un uso diverso dello spazio, sebbene gli appartamenti di lusso e con almeno due stanze da bagno continuino a esserne equipaggiati.\nAmerica e Asia.\nIn America Latina i bidet si trovano in Paraguay, Cile, e, soprattutto, in Argentina e Uruguay, dove sono installati nel 90% delle case private; sono abbastanza comuni anche in Medio Oriente. In Giappone, pur essendo pressoch\u00e9 assenti, sono per\u00f2 sostituiti nella funzione da un sanitario che unisce le funzioni del water e quella del bidet, detto \"washlet\", presente nel 60% delle case private e non raro negli alberghi.\nLa rarit\u00e0 del bidet in alcuni paesi (come gli Stati Uniti d'America e il Regno Unito, ad esempio) spesso si collega a pregiudizi sull'igienicit\u00e0 di questo apparecchio sanitario. Gli statunitensi videro probabilmente per la prima volta il bidet nei bordelli francesi, durante la seconda guerra mondiale e, per lungo tempo, nell'immaginario collettivo \u00e8 rimasto il collegamento di questo sanitario all'idea che le prostitute lo usassero per lavarsi i genitali in seguito ai rapporti sessuali."}
{"id": "541583", "revid": "767487", "url": "https://it.wikipedia.org/wiki?curid=541583", "title": "Tempi nostri - Zibaldone n. 2", "text": "Tempi nostri - Zibaldone n. 2 \u00e8 un film a episodi del 1954 diretto da Alessandro Blasetti. \u00c8 il seguito di \"Altri tempi - Zibaldone n. 1\".\nTrama.\nIl bacio.\nDue innamorati si danno appuntamento al parco di notte; l'idillio del primo momento \u00e8 intenso, ma mentre il bacio si prolunga altri pensieri invadono la mente dei due.\nGli innamorati.\nDue fidanzati, Carlo e Luisa, litigano: lui accusa lei di essere troppo materialista e di amare in lui solo i suoi beni, dall'altro canto lei lo accusa di non amarla negandole molto di ci\u00f2 che chiede; alla richiesta di Luisa di dare prova del suo amore buttandosi sotto un treno, Carlo acconsente. Impaurita, lei lo ferma ristabilendo la serenit\u00e0.\nScusi ma....\nUna signora sposata porta ogni giorno l'amante in casa e si scambia effusioni di fronte al marito, che acconsente la relazione dei due poich\u00e9 il giovane \u00e8 un bravo ragazzo.\nMara.\nVasco e Mara fanno conoscenza in trattoria, vanno insieme al cinema e, trascorsa intimamente la serata, si innamorano. Lei gli confida che, essendo a corto di denaro, intende provare a lavorare dalla mattina seguente in una casa di tolleranza, ma lui la convince a desistere da tale proposito, per iniziare a convivere con lui, che ha un impiego come insegnante, anche se la loro situazione economica potr\u00e0 essere difficile.\nIl pupo.\nDue giovani sposi delle borgate romane si trovano in difficolt\u00e0 economiche. Lei vorrebbe lavorare, ma deve accudire il bambino che ha partorito da poco. I due stabiliscono allora, a malincuore, di abbandonare il neonato in una chiesa, ma la madre non sa decidersi sul luogo adatto ed infine anche il padre ha qualche ripensamento.\nScena all'aperto.\nUn uomo e una donna non pi\u00f9 giovani, nobili decaduti, si reincontrano per caso dopo molti anni in quanto recitano come comparse cinematografiche su una carrozza in movimento. Durante la scena devono parlare, non uditi, di un tema a loro piacimento. La scena va ripetuta pi\u00f9 volte e cos\u00ec nasce l'occasione per confidarsi delle cose che non si erano detti tanti anni addietro. Decidono infine di sposarsi e fuggono via dal set a bordo della carrozza.\nCasa d'altri.\nL'anziano prete di un paesino di montagna si accorge che la vecchia Zelinda \u00e8 da qualche tempo triste e pensierosa. Dopo molte insistenze, riesce a farsi confidare quel che la poveretta ha nell'animo: vorrebbe porre fine anzitempo alla sua faticosa e monotona vita. Mentre il sacerdote cerca animatamente di distoglierla da questo proposito, scivola in un dirupo, ma Zelinda lo salva tirandolo su.\nDon Corradino.\nDon Corradino, un conducente di mezzi pubblici, ama far la corte a molte donne, il che gli causa delle inadempienze sul lavoro che non gli vengono perdonate dal suo superiore Amedeo. Durante una corsa in autobus, la sua giovane amica Nann\u00ec gli spiega di essere insoddisfatta del fidanzato Michele, e gli fa capire di essere attratta da lui. Nell'episodio fa il suo esordio cinematografico anche se non ha battute una giovanissima Luciana Paluzzi.\nLa macchina fotografica.\nUna ragazza viene lasciata dagli amici in un locale dov'\u00e8 allestito un gioco con in palio una macchina fotografica. Un avventore la aiuta a vincere l'ambito premio, quindi si allontana con lei dal locale senza pagare e le chiede di mettersi in posa per provare la macchina fotografica, finch\u00e9 le confessa di starle facendo la corte. Provano cos\u00ec, senza successo, a scattare una fotografia insieme con l'aiuto dell'autoscatto di cui la macchina \u00e8 munita. Dopo vari tentativi, decidono di farsi scattare la foto da uno sconosciuto che passa di l\u00ec per caso, il quale, dopo aver distratto i due facendoli mettere in posa, scappa via con la macchina fotografica.\nVersioni del film.\nEsistono due versioni del film: quella originale della durata di 131 minuti (che contiene anche i tre episodi scherzosi \"Il bacio\", \"Gli innamorati\" e \"Scusi, ma...\") e quella ridotta di 92 minuti."}
{"id": "541584", "revid": "6923", "url": "https://it.wikipedia.org/wiki?curid=541584", "title": "SEAT Fiorino", "text": ""}
{"id": "541590", "revid": "409613", "url": "https://it.wikipedia.org/wiki?curid=541590", "title": "Website Baker", "text": "Website Baker \u00e8 un \"content management system\" sviluppato in PHP con database MySQL.\nCaratteristiche.\nIl prodotto software viene distribuito in formato compresso: decomprimendo il contenuto dell'archivio in una directory del proprio Server Web in grado di interpretare codice scritto in linguaggio PHP, il software diviene operativo.\nTra le caratteristiche principali proposte ci sono:\nWebSite Baker Portable.\nGli sviluppatori del progetto hanno creato poi una versione \"portable\" del cms. Scaricabile sul sito , sviluppata per girare su un sistema Windows."}
{"id": "541592", "revid": "33689", "url": "https://it.wikipedia.org/wiki?curid=541592", "title": "Tabella MRL", "text": ""}
{"id": "541596", "revid": "767487", "url": "https://it.wikipedia.org/wiki?curid=541596", "title": "\u04d0", "text": "La ', minuscolo ', \u00e8 una lettera dell'alfabeto cirillico, usata nella versione modificata per la lingua ciuvascia.\nViene generalmente traslitterata con \"\u00f6\"."}
{"id": "541604", "revid": "767487", "url": "https://it.wikipedia.org/wiki?curid=541604", "title": "Ndaka", "text": "Gli Ndaka (o Bandaka) sono una popolazione bantu che vive nella Repubblica Democratica del Congo. Nel 1994, erano circa 25.000 i congolesi che facevano capo a questa trib\u00f9, parlando la lingua omonima. Generalmente, sono di religione animista.\nGli Ndaka vivono nella Provincia Orientale, e pi\u00f9 precisamente nella futura provincia di Ituri, prevalentemente tra Bunia e NiaNia e tra Kisangani e Isiro. La loro lingua \u00e8 molto simile a quella degli Mbo, dei Budu, dei Vanuma e dei Nyali."}
{"id": "541607", "revid": "205250", "url": "https://it.wikipedia.org/wiki?curid=541607", "title": "Mar\u00eda Denis", "text": "Biografia.\nNata in Argentina da genitori italiani, a soli nove mesi venne riportata in Italia dalla madre, rimasta sola a seguito di una malattia psichiatrica del marito. Si stabilirono a Roma, dove sua madre si rispos\u00f2 con un ufficiale dei Carabinieri. A 16 anni, mentre stava frequentando la quinta ginnasio, venne notata dal regista Pietro Francisci, che le propose la partecipazione ad un cortometraggio. A seguito di tale piccolo ruolo, ricevette una proposta di Amleto Palermi per partecipare nel 1933 a un film a soggetto.\nDopo alcune piccole parti (tra cui quella della timida ragazza ingannata dall'anziano spasimante in \"Treno popolare\", diretto nel 1933 da Raffaello Matarazzo), nel 1934 arriv\u00f2 al grande successo con il film \"Seconda B\" di Goffredo Alessandrini, in cui interpret\u00f2 una studentessa che - con crudele civetteria d'adolescente - gioca uno scherzo a un non pi\u00f9 giovanissimo professore. Il film ottenne un grandissimo successo, cui seguirono numerose interpretazioni che le consentirono di affermarsi come diva del cinema italiano durante il ventennio fascista. L'attrice infatti prese parte a numerose commedie del cosiddetto filone dei telefoni bianchi, nelle quali interpret\u00f2 spesso ruoli di trovatella, giovane cameriera o maestrina. Tra le numerose pellicole di genere brillante che la videro protagonista: \"Napoli d'altri tempi\" (1938) di Amleto Palermi, \"Addio giovinezza!\" (1940) di Ferdinando Maria Poggioli, \"La maestrina\" (1942) di Giorgio Bianchi.\nDotata di grande versatilit\u00e0, Mar\u00eda Denis si distinse anche come attrice drammatica, interpretando con grande sensibilit\u00e0 e raffinatezza la ragazza cieca ne \"Le due orfanelle\" (1942) di Carmine Gallone, accanto ad Alida Valli, la traditrice che muore per un colpo di pistola in \"Abbandono\" (1940) di Mario Mattoli e la povera ed umile servetta in \"Sissignora\" (1941) di Ferdinando Maria Poggioli, accanto alle sorelle Emma ed Irma Gramatica e Leonardo Cortese; fu anche interprete di buoni film di propaganda fascista come \"1860\" (1934) di Alessandro Blasetti e \"L'assedio dell'Alcazar\" (1940) di Augusto Genina.\nDurante la guerra, per salvare dal carcere il regista Luchino Visconti, l'attrice, agendo di sua iniziativa, accett\u00f2 malvolentieri e a debita distanza le attenzioni del sinistro e detestato torturatore Pietro Koch, ma commise varie imprudenze, non ultima quella di farsi vedere in giro con lui, esponendosi quindi a inquietanti sospetti. Il regista, che era realmente impegnato nelle attivit\u00e0 clandestine della Resistenza romana, venne effettivamente liberato ma, tutt'altro che riconoscente, interruppe ogni rapporto con la Denis. L'attrice racconter\u00e0 pi\u00f9 volte di avere sofferto profondamente per l'ingratitudine di Visconti.\nIl carcere.\nNel 1946, mentre stava girando il film \"Cronaca nera\", Mar\u00eda Denis venne fermata e rinchiusa nella questura di Roma per quattordici giorni, accusata di collaborazionismo e di essere stata l'amante di Koch. Delusa e amareggiata, negli anni seguenti dirader\u00e0 le sue apparizioni cinematografiche e, dopo una breve partecipazione al film a episodi \"Tempi nostri\" (1954) di Alessandro Blasetti, decise di ritirarsi dal cinema per dedicarsi alla famiglia, alla poesia e alla pittura.\nNel 1995 pubblic\u00f2 una lucida quanto disincantata autobiografia, dal titolo \"Il gioco della verit\u00e0\", in cui diede spazio all'episodio riguardante il mai ricambiato amore e l'ingratitudine da parte di Visconti, tormento questo che non l'abbandon\u00f2 mai:\nIl 18 ottobre 2000, a Roma, fu presente, al Museo internazionale del cinema e dello spettacolo (MICS) a Via Portuense 101, alla presentazione di una rassegna di suoi film, donando al Museo alcuni vestiti usati per film girati negli anni 40: sar\u00e0 una delle ultime apparizioni pubbliche.\nMor\u00ec in seguito ad una crisi respiratoria, all'et\u00e0 di 87 anni. La sua salma riposa nel piccolo cimitero di Farnese (VT).\nSua sorella minore, Michela, intraprese anch'essa la carriera d'attrice cinematografica, con lo pseudonimo Michela Belmonte, ma ebbe minor fortuna rispetto alla Denis, tanto che dopo aver girato soli tre film, abbandon\u00f2 la recitazione e divenne archeologa."}
{"id": "541611", "revid": "767487", "url": "https://it.wikipedia.org/wiki?curid=541611", "title": "Keith Duffy", "text": " Ha collaborato con diversi artisti tra cui Andrew Strong, Clannad, The Commitments, Ronan Keating, Moya Brennan, Tara Blaise, Bernard Fanning, ma \u00e8 noto soprattutto per essere il bassista della band irlandese The Corrs.\nBiografia.\nKeith Duffy \u00e8 nato a Drogheda, Irlanda, il 2 giugno 1966. Terzo di sei fratelli, Keith ben presto mostra di condividere la passione del padre e dei suoi fratelli Paul (sassofonista) e Jason (batterista) per la musica. A 7 anni inizia a suonare il sassofono e continua a suonarlo per i successivi dieci anni prima di dedicarsi al basso.\nNon passa molto tempo che i tre fratelli decidono di creare una band: iniziano a viaggiare per l'Irlanda e in Spagna, ma non riescono a sfondare e ad ottenere un contratto discografico. Il gruppo viene sciolto e Keith inizia a collaborare con diversi artisti tra cui Andrew Strong e i Clannad. Nel periodo in cui collabora coi Clannad fa la conoscenza del chitarrista/bassista Anthony Drennan (col quale lavorer\u00e0 anche in seguito quando entrambi diventeranno i membri aggiuntivi dei The Corrs). Successivamente parte in tour per un anno con i The Commitments.\nNel 1995 viene contattato da John Hughes, il manager dei Corrs, che gli propone di diventare il bassista della band. Anche se inizialmente rifiuta perch\u00e9 stava lavorando con un altro gruppo, Hughes lo convince a incontrarsi coi Corrs per sostenere un provino: Keith lo supera e a partire da quell'anno diventa il bassista della band irlandese.\nKeith suona coi Corrs ininterrottamente fino al 2005 quando i quattro fratelli decidono di prendersi una pausa per dedicarsi alle rispettive famiglie.\nNel giugno 2006 entra a far parte (insieme a suo fratello minore Jason Duffy, Anto Drennan e Ken Kiernan) della band \"The Black Shoes\" con la quale si esibisce in una serie di tre concerti a Dublino, mentre a partire da luglio inizia ad esibirsi con la cantante Tara Blaise.\nIl 23 settembre 2007 a Barcellona ritorna sul palco insieme a Anto Drennan, Caroline e Andrea Corr per il primo concerto da solista di quest'ultima.\nBassi.\nTra i modelli utilizzati pi\u00f9 frequentemente ci sono:"}
{"id": "541620", "revid": "74801", "url": "https://it.wikipedia.org/wiki?curid=541620", "title": "Ikuma Arishima", "text": " Fratello degli scrittori Arishima Takeo e Satomi Ton, nasce a Yokohama nella prefettura di Kanagawa e intraprende gli studi presso la Scuola di lingue straniere di T\u014dky\u014d (ora Universit\u00e0 di lingue straniere di T\u014dky\u014d), iscrivendosi alla facolt\u00e0 di lingua italiana.\nNel 1910 diventa membro della Shirakaba. Nel 1911 viene scelto tra gli autori della mostra d'arte indetta dal Ministero dell'Educazione. Nel 1935 diventa membro dell'Accademia imperiale. Nel 1936 prende parte al progetto per la fondazione dell'associazione artistica Issuikai, insieme a S\u014dtar\u014d Yasui. Nel 1937 entra a far parte dell'Accademia di Belle Arti. Nel 1958 diviene Direttore degli affari generali del Nitten (l'allora centro nazionale per l'allestimento di mostre d'arte, attualmente divenuta una semplice societ\u00e0). Nel 1964 viene insignito del premio per la promozione culturale. Muore nel 1974, all'et\u00e0 di 91 anni."}
{"id": "541621", "revid": "2312", "url": "https://it.wikipedia.org/wiki?curid=541621", "title": "Via Montenapoleone", "text": ""}
{"id": "541631", "revid": "23390", "url": "https://it.wikipedia.org/wiki?curid=541631", "title": "Giulio Spinola", "text": "Il suo nome \u00e8 legato alla fine del ducato di Castro.\nBiografia.\nFiglio di Giovambattista Spinola e di Isabella di Niccol\u00f2 Spinola, nacque a Genova il 13 maggio 1612. Nel 1636 ottenne la laurea in legge.\nDurante i pontificati di Urbano VIII e di Innocenzo X fu governatore di varie citt\u00e0 in Umbria, nella Marca anconitana e nel Patrimonio di San Pietro in Tuscia.\nNel 1649, come legato di Viterbo procedette all'assedio e alla distruzione della citt\u00e0 di Castro.\nNel 1658 fu arcivescovo titolare di Laodicea di Frigia e nunzio a Napoli.\nFu creato cardinale, ma riservato \"in pectore\", da papa Alessandro VII nel concistoro del 15 febbraio 1666 e fu reso pubblico nel concistoro del 7 marzo 1667. Ricevette la berretta rossa il 18 luglio 1667. Dal 1677 al 1690 fu arcivescovo, titolo personale, di Lucca.\nMor\u00ec a Roma durante il conclave in cui sar\u00e0 eletto papa Innocenzo XII l'11 marzo 1691. Fu esposto e inumato nella chiesa di Sant'Andrea al Quirinale a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "541637", "revid": "1576011", "url": "https://it.wikipedia.org/wiki?curid=541637", "title": "Albo d'oro della Coppa Intercontinentale", "text": "Elenco dei vincitori delle 43 edizioni di Coppa Intercontinentale disputate dal 1960 al 2004 e organizzate congiuntamente dalla Unione delle Associazioni Calcistiche Europee (UEFA) e dalla Confederazione Sudamericana del Calcio (CONMEBOL).\nLa Coppa Intercontinentale era riconosciuta direttamente dalla UEFA e dalla CONMEBOL, e indirettamente dalla Federazione Internazionale del Calcio (FIFA), come un titolo mondiale \"de facto\", in virt\u00f9 della superiorit\u00e0 sportiva che entrambe le confederazioni organizzatrici della manifestazione allora vantavano e tuttora vantano, seppur in maniera minore per quel che riguarda il calcio sudamericano, indebolito a causa della sempre maggiore permeabilit\u00e0 delle frontiere europee che attraggono nella Champions League i pi\u00f9 forti calciatori sudamericani e di tutto il pianeta. In particolare, la FIFA (la quale si \u00e8 limitata, inizialmente, ad autorizzare la creazione di competizioni in ambito internazionale indirizzate ai club solo nel caso in cui fossero organizzate almeno da due associazioni membro, salvo poi assegnare alle confederazioni la responsabilit\u00e0 esclusiva per organizzarle) considera la Coppa del mondo per club, competizione da essa istituita nel 2005 come rimpiazzo della Coppa Intercontinentale, quale manifestazione prosecutrice di quest'ultima. Inoltre, nel 2017 la FIFA ha ufficialmente equiparato i titoli della Coppa del mondo per club e della Coppa Intercontinentale, riconoscendo i vincitori dell'Intercontinentale come detentori del titolo di \"campione del mondo FIFA\", inizialmente attribuito soltanto ai vincitori della Coppa del mondo per club.\nAlbo d'oro.\nCoppa Intercontinentale dei Club Campioni (1960-1979).\nFinali con andata e ritorno:\n1960\n campione con 3 punti\n1961\n campione dopo lo spareggio\n1962\n campione con 4 punti\n1963\n campione dopo spareggio\n1964\n campione dopo spareggio\n1965\n campione con 3 punti\n1966\n campione con 4 punti\n1967\n campione dopo spareggio\n1968\n campione con 3 punti\n1969\n campione per 4-2\n1970\n campione per 3-2\n1971\nIl Panathinaikos partecipa in seguito alla rinuncia dell'Ajax\n campione per 3-2\n1972\n campione per 4-1\n1973\nLa Juventus partecipa in seguito alla rinuncia dell'Ajax. Si decise, caso unico fino al trasferimento in Giappone, di disputare una finale in partita secca\n1974\nL'Atletico Madrid partecipa in seguito alla rinuncia del \n campione per 2-1\n1975\n-Independiente non disputata perch\u00e9 le squadre non sono riuscite ad accordarsi sulle date in cui disputare la competizione\n1976\n campione per 2-0\n1977\nIl Borussia M\u00f6nchengladbach partecipa in seguito alla rinuncia del Liverpool\n campione per 5-2\n1978\n-Boca Juniors non disputata perch\u00e9 le squadre non sono riuscite ad accordarsi sulle date in cui disputare la competizione\n1979\nIl Malm\u00f6 partecipa in seguito alla rinuncia del Nottingham Forest\n campione per 3-1\nCoppa Europeo-Sudamericana TOYOTA (1980-2004).\nFinale in partita unica:\n1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\nIl partecipa in seguito alla squalifica dell'Olympique Marsiglia\n1994\n1995\n1996\n1997\n1998\n1999\n2000\n2001\n2002\n2003\n2004\nStatistiche.\nStadi.\nElenco degli stadi in cui si sono disputate le partite della Coppa Intercontinentale."}
{"id": "541638", "revid": "729019", "url": "https://it.wikipedia.org/wiki?curid=541638", "title": "Istituto Bancario San Paolo di Torino", "text": "L'Istituto Bancario San Paolo di Torino (generalmente noto come il San Paolo) \u00e8 stato un'importante banca italiana, con sede a Torino.\nStoria.\nIl Monte di Torino.\nPer finanziare le iniziative economiche, soprattutto agrarie e minerarie, Emanuele Filiberto di Savoia pens\u00f2 di fondare un \"monte\" che concedesse prestiti ad un interesse inferiore al 12%, ma l'impresa non ebbe successo.\nNel 1563 era nata una confraternita religiosa, la \"Compagnia di San Paolo\", che nel 1579 fond\u00f2 il monte di piet\u00e0 di Torino.\nA partire dalla met\u00e0 del Seicento il Monte di Torino gest\u00ec anche il debito pubblico dello Stato sabaudo.\nIl San Paolo di Torino.\nNel 1853 il Monte divenne una banca a tutti gli effetti, abilitata anche all'esercizio del credito fondiario.\nContinu\u00f2 (e continua tuttora) ad esercitare il monte dei pegni.\nNel 1928 prese il nome di \"Istituto Bancario San Paolo di Torino\". \nIl San Paolo partecip\u00f2 al salvataggio della \"Banca Agricola Italiana\" di Riccardo Gualino, rilevandone la rete di filiali in Piemonte e Liguria. Nel 1932, nell'ambito della risistemazione del sistema bancario italiano conseguente alla crisi del '29, il San Paolo venne dichiarato insieme ad altre banche istituto di credito di diritto pubblico, ovvero sotto uno stringente controllo statale.\nNel 1987 acquis\u00ec la quota di maggioranza della \"Banca Provinciale Lombarda\". Questa operazione port\u00f2 in dote all'Istituto torinese circa 400.000 clienti e una rete distributiva composta da 117 sportelli bancari.\nNel 1993 la \"Banca Provinciale Lombarda\" e il \"Banco Lariano\" furono definitivamente incorporati.\nNel 1991 acquis\u00ec il controllo del \"Crediop\", che fu successivamente ceduto a \"Dexia\" nel 1999 dal \"Sanpaolo IMI\".\nNel 1992, in seguito alla legge Amato, l'istituto fu trasformato in societ\u00e0 per azioni e privatizzato. La \"Compagnia di San Paolo\" ne rimase il maggior azionista.\nNegli anni Novanta divenne la pi\u00f9 grande banca italiana per raccolta. Si rese popolare attraverso una campagna pubblicitaria televisiva, interpretata da Vittorio Gassmann nei panni di Nostradamus.\nNel 1997 La Compagnia possedeva il 20.54% del capitale, seguita dal \"Banco Santander\" (6.8%) e dall'\"Istituto Mobiliare Italiano\" (5%).\nNel 1998 si fuse con l'Istituto Mobiliare Italiano per dare vita al Sanpaolo IMI.\nGli azionisti del San Paolo ricevettero circa il 55% delle azioni della nuova banca (ovvero 775,184,948). La \"Compagnia di San Paolo\" ne possedeva il 16.4%."}
{"id": "541639", "revid": "339392", "url": "https://it.wikipedia.org/wiki?curid=541639", "title": "WWDC", "text": ""}
{"id": "541646", "revid": "287204", "url": "https://it.wikipedia.org/wiki?curid=541646", "title": "Plateau (stato)", "text": "Il Plateau (Plateau State) \u00e8 uno Stato della federazione nigeriana, la sua capitale ha sede a Jos.\nIl Plateau confina a nord e a ovest con lo Stato di Bauchi, ad est con quello di Kaduna, a sud est con quello di Nassarawa ed a sud ovest con quello di Taraba.\nAbitato fin dal neolitico, \u00e8 stato la culla del pi\u00f9 antico popolo nigeriano: i Nok, un popolo di nomadi guerrieri.\nDiverse testimonianze della loro cultura sono emerse dopo il ritrovamento di diverse statuette in ceramica rappresentanti i loro d\u00e8i.\nUna volta era unito in un unico Stato insieme al Benue e il Nassarawa, chiamato Benue-Plateau, il Plateau ha comunque mantenuto i suoi contatti culturali e commerciali con i medesimi stati.\nPur essendo il motto dello Stato \"Pace e turismo\", qui \u00e8 in atto una vera e propria guerra religiosa che vede contrapposta la maggioranza cristiana (principalmente di etnia Tarok, Berom e Tiv) ai musulmani di etnia Fulani e Kanuri.\nLo scontro ha portato a diverse guerriglie che hanno avuto luogo a Jos e nel centro di Yerwa-Shendam a partire dal 2003 fino ad oggi.\nI musulmani (di etnia Fulani), che rappresentano circa un terzo della popolazione, lottano per l'entrata in vigore della Shari'a, la legge islamica.\nLe etnie prevalenti sono quelle dei Tarok e Berom, allevatori e agricoltori originari del luogo, e i Fulani, nomadi arrivati dalla regione del Mali nel XVII secolo.\nLa religione pi\u00f9 diffusa \u00e8 quella cristiana.\nLa popolazione nel 2005 stimava circa 3.553.440 unit\u00e0, che si concentravano soprattutto a Jos e dintorni.\nL'elezione a governatore dello Stato del Berom cristiano Jonah David Jang nel 2007 ha provocato ulteriori tensioni fra cristiani e musulmani, sfociate in episodi di violenza scaturiti dalla volont\u00e0 degli islamici di costruire a Jos una moschea.\nSuddivisioni.\nLo stato di Abia \u00e8 suddiviso in diciassette aree a governo locale (\"local government areas\"):"}
{"id": "541647", "revid": "1632387", "url": "https://it.wikipedia.org/wiki?curid=541647", "title": "Territori d'oltremare francesi", "text": "I territori d'oltremare francesi (in francese: \"Territoires d'outre-mer\", sing. \"Territoire d'outre-mer\" - TOM) costituiscono un tipo di suddivisione territoriale della Francia e, segnatamente, della Francia d'oltremare, istituito nel 1946 per sostituire quello di colonia.\nDal 2003 tale status \u00e8 attribuito esclusivamente alle Terre Australi e Antartiche Francesi, mentre le precedenti entit\u00e0 cui tale titolo era conferito sono divenute collettivit\u00e0 d'oltremare o dipartimenti e regioni d'oltremare.\nLo status di territorio d'oltremare differiva da quello di dipartimento d'oltremare (DOM), ma i possedimenti d'oltremare, in ragione di alcune comuni peculiarit\u00e0, erano definiti in modo promiscuo con il termine di DOM/TOM.\nTerritori d'oltremare.\nLa Nuova Caledonia, gi\u00e0 territorio d'oltremare, \u00e8 diventata una collettivit\u00e0 \"sui generis\" nel 1999, a seguito dell'accordo di Noum\u00e9a."}
{"id": "541649", "revid": "205250", "url": "https://it.wikipedia.org/wiki?curid=541649", "title": "Claudio Buziol", "text": "Biografia.\nClaudio Buziol nasce nel 1957 a Crocetta del Montello, in provincia di Treviso.\nI suoi genitori sono negozianti d'abbigliamento e il padre \u00e8 anche sarto. Da giovane crea camicie per il negozio di famiglia.\nNel 1978, a soli 21 anni, decide di registrare il marchio Replay che considera adatto a trasmettere la sua voglia di \"produrre dei capi casual che reinterpretino lo stile americano degli anni Cinquanta\".\nDopo un'esperienza lavorativa come stilista presso la vicina ditta Pedrini, nel 1981 nasce ad Asolo, Fashion Box S.p.A., azienda specializzata in camiceria casual che arriva nel giro di cinque anni a fatturare 4 milioni di euro, con il 70% di esportazione.\nSocio di Claudio Buziol \u00e8 Adriano Goldsmith, titolare del marchio Goldie.\nNel 1986 Buziol rileva la societ\u00e0, diventandone presidente.\nNel 2005 Claudio Buziol scompare prematuramente all'et\u00e0 di 47 anni lasciando un gruppo industriale che raccoglie i marchi Replay, Replay&amp;Sons e WeAreReplay presente in Europa, Medio oriente, Asia, America e Africa, coprendo oltre 50 paesi.\nIl 12 maggio 2006, in sua memoria, \u00e8 stata creata la Fondazione Claudio Buziol destinata ai giovani che si affacciano al mondo della creativit\u00e0 e dell\u2019arte."}
{"id": "541660", "revid": "287204", "url": "https://it.wikipedia.org/wiki?curid=541660", "title": "Ton Satomi", "text": "Fratello dello scrittore Arishima Takeo e del pittore Arishima Ikuma, nasce a Yokohama. Il nome alla nascita era , ma poco dopo essere venuto al mondo, venne iscritto all'anagrafe con il cognome della madre, assumendo cos\u00ec il nome di .\nDopo avere frequentato il Gakush\u016bin fino al diploma, si iscrive all'Universit\u00e0 imperiale di T\u014dky\u014d, scegliendo la facolt\u00e0 di letteratura, ma abbandona gli studi senza conseguire la laurea. Nel 1910 entra a far parte della Shirakaba insieme ai due fratelli. Il suo pseudonimo Satomi sembra sia nato per caso, mentre sfogliava rapidamente la rubrica telefonica e si ferm\u00f2 di botto su una pagina che recava questo cognome. Nel 1955 vince il Premio Yomiuri per la letteratura con l'opera \"Koigokoro\".\nVisse a lungo a Kamakura. Nel secondo dopoguerra frequent\u00f2 spesso gli studi televisivi, entrando in stretti rapporti con il regista Ozu Yasujir\u014d. Con lui partecip\u00f2 anche alla realizzazione di alcuni film."}
{"id": "541664", "revid": "110157", "url": "https://it.wikipedia.org/wiki?curid=541664", "title": "Millions Now Living Will Never Die", "text": "Millions Now Living Will Never Die \u00e8 il secondo album dei Tortoise, gruppo di Chicago. Pubblicato nel 1996 dalla Thrill Jockey, viene considerato uno degli album fondamentali del movimento musicale denominato post-rock.\nL'album registra l'ingresso nel gruppo di David Pajo, membro fondatore degli Slint."}
{"id": "541669", "revid": "767487", "url": "https://it.wikipedia.org/wiki?curid=541669", "title": "\u04d2", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione adattata per la lingua mari.\nViene traslitterata generalmente con \"\u00e4\"."}
{"id": "541670", "revid": "399", "url": "https://it.wikipedia.org/wiki?curid=541670", "title": "Trasporti in Lombardia", "text": "I trasporti in Lombardia consistono di un sistema infrastrutturale suddiviso in linee ferroviarie, aeroportuali, autostradali, stradali, fluviali e lacustri.\nIl sistema ferroviario.\nRete ferroviaria.\nLa rete ferroviaria della Lombardia conta 1869 km di binari e circa 400 stazioni di cui 95 fungono da interscambio. , i quali trasportano circa 559.000 passeggeri, .\nCome nel resto del paese, le linee ferroviarie lombarde si suddividono in due tipologie: le linee di propriet\u00e0 statale e quelle di propriet\u00e0 regionale, queste ultime un tempo definite \"concesse\" in quanto gestite da societ\u00e0 private in regime di concessione.\nRete statale.\nLe ferrovie statali sono gestite da RFI, societ\u00e0 del gruppo Ferrovie dello Stato, competente per quanto riguarda la manutenzione e la sicurezza degli impianti, la vendita delle tracce di circolazione e l'esercizio delle stazioni ferroviarie afferenti alle linee. Per quanto riguarda le ferrovie ubicate sul territorio della regione, esse appartengono al compartimento di Milano.\nLe linee ferroviarie fondamentali sono:\nQuelle complementari, invece, sono:\nLa tratta da Pino a Luino della Cadenazzo-Luino \u00e8 gestita dalle Ferrovie Federali Svizzere e possiede sistemi di segnalamento e protezione differenti dal resto della rete.\nRete regionale.\nLe ferrovie regionali sono in gestione a FerrovieNord e sono le strade ferrate un tempo in concessione alle Ferrovie Nord Milano (ora holding proprietaria di FN):\nNel mantovano, si trovano due linee ferroviarie di propriet\u00e0 dell'Emilia-Romagna, la Parma-Suzzara e la Suzzara-Ferrara, entrambe gestite da Ferrovie Emilia Romagna.\nI servizi.\nI servizi ferroviari di trasporto pubblico rientrano in quattro tipologie:\nI servizi regionali e quelli suburbani sono svolti da Trenord sia sulle linee statali sia su quelle regionali. Per la S5 fu indetta una gara d'appalto che ne assegn\u00f2 l'esercizio ad un'Associazione Temporanea d'Imprese (ATI) comprendente Trenitalia, LeNord e ATM, che subentr\u00f2 a Trenitalia il 1\u00ba luglio 2008. Nel maggio 2011, con la fusione tra la Divisione Regionale Passeggeri di Trenitalia e LeNord, l'ATI \u00e8 ora composta da Trenord e da ATM.\nLa rete suburbana, quella regionale e la rete della metropolitana di Milano formano il sistema del trasporto su ferro dell'area metropolitana milanese. Le diverse reti di trasporto sono ben distinte e sono riconoscibili all'esterno delle stazioni e delle varie fermate grazie a specifici cartelli luminosi che indicano M, S o R, facilitando cos\u00ec notevolmente l'interscambio fra i sistemi.\nAll'interno dei confini comunali di Milano si viaggia con biglietto a tariffa urbana su tutta la rete: ferroviaria, metropolitana e di superficie. Inoltre, per i servizi regionali e a lunga percorrenza Milano stessa \u00e8 un \"nodo tariffario\".\nIl sistema aeroportuale.\nIl servizio aeroportuale della Lombardia \u00e8 formato da 4 aeroporti principali che gestiscono ogni anno un traffico che supera i 30 milioni di passeggeri e rappresentano il sistema aeroportuale pi\u00f9 importante d'Italia:\nIl sistema stradale ed autostradale.\nLa rete viaria della Lombardia consta di ben 70.000\u00a0km di strade: 560\u00a0km sono autostrade, 900\u00a0km sono classificate come strade statali, circa 11.000 sono strade provinciali e ben 58.000\u00a0km sono strade comunali, delle quali un terzo di tipo extraurbano.\nIl sistema autostradale.\nLe autostrade che attraversano il territorio lombardo sono le seguenti:\nIn progetto ci sono altre autostrade:\nIl sistema di navigazione.\nPur non essendo bagnata dal mare, la Lombardia ha un suo importante (ma molto spesso sconosciuto) sistema di navigazione grazie alla presenza di grandi laghi e fiumi. Conta pi\u00f9 di 1000\u00a0km di coste navigabili, pi\u00f9 di 200 porti turistici, 8,5 milioni di passeggeri e 700.000 veicoli traghettati all'anno, 5 porti e banchine commerciali con pi\u00f9 di un milione di tonnellate di merci trattate annualmente.\nFluviale.\nI principali porti lombardi sono Cremona e Mantova\nLacuale.\nLa navigazione pubblica in Lombardia \u00e8 presente nei seguenti laghi:"}
{"id": "541672", "revid": "54193", "url": "https://it.wikipedia.org/wiki?curid=541672", "title": "San Pietro da Morrone", "text": ""}
{"id": "541673", "revid": "1635571", "url": "https://it.wikipedia.org/wiki?curid=541673", "title": "Territori d'oltremare britannici", "text": "I territori d'oltremare britannici () sono quattordici entit\u00e0 territoriali sparse per il globo che si trovano sotto la sovranit\u00e0 del Regno Unito.\nDescrizione.\nDi piccole dimensioni e principalmente costituiti da arcipelaghi e zone insulari, essi sono quelle parti dell'ex Impero britannico che non hanno acquisito l'indipendenza, o che, contrariamente ai reami del Commonwealth, sono rimaste dipendenze britanniche. Pur avendo ognuno la propria leadership locale, essi condividono il sovrano britannico come capo di Stato: la regina Elisabetta II.\nLa denominazione \u00e8 stata introdotta con il \"British Overseas Territories Act\", una legge del 2002, che ha sostituito il nome , precedentemente introdotto dal \"British Nationality Act\" nel 1981. Prima del 1\u00ba gennaio 1983, invece, i territori erano ufficialmente denominati come .\nCon le eccezioni del Territorio Antartico Britannico, della Georgia del Sud e Isole Sandwich Australi (che ospitano solo funzionari e agenti delle stazioni di ricerca) e del Territorio britannico dell'Oceano Indiano (usato come base militare), tutti i territori hanno una popolazione civile permanente."}
{"id": "541675", "revid": "78478", "url": "https://it.wikipedia.org/wiki?curid=541675", "title": "Sanpaolo", "text": ""}
{"id": "541676", "revid": "2128848", "url": "https://it.wikipedia.org/wiki?curid=541676", "title": "Aree naturali protette della Lombardia", "text": "Le aree naturali protette della Lombardia vincolate dalla legislazione nazionale ricoprono il 2,93% del territorio regionale, mentre, includendo le aree protette che seguono la legislazione regionale, questa percentuale sale al 22,1% del territorio.\nLa Lombardia \u00e8 stata la prima regione italiana a dotarsi di un'apposita legge regionale per proteggere il territorio da insediamenti umani.\nStoria.\nI primi parchi regionali ad essere stati istituiti furono il Parco Lombardo della Valle del Ticino, il Parco delle Groane ed il Parco dei Colli di Bergamo, poco dopo l'entrata in vigore della \"legge n.58 del 1973\" che dettava le norme per l'istituzione e la tutela di riserve e parchi naturali sul territorio regionale.\nIl passo successivo fu quello di creare un sistema organico e completo di protezione del territorio che avvenne grazie alle \"legge n.86 del 1983\". Con questa legge, promulgata 8 anni prima della normativa nazionale (1991), le aree di protezione naturale venivano classificate in: parchi, monumenti o riserve in base alla loro dimensione. La stessa legge istitu\u00ec i Parchi Locali d'Interesse Sovraccomunale che potevano essere creati dalla Regione su richiesta dei comuni interessati.\nNel \"1996 con la legge n.32\" venne introdotta la distinzione tra \"parchi naturali\" e \"parchi regionali\". I primi coincidevano con i \"parchi naturali regionali\" definiti e vincolati dalla normativa nazionale: potevano nascere solo all'interno di parchi regionali, avevano un alto grado di naturalizzazione e di protezione ambientale. I parchi regionali, invece, avevano lo scopo da una parte di proteggere l'ambiente naturale, dall'altra di mantenere le attivit\u00e0 economiche e rurali intraprese dalle comunit\u00e0 locali.\nParchi e riserve statali.\nSotto questa denominazione in Lombardia si trovano: un parco nazionale e due riserve naturali\nParchi Regionali.\nI parchi regionali costituiscono la maggior superficie del sistema regionale delle aree protette. Oltre a tutelare l'ambiente ed il paesaggio naturale, questo tipo di parco tutela e promuove le attivit\u00e0 agricole, silvestri e pascolari. Sono gestiti dagli Enti nominati dai Comuni e dalle Provincie su cui ricade il territorio del parco. La grande variet\u00e0 morfologica e paesaggistica del territorio lombardo ha comportato una grande diversificazione nella classificazione dei parchi: fluviali, montani, agricoli, forestali e di cintura metropolitana.\nAll'interno di questi parchi possono essere istituite aree di pregio naturalistico vincolate a Parco Naturale, Riserva o Monumento naturale (secondo la normativa nazionale) o a Sito di interesse comunitario, secondo la relativa direttiva dell'Unione europea.\nParchi locali di interesse sovracomunale.\nI Parchi locali di interesse sovracomunale (PLIS) sono costituiti da aree che costituiscano, nell'ambito di uno o pi\u00f9 Comuni adiacenti, un sistema omogeneo, individuato dagli assetti naturalistici dei luoghi, dai valori paesaggistici e artistici e dalle tradizioni culturali delle popolazioni locali. Questa tipologia di parchi non \u00e8 inserito nell'Elenco Ufficiale delle Aree Protette marine e terrestri, ufficialmente riconosciute.\nIn provincia di Pavia\nIn provincia di Como\nIn provincia di Bergamo\nRiserve naturali.\nLe riserve naturali vengono classificate in \"integrali\", \"orientate\" o \"parziali\" in funzione del grado di protezione dell'ambiente. Le riserve in Lombardia riguardano paludi, torbiere, sorgenti e fontanili, garzaie e laghi.\nMonumenti naturali.\nI monumenti naturali sono singoli elementi o piccole superfici di ambientale naturale per i quali la normativa prevede la conservazione integrale. La legge regionale del 1983 ha previsto 11 monumenti di carattere geomorfologico, una grotta ed una cascina. Successivamente ne sono stati aggiunti altri 13, di cui 7 garzaie (luoghi dove nidificano gli aironi) e 4 bodri (specchi d'acqua circolari tipici delle aree goleniche dei grandi fiumi).\nAssociazioni di protezione.\nGruppo Naturalistico della Brianza\nc.p.\u00a028 - 22035 Canzo - e.mail: gnbca@tiscali.it\nsito: www.grupponaturalisticobrianza.it"}
{"id": "541681", "revid": "1258", "url": "https://it.wikipedia.org/wiki?curid=541681", "title": "Prodotti gastronomici della Lombardia", "text": ""}
{"id": "541683", "revid": "58835", "url": "https://it.wikipedia.org/wiki?curid=541683", "title": "Giancarlo Caselli", "text": ""}
{"id": "541685", "revid": "433605", "url": "https://it.wikipedia.org/wiki?curid=541685", "title": "Chiesa di San Francesco di Paola", "text": ""}
{"id": "541687", "revid": "26630", "url": "https://it.wikipedia.org/wiki?curid=541687", "title": "Gino Copped\u00e8", "text": "Biografia.\nFiglio di Mariano Copped\u00e8 e Antonietta Bizzarri, fratello di Adolfo Copped\u00e8 (anch'egli architetto, a cui si deve tra l'altro il Castello Cova di Milano), fu un artista eclettico, svilupp\u00f2 un suo stile ornamentale che coincise, nella scelta di alcuni motivi, con i caratteri pi\u00f9 immediati dello stile Liberty.\nStudia presso le Scuole Pie e la Scuola Professionale di Arti Decorative Industriali di Firenze ottenendo il Diploma. Tra il 1885 e il 1890 lavora presso il laboratorio del padre raggiungendo la piena padronanza dell'arte dell'intaglio venendo a contatto con alcuni architetti toscani dell'epoca. Nel 1889 si sposa con Beatrice Romanelli, figlia dello scultore Pasquale Romanelli dalla quale avr\u00e0 3 figlie, Anna (1890), Matilde (1892) e Margherita (1897).\nNel 1891 si iscrive all'Accademia delle Belle Arti di Firenze e si diploma professore di disegno architettonico ad \"unanimit\u00e0 dei voti e plauso\". Insegna al Regio Orfanotrofio Puccini di Pistoia collaborando con alcune fonderie delle medesima citt\u00e0.\nViene chiamato a Genova da Evan Mackenzie per la progettazione e la costruzione dell'omonimo castello (1890), che sar\u00e0 il suo primo importante successo. Si trasferisce nel capoluogo ligure con la famiglia e, grazie a MacKenzie, ottiene numerosi incarichi e ricopre diverse volte il ruolo di membro nella Commissione Municipale, della Commissione per il riordinamento dei Piani Regolatori.\n\u00c8 nominato \"Accademico di Merito\" dell'Accademia Ligustica e, in seguito, \"Accademico delle Accademie di Perugia ed Urbino\" ed Ingegnere della regia Scuola di Applicazioni per gli Ingegneri di Roma. Nel giugno del 1917 ottiene il Decreto di libera docenza in Architettura Generale presso la Regia Universit\u00e0 di Pisa.\nNel 1919 \u00e8 impegnato in diverse costruzioni a Roma che costituiranno il complesso di edifici conosciuto come Quartiere Copped\u00e8, e in altri edifici a Messina sotto la committenza della ditta bancaria Fratelli Cerruti di Genova. A partire da quest'anno collabora insieme ai fratelli per l'arredamento di alcuni piroscafi del Lloyd Sabaudo e della Cosulich Societ\u00e0 Triestina di Navigazione.\nNel 1920, il 6 aprile, muore a Genova la moglie e il 20 dicembre il padre Mariano Copped\u00e8; Gino, insieme a suo fratello Adolfo Copped\u00e8, subentra nella direzione de \"La casa Artistica\". Tra il 1920 e 1921 collabora insieme all'ingegner Ugolotti alla redazione del progetto per lo spostamento della Stazione di Roma Termini.\nNel 1921 progett\u00f2 sul lago di Como, dove soggiornava a Lierna, insieme al fratello Adolfo, il castello chiamato Villa La Gaeta, che fu \"location\" di un film di James Bond.\nNel 1924 inizia la costruzione del nuovo castello del Marchese de la Motilla a Siviglia.\nNel 1926 viene nominato Professore residente \"emerito\" dell'Accademia delle arti del disegno di Firenze.\nMorte e sepoltura.\nMuore il 20 settembre 1927 a Roma affetto da gangrena polmonare in seguito a complicazioni intervenute dopo un'operazione.\n\u00c8 sepolto a Firenze, nel cimitero di San Miniato, nella tomba di famiglia.\nOpere.\nGenova.\nA Genova progett\u00f2:\nNapoli.\nA Napoli suo \u00e8 il Palazzo Galli a Santa Lucia. Suoi anche i progetti per la sistemazione del Monte Echia e del Borgo Marinari.\nMessina.\nNegli anni della ricostruzione seguita al devastante terremoto del 1908, Copped\u00e8 ha realizzato o progettato alcuni dei pi\u00f9 prestigiosi edifici di Messina:\nAltre citt\u00e0.\nInoltre a Roma il caratteristico gruppo di case (noto come Quartiere Copped\u00e8) tra via Tagliamento e piazza Buenos Aires \u00e8 di sua progettazione. Sempre a Roma, \u00e8 suo anche il palazzo in Via Veneto 7, all'innesto su Piazza Barberini, proprio dietro la Fontana delle Api.\nA Pietrasanta progett\u00f2 la Villa Barsanti edificata fra il 1920 e il 1922.\nA Livorno, intorno al 1926, present\u00f2 il progetto per un grandioso stabilimento balneare, poi non realizzato.\nSempre in Toscana, pi\u00f9 precisamente nei pressi di Bucine (Arezzo) progett\u00f2 il Castello di Lupinari, per Luigi Edoardo Frisoni, iniziato nel 1906 terminato nel 1908.\nIl famoso architetto siciliano Gaetano Rapisardi, peraltro, spos\u00f2 una delle figlie di Gino Copped\u00e8 e collabor\u00f2 col suocero a diversi progetti e realizzazioni nel suo studio romano.\nA Paradiso presso Lugano, costru\u00ec il Castello Cattaneo nel 1911.\nA Zorlesco (frazione di Casalpusterlengo, in provincia di Lodi), costru\u00ec Villa Biancardi Vistarini nel 1911.\nA Codogno (in provincia di Lodi) costru\u00ec Villa Biancardi alla fine del XIX secolo.\nIn Abruzzo tra Lanciano e la vicina Mozzagrogna, Copped\u00e8 progett\u00f2 il palazzo ex Banco di Roma sul corso Trento e Trieste, il villino di Rocco Carabba e il palazzo Marcantonio, commissionatogli da Nicola Marcantonio."}
{"id": "541688", "revid": "1305772", "url": "https://it.wikipedia.org/wiki?curid=541688", "title": "Puntarenas", "text": "Puntarenas \u00e8 un distretto della Costa Rica, capoluogo del cantone e della provincia omonimi.\nLa citt\u00e0 \u00e8 ubicata su una penisola sabbiosa lunga 8\u00a0km, larga in media 400 metri, che si estende verso l'Oceano Pacifico per qualche chilometro, altri centri urbani ubicati nella Penisola di Nicoya sono collegati al capoluogo con una rete di traghetti. Dal porto di Puntarenas si possono raggiungere in questo modo Paquera e Naranjo.\nLa citt\u00e0 di Puntarenas dista 115\u00a0km da San Jos\u00e9, la capitale, ed \u00e8 collegata a quest'ultima da una strada nazionale a due sole corsie. \nLa citt\u00e0 era in passato il porto pi\u00f9 grande del paese. Nel XIX secolo e fino all'inizio del XX, merci come il caff\u00e8 venivano trasportate con carri trainati da buoi dalle alture dell'entroterra fino alla costa e quindi imbarcate sulle navi che le portavano in Europa doppiando Capo Horn. In seguito alla costruzione della ferrovia per Puerto Lim\u00f3n, Puntarenas perse parte della sua importanza, pur restando il principale porto della costa del Pacifico.\nLa sua funzione dominante cess\u00f2 per\u00f2 nel 1981, quando fu inaugurato un nuovo porto a Puerto Caldera, circa 18\u00a0km a sud-est di Puntarenas, e la citt\u00e0 si dedic\u00f2 quindi alla sua attuale fonte di sopravvivenza economica: il turismo. Alla fine degli anni '90 Puntarenas \u00e8 diventata approdo delle grandi navi da crociera che attraversano il Pacifico. In modo da attrarre un numero sempre maggiore di turisti, le autorit\u00e0 hanno ripulito la zona del pontile principale. \nNonostante il calo dei traffici commerciali, nella stagione secca Puntarenas (chiamata la \"Perla del Pacifico\") \u00e8 una citt\u00e0 in pieno fermento: ci sono gli stranieri che arrivano per prendere i traghetti diretti alla Penisola di Nicoya e i villeggianti costaricani che sbarcano a frotte sulle spiagge. Qui le acque del mare sono inquinate, sebbene il versante meridionale del capo sia dichiarato balneabile."}
{"id": "541690", "revid": "78273", "url": "https://it.wikipedia.org/wiki?curid=541690", "title": "Chiesa del Carmine (Napoli)", "text": ""}
{"id": "541692", "revid": "36426", "url": "https://it.wikipedia.org/wiki?curid=541692", "title": "Chiesa di San Gregorio Armeno (Napoli)", "text": ""}
{"id": "541694", "revid": "78273", "url": "https://it.wikipedia.org/wiki?curid=541694", "title": "Chiesa di San Lorenzo Maggiore (Napoli)", "text": ""}
{"id": "541696", "revid": "36426", "url": "https://it.wikipedia.org/wiki?curid=541696", "title": "Chiesa di Sant'Angelo a Nilo (Napoli)", "text": ""}
{"id": "541697", "revid": "36426", "url": "https://it.wikipedia.org/wiki?curid=541697", "title": "Chiesa di Sant'Eligio Maggiore (Napoli)", "text": ""}
{"id": "541702", "revid": "9498", "url": "https://it.wikipedia.org/wiki?curid=541702", "title": "Universit\u00e0 di Tehran", "text": ""}
{"id": "541704", "revid": "2172595", "url": "https://it.wikipedia.org/wiki?curid=541704", "title": "Elena Fabrizi", "text": "Biografia.\nFiglia di Giuseppe Fabrizi e Angela Petrucci, ultima di sei fratelli, il maggiore dei quali era l'attore Aldo Fabrizi, prima di dedicarsi al cinema svolse l'attivit\u00e0 di ristoratrice a Roma, dove apr\u00ec una trattoria in Campo de' Fiori e poi un altro ristorante gestito assieme al marito Renato Trabalza (gi\u00e0 macellaio al mattatoio di Testaccio) e al figlio, Aldo Trabalza, sull'Isola Tiberina e chiamato \"Sora Lella\", oggi gestito dai suoi quattro nipoti (Trabalza Renato, Mauro, Simone e Elena), figli di Aldo.\nCarriera.\nNota come \"Sora Lella\" (\"Signora Lella\"), si dedic\u00f2 anche al teatro e al cinema, sulla scia del fratello Aldo, esordendo sul grande schermo nel 1958 all'et\u00e0 di quarantatr\u00e9 anni nel film \"I soliti ignoti\" di Mario Monicelli, accanto a Tot\u00f2 e altri divi del cinema italiano come Marcello Mastroianni, Vittorio Gassman e Tiberio Murgia, dove interpreta una delle tre \"mamme adottive\" dell'orfano Mario (Renato Salvatori). Prese parte poi a diverse commedie all'italiana, in cui sfoggiava il suo carattere bonario e il marcato accento romano come \"I tartassati\" (1959) di Steno, nella parte di una suora infermiera accanto al fratello Aldo e Tot\u00f2, e \"C'eravamo tanto amati\" (1974) di Ettore Scola; nel 1967 apparve anche come ospite in una puntata della trasmissione televisiva Rai di carattere gastronomico, \"Linea contro Linea\".\nDivenne famosa all'inizio degli anni ottanta grazie a Carlo Verdone, che le fece interpretare un ruolo di nonna, al contempo burbera e bonaria, sia in \"Bianco, rosso e Verdone\" (1981) sia in \"Acqua e sapone\" (1983). Verdone, nella sua autobiografia \"Fatti coatti\", racconta che decise d'inserirla nel cast del suo film dopo averla sentita parlare ai microfoni dell'emittente locale Radio Lazio, dove ogni mattina interveniva per dare consigli alle ascoltatrici che chiamavano per raccontare i loro problemi quotidiani. Affascinato dai suoi modi e dalla sua personalit\u00e0, decise d'incontrarla andando nel bar dove era solita recarsi. Il suo ultimo film con Verdone, stavolta in un ruolo pi\u00f9 defilato, fu \"7 chili in 7 giorni\", dove interpretava una paziente dell'improbabile clinica di dimagrimento gestita dai due protagonisti.\nIl primo film ebbe successo e permise all'attrice di vincere un Nastro d'argento come miglior attrice esordiente; con il successivo, \"Acqua e sapone\", ottenne un David di Donatello come miglior attrice non protagonista. Nel 1982 prese parte allo sceneggiato televisivo della Rai \"Storia d'amore e d'amicizia\", diretto da Franco Rossi e in cui recit\u00f2 accanto a Ferruccio Amendola, Claudio Amendola, Barbara De Rossi e Massimo Bonetti. Lo sceneggiato registr\u00f2 una media di 14 milioni di telespettatori.\nRecit\u00f2 in seguito in alcuni film del filone della commedia sexy all'italiana, come quelli della serie di Pierino, prendendo parte sia a uno dei film apocrifi (\"Pierino la peste alla riscossa!\" di Umberto Lenzi, interpretato da Giorgio Ariani, in cui Lella cant\u00f2 anche la canzone-tema del film assieme all'attore toscano), sia a un film della serie con Alvaro Vitali (\"Pierino torna a scuola\" di Mariano Laurenti).\nLe sue interpretazioni la identificarono con lo stereotipo della nonna italiana e, negli ultimi anni della sua vita, fu imitata da Antonello Fassari nel programma satirico di Rai 3 \"Avanzi\"; inizialmente lei non grad\u00ec queste imitazioni dove negli \"sketch\" veniva proposta nel suo ruolo di frequente ospite in talk show televisivi con trovate come l'aprire il borsellino e cominciare a mangiare gli spaghetti che conteneva; in seguito i due si riappacificarono durante una trasmissione televisiva, \"Ciao Weekend\".\nNegli ultimi anni della sua vita, venne frequentemente invitata al 'Maurizio Costanzo Show', diventando popolare in tutta Italia grazie alla sua genuinit\u00e0, il suo carattere e la sua romanit\u00e0.\nLa morte.\nMor\u00ec il 9 agosto del 1993 all'et\u00e0 di 78 anni all'Ospedale Fatebenefratelli di Roma, dove era ricoverata dal 10 luglio dello stesso anno a seguito di un'ischemia cerebrale e per le complicanze del diabete, malattia da cui era afflitta da molto tempo; i funerali si sono celebrati il giorno dopo alle 10:30 nella Basilica di San Bartolomeo all\u2019Isola al quale furono presenti tantissimi volti del cinema italiano; in seguito \u00e8 stata tumulata nel cimitero Flaminio di Prima Porta.\nRapporti con il fratello Aldo.\nElena Fabrizi e il fratello Aldo si frequentavano poco e non andavano particolarmente d'accordo, forse a causa della differenza d'et\u00e0 o dei caratteri non facili.\nCarlo Verdone ha raccontato che durante la consegna dei David di Donatello 1988, Aldo Fabrizi gli chiese: \"\u00abMa tu che ci trovi in mia sorella? Quella \u00e8 buona solo a cucinare\u00bb\".\nMassimo, figlio di Aldo, rifer\u00ec un episodio in cui il grande attore, ricoverato in ospedale poco prima di morire, gli disse a proposito di un'eventuale visita della sorella: \"\u00abNun ce la fa' veni'! C'ha quer vocione che me rompe li timpani!\u00bb\"\nDiscografia.\n45 giri"}
{"id": "541711", "revid": "709565", "url": "https://it.wikipedia.org/wiki?curid=541711", "title": "Invasione!", "text": "Invasione! \u00e8 stato un \"crossover\" fumettistico di 3 numeri (pi\u00f9 altri collegati) pubblicato nel 1988-1989 dalla DC Comics. Fu orchestrato da Keith Giffen e colleg\u00f2 numerose trame dalle serie DC create da lui, come \"Omega Men\", \"Justice League\" e la \"Legione dei Super-Eroi\".\nLa serie fu scritta da Keith Giffen (soggetto) e Bill Mantlo (sceneggiatura); fu il primo lavoro di Mantlo alla DC dopo una lunga carriera alla Marvel Comics (su serie come \"L'incredibile Hulk\", \"Spectacular Spider-Man\", \"Cloak e Dagger\" e \"Alpha Flight\"). I disegni furono opera di Todd McFarlane, Bart Sears (che dopo l'evento divenne il disegnatore di \"Justice League International\") e dello stesso Giffen; le chine furono di P. Craig Russell, Al Gordon, Joe Rubinstein, Todd McFarlane, Tom Christopher, Dick Giordano e Pablo Marcos.\nTrama.\nI Dominatori, razza fredda e calcolatrice, costituirono un'Alleanza aliena per invadere la Terra ed eliminare la minaccia rappresentata dagli imprevedibili \"metaumani\"; in realt\u00e0, i Dominatori volevano sfruttare questa guerra per poter costituire una propria armata di metaumani, ma quest'obiettivo venne tenuto segreto al resto dell'Alleanza e alle loro stesse caste minori. Dopo aver eliminato nella galassia numerosi potenziali ostacoli al loro piano - assassinando numerosi ex-membri dell'ormai sciolto Corpo delle Lanterne Verdi e attaccando gli Omega Men - l'Alleanza lanci\u00f2 un massiccio attacco alla Terra, devastando l'Australia e stabilendola come base per la conquista del resto del pianeta. L'Alleanza offr\u00ec alla razza umana salvezza in caso di consegna dei metaumani, ma l'assemblea generale dell'ONU rifiut\u00f2 a maggioranza l'offerta, e Superman guid\u00f2 un contrattacco contro la principale base aliena.\nIl contrattacco fu temporaneamente interrotto dagli osservatori Daxamiti, che erano diventati forti quanto Superman e lo sconfissero temporaneamente, ma risentirono delle differenze atmosferiche della Terra con il loro pianeta e si trovano sul punto di morire. Dopo che Superman li salv\u00f2 portandoli nello spazio, decisero di abbandonare l'Alleanza e di allearsi con la Terra; una forza di migliaia di Daxamiti raggiunse quindi il sistema solare e acquis\u00ec superpoteri grazie alla luce della stella gialla. Questo, combinato alle sconfitte-chiave in numerosi teatri di battaglia e a un'incontrollabile rivolta sul \"gulag\" dell'Alleanza, port\u00f2 a un veloce collasso dell'Alleanza e a rese individuali di ognuno dei suoi membri.\nIn coda a questo, tuttavia, accadde un evento determinante: un giovane Dominatore, aspirando a un suo riconoscimento tra la sua gente, riusc\u00ec a isolare il gene umano che rende una persona in grado di sopravvivere nonostante episodi mortali e sviluppare poteri superumani. Di sua iniziativa svilupp\u00f2 e utilizz\u00f2 la \"bomba genetica\", un ordigno che fece esplodere sulla Terra con immensa energia e che colp\u00ec ogni metaumano causando una perdita di controllo dei loro poteri, in un processo che avrebbe portato alla fine al coma e alla morte. Poich\u00e9 l'obiettivo principale dell'invasione era di sfruttare questi esseri e non di eliminarli, il Dominatore responsabile della bomba venne imprigionato dal suo governo e condannato a morte, ma prima dell'esecuzione un gruppo di eroi immuni, guidato da Martian Manhunter, riusc\u00ec a carpire dalla sua mente le informazioni necessarie per invertire gli effetti della bomba e guarire cos\u00ec i metaumani colpiti.\nL'Alleanza aliena.\nLa coaliziona aliena era formata dalle seguenti razze:\nMettere insieme quest'alleanza fu una grande vittoria diplomatica per i Dominatori, considerando le animosit\u00e0 che vi erano tra molte di queste razze (in particolare le tre razze del sistema di Vega). Quando il patto fu sancito, i Dominatori prepararono la strategia per l'invasione, con il supporto di ciascun mondo alleato; i Khund agirono come truppe d'assalto per la prima ondata di attacchi che colpirono l'Australia; poi ogni mondo si concentr\u00f2 su una particolare zona della Terra da invadere e sottomettere.\nIn pi\u00f9, ad alcuni membri dell'Alleanza vennero affidati compiti specifici di responsabilit\u00e0 e giocarono una piccola parte nelle operazioni militari.\nImpatto.\n\"Invasione!\" \u00e8 stato il \"mega-crossover\" della DC Comics per il 1988 (anche se dur\u00f2 fino al 1989). Ha influito su altri 30 titoli DC e ha anche presentato personaggi tenuti al margine fino a quel momento nel DC Universe, come Adam Strange, i Thanagariani, l'ex-spalla della Justice League of America Snapper Carr e il suo gruppo (i Blaster).\nStranamente per quel tempo, i tre numeri furono pubblicati come volumi rilegati, ognuno lungo come due numeri normali (un ritorno all'atmosfera degli \"80-page giants\" della Silver Age).\nL'idea della storia.\nGiffen inizialmente aveva partorito \"Invasione!\" dopo aver letto \"Uragano rosso\" di Tom Clancy (che ipotizzava la vittoria americana nella terza guerra mondiale), e, volendo utilizzare il vecchio clich\u00e9 degli \"alieni cattivi che vogliono conquistare la Terra\", propose l'idea alla DC Comics come storia in pi\u00f9 parti per la Justice League. I vertici della DC Comics, in cerca di uno spunto per il \"crossover\" di quell'anno, proposero a Giffen di renderla una storia che comprendesse tutto l'universo DC, e lo scrittore accett\u00f2.\nEffetti.\nL'invasione della Terra e la \"bomba genetica\" hanno avuto alcuni effetti di lunga durata sull'universo DC.\nPubblicazione italiana.\nIn Italia i 3 numeri sono stati pubblicati dalla Play Press su \"Play Book\" nn. 28-30 (gennaio-marzo 1993), mentre alcune storie collegate sono state pubblicate su \"American Heroes\" nn. 15-16 (gennaio-febbraio 1993).\nSu \"American Heroes\" n. 15 \u00e8 apparso l'articolo \"Invasione!\" di Alessandro Bottero, che costituisce una delle fonti di questa pagina.\nParodia.\nLa storia di \"Invasione!\" fu parodiata in un numero degli X-Men. Tra i vari elementi, la \"Bomba genetica\" (\"Gene bomb\") divent\u00f2 la \"Bomba Jean\" (\"Jean Bomb\", modellata sull'aspetto di Jean Grey), che aveva il potere di \"distruggere le relazioni\"."}
{"id": "541712", "revid": "2225", "url": "https://it.wikipedia.org/wiki?curid=541712", "title": "\u00d4tomo Katsuhiro", "text": ""}
{"id": "541713", "revid": "17340", "url": "https://it.wikipedia.org/wiki?curid=541713", "title": "Sora Lella", "text": ""}
{"id": "541716", "revid": "17340", "url": "https://it.wikipedia.org/wiki?curid=541716", "title": "Lella Fabrizi", "text": ""}
{"id": "541717", "revid": "2161050", "url": "https://it.wikipedia.org/wiki?curid=541717", "title": "William Stewart Halsted", "text": "Biografia.\nDopo essersi diplomato, frequent\u00f2 l'Universit\u00e0 di Yale ove mostr\u00f2 scarso interesse per le materie accademiche eccellendo invece nelle discipline sportive. Attratto dalle scienze mediche, si iscrisse alla Facolt\u00e0 di Medicina e Chirurgia della Columbia University. \nConseguita la laurea, fu assistente del fisiologo John Call Dalton presso la stessa universit\u00e0, poi nel 1878 si trasfer\u00ec in Europa: prima a Vienna, ove ebbe la fortuna di seguire gli insegnamenti di Theodor Billroth, il padre della chirurgia gastrica, e quindi in Germania. Ritornato negli Stati Uniti dopo due anni, prest\u00f2 servizio presso il Bellevue Hospital di New York.\nNel 1881 salv\u00f2 sua sorella da una grave anemia conseguente ad una emorragia post partum trasfondendole direttamente il proprio sangue con una siringa. Era una pratica molto controversa e rischiosa (Karl Landsteiner avrebbe definito i gruppi sanguigni soltanto dopo due decenni) ma in questa circostanza diede buon esito.\nHalsted ebbe modo di studiare la patologia biliare e fu tra i primi chirurghi statunitensi a praticare interventi di asportazione della colecisti per calcolosi biliare. Mise a punto una nuova tecnica di riparazione dell'ernia inguinale, che a quell'epoca veniva trattata in modo inadeguato cos\u00ec che erano numerose le recidive. Pubblic\u00f2 alcuni studi sulla necessit\u00e0 delle trasfusioni di sangue e di soluzioni saline ed invent\u00f2 numerosi ferri chirurgici. Ma il suo contributo pi\u00f9 importante alla chirurgia lo diede affrontando il problema rappresentato all'epoca dalla terapia chirurgica del cancro della mammella. Mise a punto una tecnica di asportazione della mammella cancerosa conosciuta come mastectomia radicale secondo Halsted.\nHalsted fu un personaggio particolare. Dava molta importanza alla preparazione dei pazienti all'intervento e poneva una attenzione quasi maniacale nella antisepsi ed asepsi preoperatoria, riuscendo cos\u00ec ad ottenere risultati eccellenti. Nel 1889 commission\u00f2 alla fabbrica Goodyear dei guanti di gomma per proteggere le mani di una sua ferrista (infermiera incaricata di porgergli i ferri chirurgici durante gli interventi) e che aveva sviluppato una dermatite da contatto causata dai disinfettanti adoperati in sala operatoria. Questi guanti sarebbero stati successivamente utilizzati dai chirurghi che fino ad allora avevano operato a mani nude. \nNel 1880 era piuttosto diffuso l'uso della cocaina e l'austriaco Karl Koller la adoper\u00f2 per primo come anestetico locale. Halsted cominci\u00f2 ad usarla infiltrando i tronchi nervosi periferici cos\u00ec da ottenere una anestesia nel territorio da essi innervato: nasceva la anestesia tronculare oggetto di una sua pubblicazione nel 1885. Halsted per motivi etici aveva la consuetudine di sperimentare i farmaci prima su s\u00e9 stesso. In questo caso, come era accaduto anche a Horace Wells e a tanti altri, divenne farmacodipendente.\nNel 1888 Halsted si trasfer\u00ec a Baltimora nel Maryland ove un suo Maestro, W.H.Welch, aveva fondato quella che diventer\u00e0 una delle pi\u00f9 celebri Universit\u00e0 del mondo, la Johns Hopkins University . Divenne professore del Johns Hopkins Hospital e form\u00f2 con Welch, J.S.Billings e William Osler uno dei \"big 4\" di quella scuola chirurgica. Nel frattempo Halsted era riuscito a disintossicarsi e ci\u00f2 gli consent\u00ec di dedicarsi con grande passione e capacit\u00e0 all'insegnamento. Nel 1918 divent\u00f2 Presidente della Societ\u00e0 Medica del Maryland. Nell'anno successivo egli stesso fu sottoposto ad un intervento di asportazione della colecisti per calcolosi e nel 1922 fu necessario rioperarlo per una calcolosi, questa volta del coledoco. Una sfortunata serie di complicazioni emorragiche e polmonari lo portarono a morte il 7 settembre. \nPi\u00f9 tardi il collega William Osler avrebbe onorato la memoria del grande chirurgo scrivendone una piccola biografia che sveler\u00e0 per\u00f2 un singolare segreto: che Halsted si era affrancato dalla cocainomania ma per passare a ben altra dipendenza, a quella dalla morfina che si sarebbe iniettato in alte dosi quotidiane per pi\u00f9 di 20 anni, senza peraltro che la cosa fosse nota anche se, a quell'epoca ed in quell'ambiente, queste dipendenze non fossero motivo di scandalo n\u00e9 costituissero reato. "}
{"id": "541720", "revid": "1543377", "url": "https://it.wikipedia.org/wiki?curid=541720", "title": "Triplice Dea", "text": "Una triplice dea \u00e8 una divinit\u00e0 femminile che appare in tre forme o tre aspetti. Archetipo di molte religioni antiche, il concetto \u00e8 presente anche nelle moderne religioni neopagane.\nNelle antiche mitologie indo-europee, varie dee o semidee costituivano triadi (le greche Moire, Grazie, Parche e le nordiche Norne) o erano singole divinit\u00e0 ma raffigurate in tre aspetti (la greca Ecate). Spesso era ambigua la distinzione tra le triadi e le entit\u00e0 triplici, \u00e8 il caso della dea irlandese Brigid e le sue due sorelle, anch'esse chiamate Brigid.\nOrigini del concetto di Dea triplice.\nIl termine \"Dea triplice\" fu popolarizzato da Robert Graves che constat\u00f2 come l'archetipo delle triadi di dee ricorresse frequentemente nelle mitologie indo-europee. Il tema della trinit\u00e0 della Dea \u00e8 studiato nelle opere di Jane Ellen Harrison, A.B. Cook, George Thomson, Sir James Frazer, Robert Briffault e Jack Lindsay per nominarne alcuni. La Dea triplice fu anche studiata da psicologi studiosi degli archetipi come Kerenyi e Jung. Uno degli studiosi che ha trattato il tema pi\u00f9 di recente \u00e8 l'archeologo Marija Gimbutas i cui studi sull'Europa antica hanno aperto nuove strade di ricerca.\nLa pubblicazione dei testi completi di antichi papiri dell'Egitto greco-romano furono esempi esaustivi del fatto che molti concetti di solito erroneamente attribuiti agli studi di Graves, non furono in realt\u00e0 concepiti da lui e misero in luce come il concetto della Dea triplice fosse ampiamente diffuso nelle culture antiche.\nNei testi la \"Selene a tre facce\" \u00e8 identificata con le tre Grazie, le tre Moire, e le tre Parche; spesso ci si rivolgeva ad essa con i titoli di parecchie dee:\nAll'interno del poema \u00e8 ampiamente descritta come \"giovane, portatrice di luce ... figlia di Morn\", come madre di tutto, prima ancora che gli d\u00e8i nascessero, e come \"dea del buio, portatrice di quiete\". \u00c8 esaltata in qualit\u00e0 di divinit\u00e0 suprema del tempo e dello spazio:\nIl papiro rivela elementi dell'Egitto greco-romano non solo presi dalla tradizione classica egiziana ma anche dalle culture della Mesopotamia e del Medio Oriente in generale. La triplicit\u00e0 della Dea, in questi testi, \u00e8 uno dei tempi pi\u00f9 ricorrenti. \nL'immagine della Dea ha anche influenzato la poesia inglese.\nDa un'opera di John Skelton:\nLa Dea triplice \u00e8 inoltre un elemento caratterizzante dello Shaktismo, una forma di Induismo, in cui le tre entit\u00e0 di Sarasvati, Lakshmi e K\u0101l\u012b e le loro sotto-manifestazioni sono tre aspetti di MahaDevi (\"La Grande Dea\") e in questo caso esse vengono chiamate MahaSarasvati, MahaLaksmi, e MahaKali. Nel festival annuale di Navaratri, raffigurazioni della Dea triplice vengono portate in processione nelle citt\u00e0 indiane e nelle comunit\u00e0 induiste del resto del mondo.\nIl tema della triade appare anche nelle tradizioni folkloristiche medievali cristiane \u2014 in particolare con il culto delle Tre Marie.\nIn una delle ironie della storia religiosa, Agostino, vescovo di Ippona e padre della Chiesa, rinunci\u00f2 alla sua religione d'origine per convertirsi al culto di una dea che poteva essere una e tre allo stesso tempo. Questo \u00e8 riportato nel suo secondo libro, \"La citt\u00e0 di Dio\". Con il tempo scrisse un terzo libro, \"Sulla trinit\u00e0\", e divenne un fermo sostenitore della natura triplice della divinit\u00e0.\nDescrizioni delle relazioni tra la religione greca e la Dea triplice possono essere trovate in molti dei miti tradotti e pubblicati da Robert Graves nei libri \"I miti greci\", \"La Dea bianca\" e \"Mammon e la dea nera\". In Nell'introduzione del libro che scrisse con Idries Shah, intitolato, \"I Sufi\" offre una traduzione del mistico sufista, Ibn Arabi (1165-1240) che illustra come il concetto della Dea triplice era un tema ricorrente anche tra i Sufi medievali:\nIn questo libro, Robert Graves e Idries Shah analizzano le influenze che il Cabalismo medievale e le credenze pre-islamiche ebbero sulle sopravvissute tradizioni pre-cristiane dell'Europa.\nNell'Arabia pre-islamica un gruppo di tre dee chiamate \"le tre figlie di Allah\" era costituito da: al-Lat (\"la dea\"), Uzza (\"il potere\") la giovane, e Manat (\"il fato\") la vecchia. Erano conosciute collettivamente anche come \"le tre gru\".\nIl nome al-Lat \u00e8 conosciuto attraverso le opere di Erodoto in cui \u00e8 presente nella versione \"Alilat\".\nMa l'archetipo della Dea triplice non si limita alle culture indo-europee, e pu\u00f2 essere rintracciato anche in culture africane e asiatiche.\nImmagini di dee triplici possono essere trovate anche in raffigurazioni paleolitiche. Le stanze del santuario di \u00c7atalh\u00f6y\u00fck datate 7500 anni avanti Cristo contengono bassorilievi di una dea in tre forme.\nI tre aspetti della Dea.\nI fedeli alla religione Wiccan e altre correnti neopagane credono che tempo prima della diffusione dei culti monoteistici, la Dea triplice impersonasse i tre aspetti della Dea Madre (o Madre Natura, o Grande Dea), spesso erroneamente identificata con Gaia, la Madre Terra (la \"Magna Mater\" romana).\nI tre aspetti della Dea sono la Giovane, pura e rappresentazione del nuovo inizio; la Madre, generatrice della vita, disponibile e compassionevole; e la Vecchia Saggia, rappresentante il culmine della vita nella totale conoscenza ed esperienza. Questi aspetti rappresenterebbero il ciclo della vita: nascita, vita e morte, che si riproducono all'infinito in un cerchio continuo.\nIn alcune religioni neopagane che hanno inglobato il concetto della Dea triplice spesso i tre \"ruoli\" vengono assegnati a varie dee.\nLa Giovane.\nLa giovane rappresenta la nascita, lo sviluppo futuro, l'incanto, il principio femminile. Dee identificate in questo aspetto possono essere: Brigid, Nimue, Durg\u0101, Verdandi, Atena, Artemide e altre.\nLa Madre.\nRappresentante la fertilit\u00e0, l'equilibrio, il potere, la misericordia. Pu\u00f2 essere identificata con: Aa, Ambika, Cerere, Astarte, Lakshmi, Urd, e altre.\nLa Vecchia.\nRappresentante la saggezza, il riposo e la compassione pu\u00f2 essere identificata con: Hel, Maman Brigitte, Oya Yansa, Skuld, Sedna, K\u0101l\u012b, Ecate e altre.\nIconografia.\nIn \"La dea bianca\", Graves scrive:\nGraves identifica il triplice aspetto della Dea con le tre fasi della Luna.\nUn errore frequente nelle scritture neopagane \u00e8 la confusione della Luna nuova con la Luna crescente. Il termine \"Luna nuova\" si riferisce alla fase della Luna in cui essa \u00e8 totalmente oscurata e non pu\u00f2 essere confuso con la \"Luna crescente\", la fase in cui avviene il passaggio da Luna nuova a Luna piena.\nIl disegno della triplice dea \u00e8 anche usato come tatuaggio dalla Veggente quando intende rivelarsi. Questa figura, assimilabile per importanza al Papa cattolico, si tatua il simbolo sulla fronte quando ritiene che sia il momento di far sapere al mondo che \u00e8 in carica.\nDee del destino.\nUn altro archetipo inter-culturale \u00e8 quello delle tre dee del fato. Nella mitologia greca erano le Moire in quella nordica le Norne. La manifestazione della dea del fato in forme multiple \u00e8 anche attestata in un papiro dell'antico Egitto, in cui si descrive la nascita di un figlio come una grazia della Sette Hathor.\nNel folklore greco, \u00e8 ancora diffusa la pratica di preparare, la sesta notte dopo la nascita, un tavolo basso con cibo e bevande per invitare il destino ad entrare nella casa per benedire il neonato. Una cerimonia simile \u00e8 praticata in India, dove la dea che visita la casa \u00e8 \"Sashthi\" (\"la sesta\"). Persino nei racconti scandinavi ricorre la visita delle Norne in caso di nascite. Le raffigurazioni delle dee del fato sono spesso donne in vesti di sacerdotesse.\nLa concezione di una figura come quella dea triplice era molto diffusa in tutta Europa (vedi anche Dea Matrona), inoltre dopo l'eradicazione del paganesimo, rimase ben presente e radicata nel folklore europeo (basti ricordare la presenza di triplici Fate in numerose favole della tradizione, soprattutto in occasione della nascita di uno dei protagonisti) e trov\u00f2 un suo corrispettivo persino nella tradizione cristiana, con le fantomatiche Tre Marie, presenti al momento della nascita, morte e resurrezione di Cristo.\nL'enneade.\nUn'espansione del concetto di triade \u00e8 l'enneade, ovvero un gruppo di nove aspetti o nove dee, come ad esempio le nove Muse. Un'enneade pu\u00f2 essere anche costituita dall'unione di tre triadi, come le Moire, le Grazie e le Parche."}
{"id": "541724", "revid": "339392", "url": "https://it.wikipedia.org/wiki?curid=541724", "title": "Duomo di Venezia", "text": ""}
{"id": "541731", "revid": "36426", "url": "https://it.wikipedia.org/wiki?curid=541731", "title": "Tempio della Beata Vergine della Ghiara (Reggio Emilia)", "text": ""}
{"id": "541734", "revid": "36426", "url": "https://it.wikipedia.org/wiki?curid=541734", "title": "Duomo (Reggio Emilia)", "text": ""}
{"id": "541736", "revid": "36426", "url": "https://it.wikipedia.org/wiki?curid=541736", "title": "Oratorio del Cristo (Reggio Emilia)", "text": ""}
{"id": "541738", "revid": "36426", "url": "https://it.wikipedia.org/wiki?curid=541738", "title": "Duomo di Genova", "text": ""}
{"id": "541744", "revid": "2225", "url": "https://it.wikipedia.org/wiki?curid=541744", "title": "Eraserhead", "text": ""}
{"id": "541746", "revid": "36426", "url": "https://it.wikipedia.org/wiki?curid=541746", "title": "Chiesa San Biagio di Monza", "text": ""}
{"id": "541750", "revid": "36426", "url": "https://it.wikipedia.org/wiki?curid=541750", "title": "Chiesa San Giuseppe di Monza", "text": ""}
{"id": "541753", "revid": "11694", "url": "https://it.wikipedia.org/wiki?curid=541753", "title": "Polaris Australis", "text": ""}
{"id": "541759", "revid": "36426", "url": "https://it.wikipedia.org/wiki?curid=541759", "title": "Duomo di Aosta", "text": ""}
{"id": "541761", "revid": "36426", "url": "https://it.wikipedia.org/wiki?curid=541761", "title": "Duomo di Asti", "text": ""}
{"id": "541762", "revid": "697352", "url": "https://it.wikipedia.org/wiki?curid=541762", "title": "Eleonora d'Inghilterra", "text": ""}
{"id": "541764", "revid": "36426", "url": "https://it.wikipedia.org/wiki?curid=541764", "title": "Duomo di Susa", "text": ""}
{"id": "541766", "revid": "36426", "url": "https://it.wikipedia.org/wiki?curid=541766", "title": "Duomo di Bari", "text": ""}
{"id": "541768", "revid": "77358", "url": "https://it.wikipedia.org/wiki?curid=541768", "title": "Duomo di Taranto", "text": ""}
{"id": "541770", "revid": "38120", "url": "https://it.wikipedia.org/wiki?curid=541770", "title": "Legione dei supereroi", "text": ""}
{"id": "541771", "revid": "36426", "url": "https://it.wikipedia.org/wiki?curid=541771", "title": "Duomo di Palermo", "text": ""}
{"id": "541772", "revid": "36426", "url": "https://it.wikipedia.org/wiki?curid=541772", "title": "Chiesa della Martorana (Palermo)", "text": ""}
{"id": "541774", "revid": "196390", "url": "https://it.wikipedia.org/wiki?curid=541774", "title": "Pedro I del Brasile", "text": ""}
{"id": "541775", "revid": "38120", "url": "https://it.wikipedia.org/wiki?curid=541775", "title": "Legione dei Super-eroi", "text": ""}
{"id": "541776", "revid": "36426", "url": "https://it.wikipedia.org/wiki?curid=541776", "title": "Chiesa di San Giovanni degli Eremiti (Palermo)", "text": ""}
{"id": "541777", "revid": "38120", "url": "https://it.wikipedia.org/wiki?curid=541777", "title": "Legione dei super-eroi", "text": ""}
{"id": "541781", "revid": "38120", "url": "https://it.wikipedia.org/wiki?curid=541781", "title": "Legione dei super eroi", "text": ""}
{"id": "541785", "revid": "11694", "url": "https://it.wikipedia.org/wiki?curid=541785", "title": "Don Pedro de Alcantara", "text": ""}
{"id": "541786", "revid": "11694", "url": "https://it.wikipedia.org/wiki?curid=541786", "title": "Pedro II del Brasile", "text": ""}
{"id": "541788", "revid": "767487", "url": "https://it.wikipedia.org/wiki?curid=541788", "title": "Lista civetta", "text": "Una lista civetta era una lista creata ad arte da partiti e coalizioni per aggirare il meccanismo dello scorporo contemplato dalla vecchia legge elettorale del 1993, per la parte riguardante la Camera dei deputati.\nQuella legge elettorale, per tre quarti maggioritaria (con collegi uninominali di tipo anglosassone), e per il rimanente quarto proporzionale con sbarramento, prevedeva che un candidato nel collegio uninominale dovesse collegarsi ad una lista presente nella parte proporzionale, cui sottrarre (scorporare) la differenza di voti tra il primo candidato risultato vincente e il secondo.\nAd esempio se in un collegio elettorale il candidato vincente della coalizione A, collegato alla lista \"alfa\", ottiene 1000 voti in pi\u00f9 del suo diretto rivale della coalizione B, quei mille voti di differenza devono essere sottratti alla cifra nazionale della lista \"alfa\" nel computo per l'assegnazione dei seggi della quota proporzionale. Ne segue perci\u00f2 che lo scopo del meccanismo di scorporo va a vantaggio delle liste che hanno eletto pochi deputati nella quota maggioritaria o che non hanno presentato candidati collegati in quella quota. Si tratta di solito di liste di piccoli partiti.\nPer aggirare questo meccanismo, i grandi partiti e le coalizioni evitano di collegare i loro candidati nei collegi uninominali alle liste reali di partiti reali, a cui nel caso di vittoria nell'uninominale verrebbero sottratti dei voti, e li collegano a liste fittizie, liste civetta per l'appunto, cui non corrisponde alcuna entit\u00e0 politica reale e che non otterranno mai una cifra nazionale superiore al 4% dei voti, la soglia di sbarramento prevista per la quota proporzionale al di sotto della quale non si ottengono seggi. Il candidato della coalizione A quindi, evita di collegarsi con la lista \"alfa\" o \"beta\", rappresentative di partiti reali, e si collega alla lista civetta \"omega\", cui viene sottratto il discriminante di voti tra il primo candidato e il secondo, mantenendo quindi integra la rappresentanza proporzionale dei partiti.\nIl \"caso\" delle elezioni del 2001.\nLe liste civetta furono utilizzate nella tornata elettorale del 2001 sia dall'Ulivo (Paese Nuovo) che dalla Casa delle Libert\u00e0 (Abolizione Scorporo) e ci\u00f2 comport\u00f2 la perdita per Rifondazione Comunista - l'unico partito non coalizzato ad aver superato il quorum - di 7 seggi a vantaggio delle due coalizioni. Nel caso della CdL, tuttavia, l'abuso delle liste civetta imped\u00ec a Forza Italia di ottenere dei seggi in quanto la lista, avente diritto a 62 seggi, disponeva solo di 55 candidati (gli altri erano collegati, appunto, ad Abolizione Scorporo).\nPer garantire il \"plenum\" di 630 deputati della Camera, il 29 maggio 2001 l'Ufficio centrale nazionale della Corte di cassazione decise in base all'art. 84 del testo unico e all'art. 11 del dpr 14 del 1994 di assegnare 5 di questi 7 scranni \"vuoti\" a candidati di FI sconfitti nell'uninominale, uno ai DS (Katia Zanotti) e uno alla Margherita (Egidio Banti). Tuttavia, questa disposizione non teneva conto del fatto che dei 60 politici forzisti eletti 11 erano plurieletti, cio\u00e8 risultati vincenti in pi\u00f9 circoscrizioni (e tra essi vi erano anche Cesare Previti e Silvio Berlusconi), quindi avevano liberato altrettanti posti parlamentari non assegnabili, in quanto non vi erano pi\u00f9 esponenti collegati a Forza Italia.\nLa Camera cominci\u00f2 quindi i suoi lavori con soli 619 deputati, senza \"plenum\", con varie proposte su come asseggiare questi 11 scranni. L'Ulivo propose di dividerli tra gli altri partiti che avevano superato il quorum del 4%, in questa maniera: 4 ai DS, 3 alla Margherita, 2 ad Alleanza Nazionale e 2 al PRC; tuttavia la giunta per elezioni si espresse al riguardo in maniera negativa. Il centrodestra propose di assegnare i seggi ad esponenti della Casa delle Libert\u00e0 (Claudio Scajola si limit\u00f2 a citare la sola Forza Italia) ma anche questa ipotesi cadde nel vuoto, perch\u00e9 l'impossibilit\u00e0 di effettuare questo ripescaggio discendeva direttamente dalla decisione di presentare le liste civetta e di collegarvi i propri candidati.\nIl giurista Carlo Fusaro e l'esponente di AN Mirko Tremaglia proposero di assegnare questi seggi alla Circoscrizione Estero, introdotta con legge costituzione n. 1 del 2001 ma non ancora entrata in vigore (lo avrebbe fatto alle successive consultazioni del 2006); tuttavia questa soluzione si basava su criteri pratici e non giuridici, senza aver nessun tipo di appiglio n\u00e9 nella dottrina n\u00e9 nella prassi, e pertanto venne scartata. Il costituzionalista Michele Ainis propose di suddividere questi seggi alle liste che avevano preso meno del 4% dei voti (in particolare la Lega Nord e l'Italia dei Valori, assestatesi al 3,9%) ma tale ipotesi violava la legge elettorale e rischiava di andare contro la volont\u00e0 popolare; pertanto, essa non venne presa in considerazione.\nIn ultimo, il 15 luglio 2002 Montecitorio approv\u00f2 un ordine del giorno presentato da Filippo Mancuso secondo cui \"non sussistono le condizioni per assegnare i seggi corrispondenti ai deputati plurieletti della lista Forza Italia non attribuiti per insufficienza di candidature della medesima lista in tutte le circoscrizioni\". Tuttavia la questione rimaneva irrisolta per il futuro: cosa fare se il caso si fosse ripresentato? Il Parlamento rispose con la legge 4 aprile 2005 n. 47, secondo la quale i seggi conquistati da un partito ma non assegnabili ad esso sarebbero andati a candidati non proclamati nei collegi uninominali appartenenti al gruppo politico organizzato di cui faceva parte la lista. Tale disposizione venne ovviamente abrogata pochi mesi dopo, quando il legislatore abrog\u00f2 il Mattarellum e introdusse il Porcellum."}
{"id": "541793", "revid": "262045", "url": "https://it.wikipedia.org/wiki?curid=541793", "title": "SKY Sport", "text": ""}
{"id": "541797", "revid": "1094968", "url": "https://it.wikipedia.org/wiki?curid=541797", "title": "Mondeval", "text": "Mondev\u00e0l (IPA: , ) \u00e8 una vallata alpina compresa nel gruppo dolomitico Croda da Lago - Cern\u00e8ra. Si sviluppa in due contesti, entrambi in territorio delle Regole di San Vito di Cadore e quasi interamente compresi nel medesimo Comune (una piccola parte rimane in Comune di Selva di Cadore) in provincia di Belluno. \nGeografia.\nMondev\u00e0l de Sora \u00e8 un ampio pianoro ondulato, situato all'incirca tra i 2150 e i 2350 m di altitudine, racchiuso tra le potenti bastionate dei Lastoi de Formin, il monte Corvo Alto, il Becco di Mezzod\u00ec e il Col Duro. Mondev\u00e0l de Sote (o de Sota, in parlata selvana) \u00e8 la vallata che scaturisce dal primo altopiano e seguendo il corso del Rio Cord\u00f3n scende verso la Val Fiorentina fino alla quota di 1750 m circa, circoscritta dalle pendici del Piz del Corvo (Spiz a Corf) e del Col del Termen.\nSi tratta di un luogo notevole dal punto di vista paesaggistico e naturalistico ed \u00e8 frequentata meta turistica in tutte le stagioni, specie naturalmente in quella estiva lungo l'asse dell'Alta via n. 1. Ancor oggi, tuttavia, permangono le tradizionali attivit\u00e0 ed \u00e8 sfruttato come alpeggio per la pastorizia (principalmente ovini).\nL'Uomo di Mondeval.\nL'importanza di Mondeval \u00e8 legata ad un sito archeologico preistorico. Si tratta di una scoperta eccezionale: \u00e8 la sepoltura di un cacciatore di epoca mesolitica, perfettamente conservato col suo corredo funerario.\nIl sito archeologico fu rinvenuto nel 1985, sotto un masso erratico di dolomia, da Vittorino Cazzetta da Pescul di Selva di Cadore, un appassionato della sua terra sia dal punto di vista geologico che storico. Cazzetta aveva notato alcuni reperti, in particolare manufatti litici e resti di pasto, nel terriccio accumulato da una marmotta impegnata nello scavo della propria tana. Gli scavi sono avvenuti sotto la direzione del prof. Antonio Guerreschi, docente di Paletnologia dell'Universit\u00e0 di Ferrara, interessato a condurre delle indagini approfondite su quel sito; dal 1986 al 2000, il docente ha portato a termine quindici campagne di scavo e con l'aiuto di studiosi e di studenti ha trovato importantissime testimonianze sulla frequentazione umana risalenti ad oltre 80 secoli fa.\nIl ritrovamento pi\u00f9 rilevante del sito di Mondeval \u00e8 stato la sepoltura del cacciatore preistorico che costituisce per diversi motivi una scoperta importantissima, essendo, ad oggi, l'unica sepoltura mesolitica situata ad alta quota (2.150 m circa). Inoltre, \u00e8 da ricordare la straordinaria conservazione del corredo funerario collocato attorno allo scheletro, con reperti organici (in particolare resti di pasto e resine con propoli) che hanno ampliato notevolmente le conoscenze paleontologiche.\nOggi lo scheletro del cacciatore del mesolitico \u00e8 conservato nel nuovo museo di Selva di Cadore, mentre a San Vito di Cadore si pu\u00f2 ammirare un calco identico all'originale, messo a disposizione dal prof. Guerreschi per la mostra sulle testimonianze lasciate dall'archeologia in territorio sanvitese.\nLa \"lasta\" de Mondeval.\nSempre in territorio sanvitese, vicino al lago delle Baste (\"de la Bastes\" in cadorino), nel 1999 fu ritrovata una lasta d'arenaria con un'iscrizione venetica, la parte superstite della quale \u00e8 stata interpretata come la parte finale di un antroponimo. Nell'impossibilit\u00e0 di definirne il contesto, si ipotizza che si tratti di un'iscrizione di tipo funerario ma pi\u00f9 verosimilmente un'iscrizione di carattere confinario."}
{"id": "541801", "revid": "36426", "url": "https://it.wikipedia.org/wiki?curid=541801", "title": "Piazza Massimo d'Azeglio", "text": ""}
{"id": "541805", "revid": "36426", "url": "https://it.wikipedia.org/wiki?curid=541805", "title": "Piazza D'Azeglio", "text": ""}
{"id": "541806", "revid": "78273", "url": "https://it.wikipedia.org/wiki?curid=541806", "title": "Il Cavallo di Leonardo (Milano)", "text": ""}
{"id": "541809", "revid": "339392", "url": "https://it.wikipedia.org/wiki?curid=541809", "title": "Napoleone del Canova (Milano)", "text": ""}
{"id": "541817", "revid": "124123", "url": "https://it.wikipedia.org/wiki?curid=541817", "title": "Leonard Woolf", "text": "Biografia.\nWoolf nacque a Londra da famiglia ebrea. Fu il terzo di dieci figli del consigliere della regina e \"barrister\" (avvocato e magistrato di alto livello, nel sistema giuridico basato sul \"common law\") Solomon Rees Sidney Woolf e Marie de Jongh.\nDopo la morte del padre nel 1892, Woolf fu mandato alla Arlington House School vicino a Brighton, nel Sussex. Dal 1894 al 1899 frequent\u00f2 la St. Paul's School e nel 1899 vinse una borsa di studio al Trinity College di Cambridge, dove fu eletto tra gli \"Apostoli di Cambridge\". Nel 1902, dopo aver conseguito il titolo, rimase per un altro anno a studiare per gli esami del servizio civile.\nNell'ottobre del 1904, Woolf si trasfer\u00ec a Ceylon (Sri Lanka) per diventare cadetto nel servizio civile di Ceylon, a Jaffna e in seguito a Kandy; nell'agosto del 1908 fu nominato assistente del governo nella provincia meridionale, dove amministr\u00f2 il distretto di Hambantota. Tornato in Inghilterra a maggio del 1911 per un anno di ferie, invece, si dimise all'inizio del 1912 e lo stesso anno spos\u00f2 Virginia Stephen.\nNel 1913 pubblic\u00f2 il suo primo racconto \"The Village and the Jungle\", basato sul suo periodo trascorso in Sri Lanka e nel 1914 \"Wise Virgins\"; continu\u00f2 in seguito a scrivere e pubblicare libri con cadenza pi\u00f9 o meno biennale.\nCon l'introduzione della coscrizione nel 1916, durante la Prima guerra mondiale, Woolf fu respinto dal servizio militare per motivi medici, e si dedic\u00f2 alla politica e alla sociologia. Si un\u00ec al Partito laburista e alla Fabian Society e divenne regolarmente un contributore per la rivista politico-culturale \"New Statesman\". Nel 1916 scrisse al governo internazionale proponendo l'istituzione di un'agenzia internazionale per il rispetto della pace nel mondo.\nNel frattempo la salute mentale della moglie peggior\u00f2 e Woolf dedic\u00f2 molto del suo tempo a prendersi cura di lei (lui stesso soffriva di depressione).\nNel 1917 i Woolf acquistarono una piccola macchina da stampa a mano e con essa fondarono la \"Hogarth Press\". Il loro progetto iniziale era un opuscolo rilegato da loro stessi, ma nel giro di dieci anni la stamperia divenne una casa editrice su vasta scala, pubblicando i romanzi di Virginia, i trattati di Leonard e, tra le altre opere, la prima edizione di \"The Waste Land\" di Thomas Stearns Eliot; in seguito pubblicher\u00e0 anche i lavori di autori famosi come Sigmund Freud e James Joyce. Woolf continu\u00f2 come direttore principale della casa editrice fino alla morte.\nNel 1919 Woolf divenne direttore dell\"'International Review\" e cur\u00f2 la sezione internazionale della rivista \"Contemporary\" dal 1920 al 1922. Direttore della sezione letteraria di \"The Nation\" (1923-39), fondatore con la moglie e editore di \"The Political Quarterly\" (dal 1931 fino al 1959), fu per un certo periodo anche Segretario delle commissioni consultive del Partito laburista sulle questioni internazionali e coloniali.\nVirginia Woolf si suicid\u00f2, il 28 marzo 1941, lasciando per il marito una breve ma intensa lettera di addio. Poco dopo Leonard si innamor\u00f2 di un'artista sposata, Trekkie Parsons, con la quale avr\u00e0 una relazione poco convenzionale e duratura (Trekkie passava spesso la settimana con Leonard e il fine settimana con suo marito. And\u00f2 in vacanza e assistette entrambi, separatamente. Scrisse molte lettere a Leonard quando erano divisi, pubblicate nel 1974 con il titolo \"Love Letters: Leonard Woolf e Trekkie Ritchie Parsons\").\nNel 1960 Woolf rivisit\u00f2 lo Sri Lanka, sorprendendosi per il calore dell'accoglienza ricevuta e di essere ancora ricordato. Nel 1964 Woolf accett\u00f2 un dottorato onorario dall'allora nuova Universit\u00e0 del Sussex e nel 1965 fu eletto membro della \"Royal Society of Literature\".\nWoolf pubblic\u00f2 anche alcune opere autobiografiche: \"Sowing\" (1960), \"Growing\" (1961), \"Beginning Again\" (1964), \"Downhill all the Way\" (1966) e \"The Journey not the arrival matters\" (1969), dove descrive il suicidio della moglie e la loro vita insieme; morir\u00e0 lo stesso anno della pubblicazione del libro."}
{"id": "541821", "revid": "339392", "url": "https://it.wikipedia.org/wiki?curid=541821", "title": "Ordine di Rodi", "text": ""}
{"id": "541826", "revid": "36426", "url": "https://it.wikipedia.org/wiki?curid=541826", "title": "Spedale di San Niccol\u00f2", "text": ""}
{"id": "541827", "revid": "1442080", "url": "https://it.wikipedia.org/wiki?curid=541827", "title": "Billy Gunn", "text": "Durante la sua carriera ha lottato nella World Wrestling Federation/Entertainment (dove ha anche ricoperto il ruolo di allenatore per gli atlteti di \"NXT\"), nella Total Nonstop Action Wrestling, nella New Japan Pro-Wrestling e nel circuito indipendente.\nGunn vinse per dieci volte il WWF/E Tag Team Championship con tre diversi partner (cinque con Road Dogg, con cui form\u00f2 i New Age Outlaws), tre con Bart Gunn, col quale form\u00f2 gli Smoking Gunns e due con Chuck Palumbo nel tag team Billy and Chuck). Vinse una volta il WWF Intercontinental Championship e due volte il WWF Hardcore Championship) e fu inoltre il vincitore dell'edizione 1999 del King of the Ring e nel 2019, fu inserito nella WWE Hall of Fame, come membro della D-Generation X.\nCarriera.\nCircuito indipendente (1985\u20131993).\nDopo un periodo come bull raider nella Professional Rodeo Cowboys Association, lasci\u00f2 la professione per intraprendere la carriera di wrestler. Allenato da Jerry Gray, lott\u00f2 nel circuito indipendente per otto anni, prima di firmare un contratto con la World Wrestling Federation nel 1993.\nWorld Wrestling Federation/Entertainment (1993\u20132004).\nThe Smoking Gunns (1993\u20131996).\nDebutt\u00f2 nella World Wrestling Federation nel 1993 sotto il ring name Billy Gunn. Insieme a Bart Gunn, suo fratello (Kayfabe), form\u00f2 un tag team conosciuto come The Smoking Gunns. Nella puntata di \"Raw\" del 23 gennaio 1995, i due vinsero i loro primi Tag Team Championship sconfiggendo Bob Holly e 1-2-3 Kid. Mantennero i titoli fino a \"WrestleMania XI\", dove furono sconfitti dal team formato da Owen Hart e Yokozuna. Vinsero nuovamente i titoli di coppia nel settembre 1995. Riconquistarono i titoli il 25 settembre a \"Raw\" contro Hart e Yokozuna. Il 15 febbraio 1996, i Gunns dovettero dichiarare vacanti i titoli poich\u00e9 Billy ebbe bisogno di un intervento chirurgico al collo e al suo ritorno, avvenuto il 26 maggio 1996 a ' conquistarono per la terza volta i titoli di coppia, battendo i Godwinns. Dopo il match, la manager dei Godwinns, Sunny, trad\u00ec i suoi assistiti per schierarsi dalla parte dei Gunns. Il 22 settembre a ', persero i titoli contro Owen Hart e The British Bulldog. Dopo il match, Sunny li abbandon\u00f2, dicendo che voleva essere manager di soli campioni. Qualche settimana dopo la perdita dei titoli Billy ruppe l'alleanza con Bart e lo attacc\u00f2, effettuando un turn heel.\nThe New Age Outlaws e D-Generation X (1997\u20131998).\nDopo una breve faida con suo fratello Bart, adott\u00f2 una nuova gimmick, esord\u00ec con il ring name Rockabilly e divenne il protetto di Honky Tonk Man. Durante questo periodo, ebbe una breve faida con \"Road Dogg\" Jesse James. A \"Shotgun Saturday Night\", James si rese conto che con le loro carriere non potessero andare da nessuna parte e sugger\u00ec di diventare un tag team. Gunn accett\u00f2 e ruppe la chitarra in testa a Honky Tonk Man solidificando la loro alleanza.\nJames e Rockabilly furono rinominati rispettivamente come \"Road Dogg\" Jesse James e \"Badd Ass\" Billy Gunn e formarono i New Age Outlaws. Questo team racchiuse in s\u00e9 lo spirito dell'Attitude Era: aggressivi, volgari, egoisti e rumorosi. In poco tempo raggiunsero il top nella divisione tag team e vinsero i Tag Team Championship battendo la Legion of Doom il 24 novembre 1997. Nel rematch, svoltosi a \"\" i due Outlaw mantennero i titoli.\nGli Outlaws iniziarono lentamente ad allearsi con la D-Generation X, impressionati per il loro atteggiamento. Alla \"Royal Rumble 1998\", intervennero nel Casket match tra Shawn Michaels e The Undertaker, favorendo la vittoria del primo. A ', gli Outlaws, Triple H e Savio Vega (che sostitu\u00ec l'infortunato Shawn Michaels) furono sconfitti da Chainsaw Charlie, Cactus Jack, Owen Hart e Stone Cold Steve Austin. Il 2 febbraio a \"Raw\", i New Age Outlaws chiusero Chainsaw Charlie e Cactus Jack in un cassonetto per i rifiuti. Questo port\u00f2 al Dumpster match di \"WrestleMania XIV\", dove persero i titoli. Nel rematch, la notte seguente a \"Raw\", li riconquistarono in uno Steel Cage match, grazie all'interferenza di Triple H, Chyna e X-Pac. Dopo il match, divennero ufficialmente membri della D-Generation X. La DX inizi\u00f2 una faida con Owen Hart e la Nation of Domination di The Rock e a ', Gunn, Road Dogg e Triple H vennero sconfitti da Owen Hart, Kama Mustafa e D'Lo Brown in un Six-man tag team match. Difesero nuovamente con successo i Tag Team Championship contro i New Midnight Express (Bombastic Bob e Bodacious Bart) a \"King of the Ring\". Iniziarono una faida con Kane e Mankind e il 13 luglio a \"Raw\", furono sconfitti in un match titolato. A \"SummerSlam\" il tag team match previsto inizialmente, si trasform\u00f2 in un handicap match tra Mankind e i New Age Outlaws, visto che Kane non si present\u00f2 e gli Outlaws conquistarono i titoli per la terza volta. Nel mese di dicembre, vennero sconfitti dai membri della Corporation, Ken Shamrock e Big Boss Man perdendo le cinture.\nIn seguito iniziarono a concentrarsi pi\u00f9 in competizioni singole. Gunn prese di mira l'Intercontinental Championship, ma alla \"Royal Rumble 1999\", fall\u00ec l'assalto al titolo venendo sconfitto per squalifica da Ken Shamrock. A \"\", fu l'arbitro speciale per il match valido per l'Intercontinental Championship tra Val Venis e il campione Ken Shamrock, dove Gunn fece un conteggio veloce e dichiar\u00f2 Venis nuovo campione prima di attaccare entrambi.\nIl 15 marzo, vinse l'Hardcore Championship battendo Hardcore Holly, ma lo perse nel rematch dodici giorni dopo a \"WrestleMania XV\" in un Triple Threat match che coinvolse anche Holly e Al Snow. A \"\", i New Age Outlaws sconfissero Jeff Jarrett e Owen Hart. Dopo \"Backlash\", lasci\u00f2 la D-X, ma rimase alleato con Triple H e Chyna.\nSubito dopo essersene andato dalla DX, Gunn modific\u00f2 la sua gimmick adottando il soprannome di \"Mr. Ass\". Mentre Road Dogg mantenne la musica d'entrata dei New Age Outlaws, Gunn adott\u00f2 una nuova theme song \"Ass Man\" come parte della sua gimmick.\nKing of the Ring e regni titolati (1999\u20132001).\nA \"King of the Ring 1999\", vinse l'omonimo torneo, battendo Ken Shamrock, Kane e il suo ex alleato X-Pac in finale. Insieme a Triple H e Chyna inizi\u00f2 una faida con X-Pac e Road Dogg per l'utilizzo del nome D-Generation X. La faida culmin\u00f2 a \"Fully Loaded\", quando X-Pac e Road Dogg sconfissero Gunn e Chyna.\nDopo una breve faida con The Rock, culminata a \"SummerSlam\", dove perse un \"Kiss My Ass match\", i New Age Outlaws si riunirono e vinsero per la quarta volta i WWF Tag Team Championship sconfiggendo The Rock e Mankind nella puntata di \"SmackDown\" del 21 settembre 1999. Dopo aver sconfitto team come Edge e Christian, The Holly Cousins e gli Acolytes, si riunirono con X-Pac e Triple H riformando la DX. Il gruppo ebbe faide con Steve Austin, The Rock, Kane, Mankind, Shane McMahon e Vince McMahon. Nella puntata di \"Raw\" dell'8 novembre vinsero per la quinta volta i titoli di coppia battendo Mankind e Al Snow.\nAlla \"Royal Rumble 2000\", difesero i titoli contro gli Acolytes dopo un'interferenza di X-Pac. Iniziarono poi una faida con i Dudley Boyz, che culmin\u00f2 a \"No Way Out\", con la vittoria dei Dudley, che vinsero faida e titoli. Nel corso del match, Gunn sub\u00ec un infortunio alla cuffia dei rotatori e per giustificare la sua assenza, fu ideata la sua espulsione della D-X \"aver perso il suo stile\".\nTorn\u00f2 nel mese di ottobre alleandosi con Chyna nella sua faida con i Right to Censor, il quale vollero \"censurare\" la gimmick del Mr. Ass. A \"No Mercy\", i due membri dei Right to Censor, Steven Richards e Val Venis sconfissero Chyna e Gunn. A causa della stipulazione, Gunn non pot\u00e9 pi\u00f9 usare la gimmick di Mr. Ass, cos\u00ec si fece chiamare Billy G. per alcune settimane prima di rinominarsi \"The One\" Billy Gunn. Inizi\u00f2 poi una faida con Eddie Guerrero e i Radicalz. Alle \"Survivor Series\", fece coppia con Road Dogg, Chyna e K-Kwik perdendo contro i Radicalz. Nella puntata di \"SmackDown\" del 21 novembre, vinse il WWF Intercontinental Championship battendo Guerrero. Tuttavia il suo regno dur\u00f2 poco, in quanto lo perse due settimane pi\u00f9 tardi contro Chris Benoit ad \"Armageddon\", con cui ebbe una breve faida, vinta dal canadese.\nA \"Royal Rumble 2001\", lott\u00f2 nel royal rumble match entr\u00f2 con il numero 28, rimase uno degli ultimi quattro, ma fu eliminato dal vincitore Stone Cold Steve Austin. A \"No Way Out\" interfer\u00ec nel match valido per l'Hardcore Championship, e riusc\u00ec a vincere il titolo grazie alla regole 24/7 schienando Raven. Tuttavia Raven lo schien\u00f2 pochi minuti dopo riprendendosi il titolo. Continu\u00f2 a lottare per l'Hardcore Championship fino al mese di giugno, quando effettu\u00f2 un turn heel ed inizi\u00f2 una breve faida con il neo vincitore del \"King of the Ring\", Edge. Dopo la faida, Gunn turn\u00f2 face per poco tempo e diede vita a un team di breve durata con Big Show, chiamato \"The Show Gunns\".\nBilly e Chuck (2001\u20132002).\nIn una puntata di \"Sunday Night Heat\" dello stesso anno, fu sconfitto da Chuck Palumbo, che poco prima aveva abbandonato l'Alliance per unirsi alla WWF. Poco dopo i due iniziarono ad avvicinarsi e il tutto sfoci\u00f2 in una storyline omosessuale e ingaggiarono Rico come stilista personale. Vinsero i WWF/E Tag Team Championship in due occasioni e si scontrarono principalmente con gli APA e gli Hardy Boyz.\nNel settembre 2002, Chuck propose a Billy di sposarlo e celebrarono la cerimonia durante la puntata di \"SmackDown!\" del 12 settembre 2002. Durante la cerimonia i due rivelarono che la cerimonia era solo una trovata pubblicitaria che era andata troppo oltre, e ammisero dei essere eterosessuali. Eric Bischoff, travestito da prete che officiava il matrimonio, e i 3-Minute Warning (Rosey e Jamal) attaccarono il General Manager di \"SmackDown\" Stephanie McMahon, presente alla cerimonia. In seguito a questo incidente, Rico pass\u00f2 nel roster di \"Raw\" e assist\u00ec i 3-Minute Warning. Billy e Chuck effettuarono un turn face e fu eliminato ogni riferimento omosessuale.\nNel 2002 la rivista Pro Wrestling Illustrated li nomin\u00f2 come miglior tag team dell'anno.\nL'ultimo match di Billy e Chuck come tag team, avvenne nella puntata di \"SmackDown!\" del 3 ottobre 2002, nel primo round di un torneo per il WWE Tag Team Championship appena creato, dove persero contro Ron Simmons e Reverend D-Von. Nel corso del match, Billy si infortun\u00f2 ad una spalla e rimase fermo diversi mesi. Il tag team si separ\u00f2 silenziosamente, Chuck combatt\u00e9 in singolo per qualche tempo, prima di unirsi ai Full Blooded Italians e Billy torn\u00f2 con il personaggio di \"Mr. Ass\".\nCompetizione singola e licenziamento (2003\u20132004).\nTorn\u00f2 nell'estate del 2003, come \"Mr. Ass\", accompagnato da Torrie Wilson sconfisse A-Train e poco dopo inizi\u00f2 una faida con Jamie Noble, che port\u00f2 ad un match a \"Vengeance\", che in caso di vittoria di Noble, avrebbe passato una notte con Torrie Wilson. Successivamente, fu costretto ad un nuovo stop, a causa un infortunio ad una spalla. Torn\u00f2 in azione alla \"Royal Rumble 2004\", dove entr\u00f2 con il numero 27, ma fu eliminato da Goldberg. In seguito, lott\u00f2 principalmente a \"Velocity\", in singolo e occasionalmente in coppia con Hardcore Holly. A \"Judgement Day\", Gunn e Holly sfidarono Charlie Haas e Rico per il WWE Tag Team Championship senza successo. A \"The Great American Bash\", fu sconfitto da Kenzo Suzuki.\nIl 1\u00ba novembre 2004, fu licenziato e nel giugno 2005, rilasci\u00f2 un'intervista in cui critic\u00f2 fortemente la dirigenza WWE e il collega Triple H.\nTotal Nonstop Action Wrestling (2005\u20132009).\nPlanet Jarrett (2005).\nIl 13 febbraio 2005 debutt\u00f2 nella Total Nonstop Action Wrestling al pay-per-view \"Against All Odds\" dove aiut\u00f2 Jeff Jarrett a conservare l'NWA World Heavyweight Championship contro Kevin Nash. Non potendo usare il nome \"Billy Gunn\", registrato dalla WWE, si present\u00f2 con una maglietta riportante la scritta \"\"N.I.N. - No Introductions Needed, You Already Know My Name\" (\"non c'\u00e8 bisogno di introduzioni, sapete gi\u00e0 il mio nome\")\" e si fece chiamare prima \"New Age Outlaw\" e poi a causa di un reclamo della WWE, che possedeva il nome, lo cambi\u00f2 in \"The Outlaw\". Insieme a Jeff Jarrett e Monty Brown, form\u00f2 la stable Planet Jarrett.\nThe James Gang/Voodoo Kin Mafia (2005\u20132008).\nTent\u00f2 di riformare la coppia storica con B.G. James (l'ex Road Dogg), che rifiut\u00f2. Per tentare di convincerlo cambi\u00f2 nome in \"Kip James\" e si fece annunciare da \"Marietta, Georgia\", provenienza di BG James.\nQuesto fece infuriare Ron Killing e Konnan, membri della 3Live Kru, stable a cui apparteneva anche B.G. James. Successivamente ci fu serie di match di coppia, fra Killings e Konnan contro Kip e Monty Brown. B.G. James fu indeciso sul da farsi, fino a quando durante \"Sacrifice\" il 14 agosto, fece da arbitro speciale nell'ennesimo match fra le due coppie e aiut\u00f2 i 3Live Kru a vincere. Brown cominci\u00f2 a mostrare insofferenza a causa delle numerose sconfitte e poco dopo si sciolsero.\nKip ricominci\u00f2 la sua opera di riconciliazione con B.G. James aiutandolo diverse volte durante la sua faida contro il Team Canada. Aiut\u00f2 di aiutare anche gli altri membri della 3Live Kru. Il 26 novembre 2005 B.G. James chiese ai suoi compagni della 3Live Kru di far entrare Kip nel gruppo e cambiarono il nome in \"4Live Kru\". Il gruppo si sciolse per\u00f2 poco dopo. Konnan si alle\u00f2 con Homicide e Apolo mentre Killings inizi\u00f2 a lottare da singolo. B.G. e Kip James tornarono a lottare in coppia, facendosi chiamare The James Gang e successivamente Voodoo Kin Mafia.\nNella puntata di \"iMPACT\" del 21 febbraio 2008 il tag team smise di esistere, in seguito al turn heel di Kip su B.G. James, che colp\u00ec BG e il padre Bob con una stampella.\nThe Beautiful People e abbandono (2008\u20132009).\nIl 13 aprile 2008 a \"Lockdown\", perse uno steel cage match contro l'ex partner B.G. James. Nel post match alz\u00f2 la mano di B.G., ma poco dopo lo stese e lo schern\u00ec facendo il classico gesto della D-X. Kip si autonomin\u00f2 \"The Megastar\", un personaggio arrogante simile a \"The One\" interpretato in WWF. Il al 24 aprile fu attaccato nel backstage da Matt Morgan senza motivo. La settimana successiva, si vendic\u00f2, attaccando Morgan nell'ufficio di Jim Cornette. L'8 maggio, Cornette ha costrinse Morgan a combattere in coppia con Kip nel torneo Deuces Wild a \"Sacrifice\", ma non riuscirono a vincere. Dopo il torneo, si prese una pausa e torn\u00f2 il 5 giugno a \"Impact\", dove, al fianco di Lance Hoyt e James Storm persero contro Matt Morgan e i LAX.\nNell'episodio del 14 agosto di \"Impact!\", si un\u00ec alle The Beautiful People come consulente d'immagine, utilizzando il ring attire di \"Mr. Ass\" e fu soprannominato Cute Kip. A \"Bound for Glory IV\", Kip, Angelina Love e Velvet Sky persero contro Rhino, ODB e Rhaka Khan in un Bimbo Brawl con Traci Brooks arbitro speciale. A \"Final Resolution\" partecip\u00f2 al Feast or Fired match, ma non riusc\u00ec a vincere. A \"Genesis\", sostitu\u00ec l'infortunato Kevin Nash come membro dei Main Event Mafia.\nA partire dal 19 marzo 2009, inizi\u00f2 a lavorare come road agent. Torn\u00f2 a lottare il 28 maggio, dove perse contro Awesome Kong. Dopo aver fatto da \"tuttofare\" per il commissioner Mick Foley, lott\u00f2 diversi match a \"Xplosion\". Lott\u00f2 il suo ultimo match in TNA il 3 dicembre a \"Xplosion\", dove perse contro Kiyoshi.\nIl 29 dicembre 2009 profilo di Sopp fu rimosso dal sito della TNA, confermando il suo addio alla federazione.\nCircuito indipendente (2009\u20132012).\nDopo aver lasciato la TNA, si riun\u00ec con B.G. James e tornarono ad usare i nomi Billy Gunn e Road Dogg. Nel 2010 apparvero nella TWA Powerhouse e il 25 luglio sconfissero i Canadian Extreme e conquistarono i TWA Tag Team Championship. Persero i titolo contro i Canadian Extreme il 5 giugno 2011.\nIl 30 luglio 2011, con il ring name Kip Gunn, debutt\u00f2 nella Lucha Libre USA come membro della stable The Right. Nella stessa sera, lott\u00f2 il suo primo match, dove perse contro Marco Corleone. Il 26 giugno 2012, vinse l'American Pro Wrestling Alliance American Championship. L'8 e il 9 settembre 2012 lott\u00f2 in un torneo della Bad Boys of Wrestling Federation, dove elimin\u00f2 Rhino in semifinale e Scott Steiner in finale, vincendo il BBWF Aruba Championship.\nRitorno in WWE (2012\u20132015).\nIl 23 luglio, torn\u00f2 in WWE dopo quasi otto anni, dove si riun\u00ec con Road Dogg, X-Pac, Shawn Michaels e Triple H riformando la D-Generation X per una sola notte il millesimo episodio di \"Raw\". Nel dicembre 2012, fu assunto come allenatore degli atleti di \"NXT\" Il 4 marzo 2013, i New Age Outlaws tornarono a \"Raw Old School\", dove sconfissero Primo e Epico. L'11 marzo 2013, accettarono una sfida del Team Rhodes Scholars, ma il match fu interrotto da Brock Lesnar, che attacc\u00f2 entrambi gli \"Outlaws\" con la \"F-5\" come parte della sua faida in corso con Triple H.\nI New Age Outlaws, tornarono a \"Raw Old School\" del 6 gennaio 2014, dove aiutarono CM Punk ad attaccare lo Shield, ospiti del \"Piper's Pit\" di Roddy Piper e nella successiva puntanta di \"SmackDown\", insieme a CM Punk persero un 6-men tag match contro lo Shield. Nel rematch del 13 gennaio a \"Raw\", Gunn e Road Dogg, abbandonarono Punk da solo sul ring, e perse l'incontro. Il 26 gennaio, durante il Kick-off di \"Royal Rumble\" i NAO, vinsero i WWE Tag Team Championship, battendo Cody Rhodes e Goldust. Nel rematch della notte successiva a \"Raw\" mantennero i titoli per squalifica quando Brock Lesnar attacc\u00f2 i fratelli Rhodes. La settimana successiva a \"Raw\" mantennero i titoli ancora contro Rhodes e Goldust in uno steel cage match. Persero i titoli il 3 marzo, contro gli Usos. A \"WrestleMania XXX\", insieme a Kane, persero un 6-men tag team match contro lo Shield\nIl gennaio 2015, attaccarono gli Ascension insieme al New World Order e gli APA. Alla \"Royal Rumble\", persero proprio contro gli Ascension. A \"WrestleMania 31\", insieme a Road Dogg, X-Pac e Shawn Michaels, aiutarono Triple H nel suo contro Sting. A maggio, fu uno degli allenatori insieme a Booker T e Lita della sesta stagione di \"Tough Enough\".\nIl 13 novembre 2015, fu licenziato dopo aver fallito un test anti doping. Risult\u00f2 positivo a livelli elevati di testosterone ad un evento di powerlifting del 25 luglio 2015 e fu sospeso dal powerlifting per quattro anni.\nCircuito indipendente (2015\u20132016).\nTorn\u00f2 nel circuito indipendente il 26 dicembre 2015, all'evento \"NWA Circle City Wrestling\", organizzato dalla National Wrestling Alliance, dove insieme a Kevin Thorn vinse contro Brian Klass e Rob Street. Un mese dopo, a \"MCW Seasons Beatings 2015\", sconfisse Ken Dixon e conquist\u00f2 l'MCW Rage Television Championship. Il 5 febbraio 2016, partecip\u00f2 al PCW Road to Glory tournament, dove elimin\u00f2 Joey Hayes, ma il giorno seguente, fu eliminato nei quarti di finale da T-Bone. Nella stessa sera, combatt\u00e9 al fianco di Mr. Anderson e Tajiri in un 6-men tag team match vinto contro Dave Raynes, Joey Hayes e Martin Kirby. Il 7 febbraio perse contro Steve Griffiths in un match valido per il PWP Heavyweight Championship. Il 19 marzo a \"MCW Spring Fever Tour 2016 - Tag 1\" perse l'MCW Rage Television Championship contro Ken Dixon. Il 12 giugno 2016, vinse il Smashmouth Pro Wrestling Championship contro KC Huber ma lo perse la stessa sera contro l'ex campione. Il 25 giugno 2016, combatt\u00e9 ancora al fianco di Mr. Anderson nel tag team match perso contro gli UK Hooligans a \"PCW Tribute to the Troops\". Il 2 luglio 2016, a \"PCW Top Gunn\", batt\u00e9 il suo ex collega in WWE, Hardcore Holly\nIl 4 settembre 2016, debutt\u00f2 nella Chikara, all'evento \"CHIKARA King Of Trios 2016 - Tag 3\" dove, insieme a X-Pac lott\u00f2 in un gauntlet match. I due membri della D-X entrarono per ultimi e batterono i Bloc Party.\nLott\u00f2 il suo ultimo match indipendente il 22 ottobre 2016 a \"4FW Kingdom Rising 2016 - Tag 1\", evento della 4 Front Wrestling, dove vinse contro JD Knight.\nNew Japan Pro-Wrestling (2016\u20132017).\nIl 5 novembre 2016, all'evento \"Power Struggle\" della New Japan Pro-Wrestling, Yoshitatsu annunci\u00f2 Gunn come l'ultimo membro della sua stable, l'Hunter Club e come suo partner per l'imminente World Tag League del 2016. Terminarono il torneo con un record di tre vittorie e quattro sconfitte, non riuscendo ad avanzare dal loro girone. Torn\u00f2 in NJPW il 4 gennaio 2017, prendendo parte alla New Japan Rumble, svoltasi nel pre-show di \"Wrestle Kingdom 11\", dove fu eliminato dal vincitore Michael Elgin Dopo sei mesi di assenza, Yoshitatsu annunci\u00f2 che Gunn richiese un match contro Hiroshi Tanahashi che Gunn aveva richiesto un incontro contro di lui Il mese successivo, Tanahashi conquist\u00f2 l'IWGP Intercontinental Championship e nomin\u00f2 immediatamente Gunn come suo sfidante. Il 5 luglio, a \"G1 Special in USA\", fu sconfitto nel match titolato e questo fu il suo umtimo match in NJPW\nApparizioni in WWE (2017\u20132019).\nApparve insieme a numerose altre leggende a \"Raw 25 Years\" del 22 gennaio 2018, per celebrare i 25 anni dello \"show rosso\" e nell'occasione si riun\u00ec con la D-X. Il 6 aprile 2019, fu inserito nella WWE Hall of Fame del 2019 come membro della D-Generation X.\nAll Elite Wrestling (2019\u2013presente).\nNel gennaio 2019, fu assunto dalla All Elite Wrestling come wrestler e allenatore. Il 25 maggio, partecip\u00f2 alla battle royale nel pre-show di \"Double or Nothing\", primo pay-per-view della federazione.\nFece la sua prima apparizione televisiva nell'episodio del 20 novembre 2019 di \"Dynamite\", dove prese parte ad una battle royal. Nella puntata di \"Dark\" del 1\u00ba gennaio 2020, fece coppia con il figlio Austin, nel tag team chiamato Gunn Club e vinsero un tag team match contro Shawn Spears e Preston Vance. Nell'episodio del 27 maggio di \"Dynamite\", presentato semplicemente come \"Billy\" a causa di un reclamo della WWE, che all'epoca possedeva il nome \"Billy Gunn\", partecip\u00f2 a una battle royal per determinare lo sfidante al TNT Championship.\nNell'episodio di \"Dynamite\" del 4 novembre 2020, il Gunn Club collaboror\u00f2 vittoriosamente con Cody Rhodes, contro il Dark Order, rappresentato da John Silver, Preston Vance e Colt Cabana. Nell'episodio di \"Dark\" del 17 novembre 2020, il Gunn Club, con l'aggiunta dell'altro figlio Colten, batterono Bshp King, Joey O'Riley e Sean Maluta in un 6-men tag team match. Nello stesso giorno, il sito del roster AEW fu modificato e torn\u00f2 a farsi chiamare \"Billy Gunn\".\nVita privata.\nSpos\u00f2 la prima moglie Tina Tinnell il 3 marzo 1990 e la coppia ha avuto due figli: Colten (1991) e Austin (1994), anch'essi wrestler. La coppia si separ\u00f2 nel gennaio 2000 e il divorzio fu finalizzato l'11 dicembre 2002. Il 24 gennaio 2009, spos\u00f2 in seconde nozze con Paula.\nNel novembre 1990, fu arrestato in Florida per disturbo della quiete pubblica."}
{"id": "541828", "revid": "122822218", "url": "https://it.wikipedia.org/wiki?curid=541828", "title": "Taijitu", "text": "Il taijitu () \u00e8 un famoso simbolo della cultura cinese e in particolare della religione taoista e della filosofia confuciana. Rappresenta il concetto di yin e yang e l'unione dei due principi in opposizione. Il termine stesso \"taijitu\", si riferisce a tutti gli schemi e i diagrammi che rappresentano questi due principi. A differenza di come \u00e8 percepito dal punto di vista occidentale ed in accordo col significato di \"taiji\", ovvero \"trave maestra\", grande importanza \u00e8 data al centro del simbolo, che solitamente non \u00e8 evidenziato, e cio\u00e8 nel punto in cui gli opposti si uniscono.\nWu Jianquan, un famoso maestro di arti marziali cinesi, descrisse in questo modo il nome della pratica marziale \"taijiquan\" all'inizio del XX secolo:"}
{"id": "541830", "revid": "287204", "url": "https://it.wikipedia.org/wiki?curid=541830", "title": "Concilio di Lione", "text": "Si sono tenuti due concili a Lione:"}
{"id": "541835", "revid": "15733", "url": "https://it.wikipedia.org/wiki?curid=541835", "title": "Kevin Kelly", "text": "Studioso di cultura digitale e asiatica, \u00e8 cofondatore della rivista \"Wired\" di cui \u00e8 stato direttore. I suoi scritti sono apparsi su \"New York Times\", \"Esquire\", \"The Economist\" e altri importanti periodici.\nBiografia.\nDivenne noto soprattutto grazie al suo primo libro \"Out of Control: The New Biology of Machines, Social Systems, and the Economic World\" pubblicato nel 1994. Questo libro influenz\u00f2 il celebre film \"Matrix\" dei fratelli Wachowski..\nNel 1994, Wired ha vinto il premio National Magazine Award per l\"'Eccellenza complessiva\" del prodotto. Kelly ha anche diretto riviste quali \"Whole Earth Review\", \"CoEvolution Quarterly\", \"Signal\", e alcune delle ultime edizioni del Whole Earth Catalog. Con il fondatore di Whole Earth, Stewart Brand, Kelly ha partecipato alla creazione di WELL, un'importante comunit\u00e0 virtuale. Ha diretto anche la Point Foundation, sponsor della prima conferenza internazionale degli hacker nel 1984 (prima che la parola \"hacker\" ricevesse una connotazione negativa).\nKelly \u00e8 noto come partecipante e osservatore della cosiddetta \"cybercultura\", anche se il suo sguardo si spinge senza dubbio oltre i limiti ristretti della sottocultura attuale. Attualmente Kelly promuove un inventario di tutte le specie viventi, un progetto conosciuto anche come Linnaean enterprise. Il progetto All Species Inventory ha ricevuto un finanziamento di un milione di dollari, per un progetto sottoscritto da molti centri di studio della biologia \u00e8 considerato un'\u00a0\"idea il cui tempo \u00e8 maturo\". L'obiettivo \u00e8 di realizzare un catalogo sulla rete di tutte le specie esistenti in una sola generazione (entro 25 anni).\nNel suo libro \"L'inevitabile\" descrive le dodici meta-tendenze intrinseche nella tecnologia informatica che ci accompagnano e destinate a evolvere significativamente nel prossimo futuro , che porteranno dei cambiamenti sociali per ora imprevedibili : divenire , cognitivizzare , fluire , visualizzare , accedere , condividere , filtrare , rimescolare , interagire , tracciare , interrogare , iniziare .\nPubblicazioni.\nGli scritti di Kelly sono comparsi in molte pubblicazioni americane e internazionali, tra le quali: \"The New York Times\", \"The Economist\", \"Time\", \"Harper's Magazine\", \"Science\", \"GQ\", e \"Esquire\". Le sue foto sono state pubblicate da \"Life\" e da altri giornali degli Stati Uniti."}
{"id": "541838", "revid": "599013", "url": "https://it.wikipedia.org/wiki?curid=541838", "title": "Robledo", "text": ""}
{"id": "541842", "revid": "110157", "url": "https://it.wikipedia.org/wiki?curid=541842", "title": "Replay (marchio)", "text": "Replay \u00e8 un marchio italiano di abbigliamento denim e smart casualwear appartenente al Gruppo Industriale Fashion Box S.p.a. e registrato da Claudio Buziol nel 1978.\nStoria.\nIl marchio \u00e8 stato ideato del fondatore che lo vide sullo schermo durante una partita di calcio della Coppa del Mondo del 1978.\nClaudio Buziol scompare nel gennaio 2005 a 47 anni. L'azienda, che ha 1100 dipendenti e pi\u00f9 di 300 milioni di euro di ricavi, comincia a incontrare molte difficolt\u00e0. Nel dicembre 2009 il 50,49% di Fashion Box \u00e8 rilevato da Equibox Holding, societ\u00e0 controllata dai fratelli Matteo e Massimo Sinigaglia, imprenditori nel settore calzaturiero con Frog International (marchi Frog e Lul\u00f9) e figli di Paolo, ex presidente di Alpi Eagles e Veneto Sviluppo; i Sinigaglia sono gi\u00e0 in affari con Fashion Box come licenziatari di Replay nelle calzature. Il restante 49,51% rimane alla famiglia Buziol.\nLa crisi economica contribuisce a mettere ancor pi\u00f9 in affanno la societ\u00e0 che comincia ad avere conti economici in rosso. Alla fine del 2015 la famiglia Buziol esercita l'opzione di uscita. L'uscita coincide con l'ingresso nel capitale di un gruppo calzaturiero cinese, quotato alla Borsa di Hong Kong, interessato alla gestione del marchio in tutto il continente asiatico.\nProdotti.\nI prodotti sono rivolti distribuiti principalmente attraverso negozi monomarca e grandi magazzini. Le collezioni constano ogni stagione di circa 1.000 articoli in oltre 15 categorie, in particolare jeans e prodotti in pelle e in cotone."}
{"id": "541843", "revid": "599013", "url": "https://it.wikipedia.org/wiki?curid=541843", "title": "Dino Ra\u0111a", "text": "Ha militato in Europa e nell'NBA, dove ha giocato per quattro stagioni tutte con i Boston Celtics, prima di tornare nuovamente in Europa. Alto 212 centimetri, il suo ruolo naturale \u00e8 stato quello di centro. Dal 2018 \u00e8 fra i membri del Naismith Memorial Basketball Hall of Fame.\nBiografia.\nNato nella citt\u00e0 dalmata sin da piccolo si avvicin\u00f2 allo sport, pratic\u00f2 la pallamano, il nuoto e la pallanuoto per poi iniziare a soli 15 anni la pallacanestro e ritrovarsi solo un anno dopo nella prima squadra della Jugoplastika.\nDino si spos\u00f2 per la prima volta con \u017deljana, con la quale ebbe un figlio di nome Duje.\nNel agosto 2001, dopo essersi separato, si spos\u00f2 con Viktorija \u0110onli\u0107, seconda al concorso Miss Croazia nel 1995. Con la seconda moglie ebbe due figli, Roko e Nikola.\nCarriera.\nClub.\nGli inizi e la Jugoplastika Spalato.\nInizia la sua carriera con la squadra della sua citt\u00e0, all'epoca ancora parte della Jugoslavia, lo Jugoplastika Spalato, nella quale milita dal 1985 al 1990 e nella quale si afferma come uno dei giocatori pi\u00f9 forti del panorama cestistico europeo, formazione con la quale vince per due volte il titolo di campione d'Europa. Suo compagno di squadra per un breve periodo \u00e8 Toni Kuko\u010d, che ritrover\u00e0 in nazionale e poi, come avversario, in Italia e in NBA qualche anno dopo.\nNel 1989 viene scelto come quarantesimo al Draft NBA dai Boston Celtics, ma non viene poi effettivamente ingaggiato dalla societ\u00e0, in cui ritorner\u00e0 quattro anni dopo.\nMessaggero Roma.\nAll'inizio degli anni novanta viene quindi ingaggiato da Il Messaggero Roma, che sotto la nuova gestione dei Ferruzzi ingaggia insieme a lui numerosi campioni del panorama cestistico italiano ed internazionale. La squadra, nonostante le ambizioni e l'investimento, porta a Roma solamente la seconda Coppa Kora\u0107 della sua storia, nel 1991-1992, e la finale persa l'anno successivo. Nella capitale gioca 104 partite, con una media di 10,3 rimbalzi e 20,2 punti a partita.\nBoston Celtic.\nLe tre stagioni nella capitale, per\u00f2, lo portano sotto i riflettori e viene notato nuovamente dai Celtics, ai quali viene ceduto nel 1993. Ai Celtics gioca quattro buone stagioni, facendo valere la sua tecnica, ottima per un giocatore del suo ruolo e con il suo fisico massiccio. Nella sua prima stagione, 1993-94, finisce nel secondo quintetto ideale degli esordienti NBA.\nLa sua decisione di lasciare la lega professionistica statunitense dopo soli quattro anni matura in seguito al fallimento delle trattative per portare Ra\u0111a ai Philadelphia 76ers in cambio di Clarence Weatherspoon; decise quindi di tornare a giocare nelle competizioni europee dalle quali aveva iniziato. In NBA ha disputato 224 gare, mantenendo una media di 8,4 rimbalzi e 16,7 punti a partita.\nIn seguito Ra\u0111a dichiar\u00f2 che fu Rick Pitino, l'allora allenatore subentrato al posto di M.L. Carr, la causa della sua separazione precoce dai \"celtici\".\nIl ritorno in Europa e il ritiro.\nAl suo ritorno in Europa milita nelle file del Panathinaikos Atene, con la quale vince due campionati nazionali. \nDopo una breve parentesi in patria, una sola stagione al KK Zadar condita da una finale di campionato e dalla vittoria della Coppa di Croazia, torna in Grecia in un'altra formazione di Atene, l'Olympiakos Pireo, rivale del team precedente, nella quale milita un anno solamente, prima di tornare in Croazia, al Cibona Zagabria. La sua ultima avventura cestistica fu condita dal ritorno nella squadra in cui tutto ebbe inizio, il KK Split, nella squadra spalatina termin\u00f2 la carriera vincendo il primo campionato croato della storia del club, nonch\u00e9 il primo campionato ad essere vinto da una squadra differente rispetto alla Cibona. La finale la gioc\u00f2 proprio contro la squadra di Zagabria, a fine partita Ra\u0111a celebr\u00f2 la vittoria del titolo fumando un sigaro nell'arena dedicata allo storico compagno e amico Petrovi\u0107.\nNell'estate 2005 il ha provato a contattare il trentottenne Dino Ra\u0111a per offrirgli un contratto, insieme al trentasettenne Toni Kuko\u010d, suo ex-compagno ed amico. L'operazione era stata fortemente voluta dal tecnico del team Bo\u017eidar Maljkovi\u0107, montenegrino, che aveva gi\u00e0 allenato per due anni Ra\u0111a a inizio carriera a Spalato. Il giocatore, inizialmente dichiaratosi desideroso di giocare per la prima volta in Spagna in una squadra importante, ha poi rifiutato l'offerta.\nNazionale.\nRa\u0111a ha partecipato tre volte alle Olimpiadi. A Seoul 1988 fece parte della selezione della Jugoslavia, che fin\u00ec seconda alle spalle dell', mentre quattro anni dopo, a , questa volta come membro della neonata nazionale croata, conquist\u00f2 una seconda medaglia d'argento perdendo la finale contro il \"Dream Team\" statunitense. Ad , infine, si dovette accontentare del settimo posto finale.\nCon la Jugoslavia ha inoltre vinto due campionati europei, nel 1989 e 1991.\nIn carriera ha partecipato solo ad un mondiale, vestendo la maglia dei \"kockasti\", ottenendo un bronzo a Canada 1994. Sempre con la Croazia ha ottenuto un argento ai Giochi del Mediterraneo dopo aver perso in finale contro l'Italia."}
{"id": "541845", "revid": "2225", "url": "https://it.wikipedia.org/wiki?curid=541845", "title": "Messaggero Roma", "text": ""}
{"id": "541847", "revid": "1318658", "url": "https://it.wikipedia.org/wiki?curid=541847", "title": "Costa Viola", "text": "La Costa Viola \u00e8 un'area geografica della provincia di Reggio Calabria immediatamente a nord del capoluogo e rientrante nell'area metropolitana di Reggio Calabria, che si affaccia sul mar Tirreno e sullo Stretto di Messina.\nComuni.\nL'area comprende i seguenti comuni:\nGeografia fisica.\nTerritorio.\nLa costa viola si estende per circa 35\u00a0km tra lo Stretto di Messina (confine sud) e il basso Tirreno (confine nord) e comprende quattro comuni i cui territori si affacciano sul mare con un vasto entroterra restrostante.\nLa linea di costa, stretta tra il mare e le montagne, \u00e8 dominata da alte e frastagliate costiere che con l'altezza di circa 600 metri sono tra le falesie pi\u00f9 imponenti al mondo, oltre che da graziosi e suggestivi anfratti come la \"grotta dello Sparviero\". Dal Monte Sant'Elia \u00e8 possibile godere di un superbo panorama con sullo sfondo l'arcipelago delle Isole Eolie e i due vulcani attivi: l'Etna e lo Stromboli. La strada costiera attraversa le pendici ricoperte dalla macchia mediterranea. Tutto il territorio \u00e8, inoltre, caratterizzato da terrazzamenti coltivati a vigneti a strapiombo sul mare. Le spiagge e i vari litorali sono a tratti rocciosi, a tratti sabbiosi e a tratti ghiaiosi, dominati dai crinali dell'Aspromonte e del Monte Poro, che precipitano direttamente in mare. I fondali marini sono simili a quelli tropicali e presentano un ecosistema ancora integro. Recentemente sono state scoperte, in prossimit\u00e0 delle coste di Scilla, rare colonie di corallo nero mentre in quelle di Palmi, nei pressi di capo Barbi, altrettante colonie di corallo bianco. Di fronte ai lidi della Tonnara di Palmi, si trova il caratteristico \"Scoglio dell'Ulivo\", cos\u00ec denominato per la crescita spontanea di un albero di ulivo. In particolare la spiaggia di Seminara Cala Janculla \u00e8 stata inserita nel 2003 tra le 11 spiagge pi\u00f9 belle d'Italia da Legambiente. Inoltre, una parte del territorio rientra nell'elenco delle Zone di protezione speciale e dei Siti di interesse comunitario della Regione Calabria. Da non dimenticare che le numerose grotte della costa Viola furono nei secoli luoghi di eremitaggio scelte da figure ascetiche come San Leone, Sant'Elia e altri monaci basiliani.\nMonumenti e luoghi d'interesse.\nTra i luoghi di interesse artistico-culturale che si trovano nell'area della costa viola vanno menzionati:\nPer il comune di Bagnara Calabra:\nPer il comune di Palmi:\nPer il comune di Scilla:\nToponimo.\n\"\u00abOgni cosa si tinge con le diverse tonalit\u00e0 del colore viola, dando vita ogni sera, con i suoi spettacolari riflessi, ad una visione sempre nuova.\u00bb\"\n\"(Platone, IV secolo a.C.)\"\nL'area deve il suo nome alla descrizione del filosofo Platone che, navigando lungo questo tratto di mare, secondo quanto riportato, rimase colpito dalle varie tonalit\u00e0 che assumono al tramonto il mar Tirreno, la montagna dell'Aspromonte e tutto il paesaggio circostante. Sul far della sera, il colore \u00e8 dovuto a un gioco di luci e rifrazioni e dal melange del verde delle montagne incombenti sul mare e le varie tonalit\u00e0 dello stesso mare; il colore violaceo viene rafforzato dalle particelle sulfuree gassosse emesse dal sempre attivo e vicino vulcano Stromboli.\nSociet\u00e0.\nTradizioni e folclore.\nIn tutti i centri della Costa Viola sono numerose e antiche le tradizioni, soprattutto religiose, che si conservano e tramandano nei secoli. La pi\u00f9 importante di tutte \u00e8 certamente la Varia di Palmi, inserita nella lista del patrimonio orale e immateriale dell'umanit\u00e0 dell'UNESCO che viene celebrata, a cadenza pluriennale, l'ultima domenica di agosto. Altre feste rinomate a livello locale, regionale e nazionale sono anche la festa di san Rocco (svolta a Palmi e a Scilla), la festa della Madonna dei Poveri a Seminara o la festa della Madonna del Carmine a Bagnara Calabra.\nDi seguito viene proposto un elenco delle principali festivit\u00e0 religiose svolte nei comuni della Costa Viola:\nCultura.\nCucina.\nDi fondamentale importanza \u00e8 la tradizionale pesca del Pesce Spada, simbolo della costa reggina ma soprattutto della \"Costa Viola\". Qui, infatti, da secoli si pratica la pesca con le tradizionali imbarcazioni costituite da alte torri per l'avvistamento e l'inseguimento dei grandi pesci e di lunghe passerelle che permettono di catturare il Pesce Spada, primo ingrediente di uno dei pi\u00f9 pregiati piatti calabresi.\nInfrastrutture e trasporti.\nStrade e autostrade.\nLa Costa Viola \u00e8 attraversata, nella sua interezza, da due importanti arterie stradali dell'Italia meridionale. La principale \u00e8 l'A2 - Autostrada del Mediterraneo con i seguenti svincoli nella zona costiera:\nL'altra arteria, pi\u00f9 antica, \u00e8 la Strada statale 18 Tirrena Inferiore che attraversa nel tratto di Costa Viola i centri abitati di Palmi, Barritteri, Ceramida, Pellegrina, Bagnara Calabra, Favazzina, Scilla e Villa San Giovanni.\nFerrovie.\nIl territorio della Costa Viola \u00e8 attraversato dalla Ferrovia Tirrenica Meridionale Battipaglia-Reggio Calabria, gestita dalla RFI SpA. Le stazioni della costa sono le seguenti:\nPorti.\nNel territorio della Costa Viola sono ubicati i seguenti porti:"}
{"id": "541848", "revid": "2225", "url": "https://it.wikipedia.org/wiki?curid=541848", "title": "Dino Radja", "text": ""}
{"id": "541852", "revid": "17654", "url": "https://it.wikipedia.org/wiki?curid=541852", "title": "Charles Maturin", "text": ""}
{"id": "541858", "revid": "461603", "url": "https://it.wikipedia.org/wiki?curid=541858", "title": "Panathinaikos Atene", "text": ""}
{"id": "541860", "revid": "1305772", "url": "https://it.wikipedia.org/wiki?curid=541860", "title": "K3", "text": ""}
{"id": "541869", "revid": "26601", "url": "https://it.wikipedia.org/wiki?curid=541869", "title": "Football Association", "text": ""}
{"id": "541870", "revid": "2225", "url": "https://it.wikipedia.org/wiki?curid=541870", "title": "Il Messaggero Roma", "text": ""}
{"id": "541871", "revid": "1605525", "url": "https://it.wikipedia.org/wiki?curid=541871", "title": "Il poeta", "text": "Il poeta \u00e8 un romanzo thriller del 1996 di Michael Connelly.\nTrama.\nProtagonista della storia \u00e8 Jack McEvoy, un giornalista di nera del \"Rocky\" di Denver. La morte questa volta lo coinvolge in modo diretto: suo fratello gemello Sean, poliziotto, \u00e8 stato trovato morto suicida sulla sponda del lago dove, anni prima era morta la loro sorella. Una notizia sconvolgente cui Jack non riesce a credere. Suo fratello non pu\u00f2 essersi ucciso. Lui lo conosceva.\nDecide di scrivere un articolo sulle morti per suicidio nella polizia, arrivando ben presto ad una scoperta: il fratello \u00e8 stato ucciso. E non \u00e8 stato il primo. Jack riporta alla luce morti di altri poliziotti archiviate come suicidi, dietro le quali si nasconde uno spietato serial killer. Il suo biglietto da visita \u00e8 un verso di una poesia di Edgar Allan Poe.\nGrazie agli indizi raccolti riesce a convincere quindi l'F.B.I. ad iniziare un'indagine piena di colpi di scena alla quale parteciper\u00e0 in prima persona; una lotta contro il tempo per catturare \"il poeta\", prima che colpisca ancora e causi altre vittime innocenti."}
{"id": "541875", "revid": "77358", "url": "https://it.wikipedia.org/wiki?curid=541875", "title": "F.B.I.", "text": ""}
{"id": "541879", "revid": "161374", "url": "https://it.wikipedia.org/wiki?curid=541879", "title": "Padana Superiore", "text": ""}
{"id": "541883", "revid": "1543377", "url": "https://it.wikipedia.org/wiki?curid=541883", "title": "Bagua", "text": "Il bagua (Cinese: \u516b\u5366; letteralmente: \"otto simboli\") o pakua \u00e8 un simbolo i cui significati si riscontrano in vari campi della millenaria cultura cinese: dal Taoismo, alle tecniche Feng shui, alle arti marziali. \"Ba\" significa \"otto\", \"gua\" significa \"numero\". Il significato di \"bagua\" (\"ba gua\") \u00e8 dunque \"otto numeri\". \u00c8 generalmente rappresentato con un Taijitu centrale, contornato da otto trigrammi dell'I Ching, allineati ciascuno ad un punto cardinale, formando un perfetto ottagono. Le linee che costituiscono i trigrammi sono distinguibili in due tipi:\nI trigrammi sono costituiti ognuno da tre di queste linee, assemblate in otto diverse combinazioni. Ciascun trigramma pu\u00f2 essere inoltre combinato con ognuno degli altri, dando origine a sessantaquattro gruppi da sei linee, i \"sessantaquattro esagrammi\". Questi sessantaquattro esagrammi costituiscono le basi del libro cinese dell'oracolo: rappresentano infatti tutte le possibili condizioni della vita umana. Una leggenda afferma che il sistema di trigrammi ed esagrammi fu sviluppato da Zhou Gong, il consigliere e parente del primo imperatore della dinastia Zhou.\nDel \"bagua\" esistono due versioni, che differiscono essenzialmente per la disposizione dei trigrammi, e quindi delle varie zone di influenza. Queste due versioni si chiamano Prima sequenza celeste o Cielo Anteriore e Seconda sequenza celeste o Cielo Posteriore. Il \"bagua\" del \"Cielo Anteriore\" si utilizza per la progettazione dei cimiteri, quello del \"Cielo Posteriore\" per le dimore dei viventi.\nSignificati.\nI trigrammi hanno moltissimi significati, ma si pu\u00f2 dire che generalmente simboleggiano i flussi di energia che attraversano il mondo e possono condizionare la vita umana. Essi possono essere considerati ad esempio rappresentazioni simboliche del nucleo familiare. Raffigurano infatti il padre, la madre e i vari gradi dei figli, sia femmine che maschi. I trigrammi si possono trovare rappresentati sugli abiti dei sacerdoti taoisti e su muri, soffitti e pavimenti dei templi cinesi. Rappresentazioni del \"bagua\" si possono trovare anche nelle case cinesi, all'ingresso, a volte direttamente sulla porta. Si crede infatti che utilizzato come amuleto il simbolo tenga lontani gli spiriti maligni.\nElementi mistici.\nOgni manifestazione dell'energia del Tao, si manifesta in cinque categorie indipendenti, i \"cinque elementi\": Legno, Fuoco, Metallo, Terra, Acqua. Si pensa che essi influiscano sulla vita dell'uomo: sia esternamente, attraverso il clima e l'ambiente; sia internamente, attraverso i processi chimici che avvengono dentro al corpo.\nPolarit\u00e0.\nOgnuno dei cinque elementi \u00e8 caratterizzato dalla tendenza ad una polarit\u00e0, o Yin, o Yang:\nL'Acqua e il Fuoco simboleggiano dunque la totale opposizione dei principi Yin e Yang, per questo sono disposti simmetricamente in contrapposizione nel \"bagua\".\nInterconnessioni.\nCiclo di controllo\nI cinque elementi sono interconnessi tra loro da una serie di legami in cui un elemento \"domina\" sull'altro:\nCiclo di generazione\nElementi naturali.\nZona Kan.\nSenza l'Acqua molte forme di vita non esisterebbero, essa infatti nutre e sostenta ma pu\u00f2 anche rappresentare una delle forze naturali pi\u00f9 brutali e pericolose. L'Acqua ha sempre affascinato per la sua capacit\u00e0 di non distruggersi mai, pu\u00f2 infatti trasformarsi, ma prima o poi tornare sempre alla sua forma base. Essa ha inoltre la facolt\u00e0 di insinuarsi dovunque, non ha limiti e costrizioni e inoltre \u00e8 la metafora perfetta della pazienza: solo l'Acqua \u00e8 infatti capace di sostenere battaglie di centinaia, migliaia di anni contro avversari apparentemente indistruttibili, ed essere sempre la vincitrice finale. Goccia dopo goccia infatti l'Acqua pu\u00f2 disintegrare una roccia. Il movimento degli oceani \u00e8 regolato sia dalla Luna, sia dalla forza di gravit\u00e0 terrestre. Questi influssi immettono energia anche in mari, fiumi e laghi. L'energia dell'Acqua \u00e8 sempre in movimento, fluida, ha direzione mutevole e spesso crea dei nuovi percorsi.\nL'acqua \u00e8 sempre energia di tipo Yin. A volte fluida e sfuggente, altre volte ristagnante in paludi e pozzanghere. I primi mistici cinesi erano convinti che l'Acqua avesse una sua forza particolare: una forza delicata, morbida e priva di passione. Ma l'Acqua suscitava anche timore e ammirazione, quando assumeva la forma di torrenti, di fiumi impetuosi e cascate.\nL'Acqua \u00e8 sempre stata vista come simbolo di ricchezza. Nei sistemi Fengshui l'Acqua \u00e8 una delle energie pi\u00f9 potenti, simboleggia infatti il fluire e la libert\u00e0. Nelle relazioni e nella vita sentimentale, l'Acqua introduce un elemento fluido, un'attivit\u00e0, un'evoluzione relazionale. \u00c8 collegata anche all'energia sessuale, cos\u00ec come il Lago.\nZona Kun.\nLa Terra \u00e8 l'elemento che assembla tutti gli altri e che li nutre. Gli altri quattro elementi dipendono direttamente da essa. La Terra \u00e8 il simbolo del legame dell'uomo alla vita materiale ed alle emozioni, ma al contempo simboleggia anche il legame con l'universo. Perdendo il contatto con la Terra, si perdono i sentimenti, l'intuizione e la recettivit\u00e0, ossia la capacit\u00e0 di percepire ci\u00f2 che proviene dal mondo, dalla natura e dalle relazioni interpersonali. Ecco perch\u00e9 \u00e8 importante interagire con l'energia invisibile della Terra.\nZona Zhen.\nIl Tuono - nella sua capacit\u00e0 di arrivare all'improvviso portando luce e pioggia - \u00e8 il simbolo dello scatenarsi dell'immensa potenza della natura, incontrollabile, imprevedibile, estremamente vivificante in determinate situazioni ed estremamente distruttiva in altre. Psicologicamente esso rappresenta l'ego umano nel suo istinto primordiale, qualcosa che non si pu\u00f2 controllare, e che pu\u00f2 provenire sia dall'interno che dall'esterno. Il Tuono simboleggia anche l'impeto dell'inizio di un ciclo, la nascita e la fertilit\u00e0, ma anche l'arrivo di nuovi influssi, esterni, oppure interni.\nZona Xun.\nIn Mesopotamia e nell'antico Egitto, l'elemento Vento, rappresentava il soffio vitale, mentre l'Acqua era la fonte della vita.\nIn molte civilt\u00e0 e culture il Vento \u00e8 considerato lo spirito. Alcuni spiriti sono buoni, altri cattivi. Nella tradizione del Fengshui si dovrebbe evitare di costruire una casa o scavare una tomba sulla cima di una collina, perch\u00e9 sarebbero esposte a troppi venti selvaggi. D'altra parte anche vivere in un luogo in cui c'\u00e8 poca circolazione di aria non \u00e8 assolutamente cosa positiva, infatti il Qi stagnante \u00e8 negativo quanto il Qi selvaggio.\nIl Vento \u00e8 simbolo di armonia, progresso e felicit\u00e0. Ma esso pu\u00f2 essere anche fonte di morte e distruzione quando si scatena. Il Vento \u00e8 portatore di un'energia armoniosa, un potere rigenerante, trasporta le nuvole da cui viene scaricata la pioggia, cio\u00e8 l'Acqua. Il Vento \u00e8 anche collegato al Legno, alle fronde degli alberi che stormiscono dolcemente nell'aria e sono al contempo correlate alla Terra, dalla quale ricevono nutrimento e radicamento. Il Vento \u00e8 dunque simbolo di penetrazione e di progresso, la continua attivit\u00e0 che esso impartisce con il suo fluire rappresenta la continua spinta a cui l'uomo deve sottoporsi per poter progredire nella sua esistenza, per andare avanti e fare sempre nuove esperienze. Senza progresso, senza Vento e quindi senza variabilit\u00e0 la vita ristagna e diventa negativa. Il Vento \u00e8 collegato anche al denaro e alla gioia che esso pu\u00f2 offrire o sottrarre.\nZona centrale.\nIl Centro \u00e8 il nodo pi\u00f9 profondo della rete, la chiave armonica dell'energia invisibile. L'energia che si trova in questo punto \u00e8 forse la pi\u00f9 ostica con cui rapportarsi e la pi\u00f9 difficile da definire. Nello stesso tempo, se affrontata nel modo giusto, \u00e8 la pi\u00f9 potente e la pi\u00f9 pura.\nIl simbolo del Taijitu rappresenta la fase Taiji del ciclo energetico dell'universo, questa fase \u00e8 il frutto della contrapposizione perpetua delle due polarit\u00e0 Yin e Yang:\nQuesta dualit\u00e0 di yin e yang genera movimento, attivit\u00e0 e genera la vita.\nNel \"bagua\": Yin rappresenta la notte, l'oscurit\u00e0, il freddo, l'inverno, l'acqua, la Luna, il principio femminile, la manifestazione materiale, la Terra; Yang invece rappresenta il giorno, la luce, il calore, l'estate, il fuoco, il Sole, il principio maschile, la trascendenza, il Cielo. Nell'universo Yin e Yang coesistono in proporzioni variabili non potendo esistere l'uno senza l'altro, data la legge di complementarit\u00e0 del Tao. Come l'atomo con il suo nucleo e gli elettroni, lo Yin e lo Yang si alternano nel tempo senza fine. Nella teoria cinese della evoluzione dello Yin-Yang sono insiti anche i concetti di relativit\u00e0 e di ritmicit\u00e0.\nL'area centrale del \"bagua\" simboleggia il rapporto che la persona ha con s\u00e9 stessa. Nel corpo, questa zona energetica si manifesta in un punto a met\u00e0 strada tra l'ombelico e la biforcazione delle gambe. Nelle culture orientali, questo \u00e8 un importante centro di gravit\u00e0, soprattutto nel corpo spirituale e in scuole di meditazione dinamica come il Taijiquan e il Kitaiso. In queste tradizioni viene chiamato \"Hara\". \u00c8 il punto di partenza dell'energia, l'autentico centro del nostro essere. Il centro ci aiuta a scoprire chi siamo realmente: stabilire un contatto con noi stessi e conoscerci pienamente \u00e8 una delle cose pi\u00f9 difficili da affrontare nella vita.\nZona Qian.\nIl Cielo \u00e8 di estrema polarit\u00e0 Yang. Esso \u00e8 l'inizio di una nuova attivit\u00e0, un'azione. Nel Fengshui tradizionale, il Cielo rappresenta l'inizio della creazione; \u00e8 ci\u00f2 che scende sulla Terra per creare la vita. Simbolo dell'energia maschile, il Cielo si trova all'estremo opposto della Terra, che \u00e8 energia femminile e in combinazione con la quale rappresenta l'eterno rapporto mistico tra Yin e Yang. Esso fa guardare oltre l'individualit\u00e0 e fa comprendere ci\u00f2 che non si conosce. Il Cielo \u00e8 strettamente legato alle relazioni interpersonali, esso simboleggia il modo personale di esprimere e indirizzare i sentimenti. Raffigura anche l'incoraggiamento e il contraccambio dei sentimenti liberamente donati dagli altri.\nZona Dui.\nL'amore fisico \u00e8 la forma di creativit\u00e0 pi\u00f9 potente, magica e ispiratrice che si possa sperimentare. Il Lago simboleggia l'energia di una relazione, che pu\u00f2 diventare un'entit\u00e0 quasi a s\u00e9 stante. Nel Taoismo l'unione sessuale \u00e8 una pratica estremamente importante. Essa simboleggia infatti l'unione delle due controparti mistiche, delle due polarit\u00e0 della vita, Yin e Yang, incarnati nell'uomo e nella donna. Il sesso \u00e8 una pratica che attraverso l'orgasmo e l'estasi che ne derivano, provoca un'esplosione energetica che permette di raggiungere la contemplazione della verit\u00e0 e l'immortalit\u00e0. L'unione sessuale \u00e8 potenza e la si deva comprendere in quanto tale. Il Lago \u00e8 una vasta area di acqua statica, riflette il Cielo e sta adagiato sulla Terra, altra metafora dell'unione di due controparti.\nZona Gen.\nLe montagne sono una fonte di potenza indescrivibile, che si pu\u00f2 solo percepire. Esse sono infatti una delle pi\u00f9 alte espressioni della potenza della natura. La Montagna non \u00e8 n\u00e9 Yin n\u00e9 Yang, come la Terra, e come quest'ultima rappresenta anche il punto in cui le due controparti mistiche e le energie da essi sprigionate, trovano un equilibrio. L'immagine potente che la Montagna suggerisce \u00e8 quella di un ostacolo da superare. Le sfide sono essenziali per mantenere una vita perennemente attiva. In un certo senso infatti, esse rappresentano quanto di pi\u00f9 esterno c'\u00e8 all'individualit\u00e0. Come le montagne sono misteriose e invalicabili cos\u00ec sono anche i sentimenti delle persone, che non sempre si riescono a comprendere fino in fondo. L'ostacolo della montagna rappresenta le difficolt\u00e0 nelle relazioni con gli altri, i problemi derivati dall'incomprensione. L'immagine della montagna conduce anche ad una certa consapevolezza dei propri limiti, in modo da moderarsi per agire sempre nel modo migliore e soprattutto sempre rispettando s\u00e9 stessi e gli altri.\nZona Li.\nIn tutte le civilt\u00e0 e in tutte le religioni il Fuoco ha sempre rappresentato un potente simbolo di energia. Prometeo sottrasse il Fuoco che Zeus aveva serbato per gli d\u00e8i e lo don\u00f2 al genere umano. Nella mitologia, \u00e8 il fuoco che d\u00e0 l'ispirazione.\nIl Fuoco riguarda lo spirito che vive dentro l'uomo e che lo conduce verso il futuro, l'ardore che conduce l'uomo a sprigionare tutte le proprie potenzialit\u00e0. Senza il fuoco l'uomo non potrebbe esprimersi, evolversi sia psicologicamente sia spiritualmente. Senza una direzione e senza una meta per il futuro, si ristagna e si perde il senso della progettualit\u00e0. Il fuoco rappresenta dunque l'evoluzione, il progresso, ci\u00f2 che spinge l'uomo a dare sempre il meglio di s\u00e9. L'emblema di questa energia \u00e8 la fenice, l'uccello di fuoco, una fonte perpetua di energia; parallelamente c'\u00e8 anche il rosso, da millenni abbinato all'ardore e allo sviluppo."}
{"id": "541884", "revid": "729019", "url": "https://it.wikipedia.org/wiki?curid=541884", "title": "Third Division", "text": "La Third Division \u00e8 stata per settantasette stagioni, dal 1920 al 2004, la terza serie calcistica inglese.\nIl primo vincitore fu il Crystal Palace nel 1920-21, mentre il Plymouth Argyle, che con quattro successi \u00e8 il club pi\u00f9 titolato, si aggiudic\u00f2 l'ultima edizione nel 2003-2004.\nStoria.\nIl campionato nacque nel 1920, nella seconda stagione sportiva del dopoguerra, raccogliendo le migliori 21 squadre provenienti dalla Southern League (ad eccezione del Cardiff City, eletto in Second Division), alle quali si aggiunse il Grimsby Town, ultimo classificato in Second Division 1919-1920. L'ingresso dei nuovi membri, permise alla Football League di espandersi in quelle zone, come Galles e sud dell'Inghilterra, dove fino a quel momento, non vi erano societ\u00e0 affiliate. Questi i 22 club fondatori della competizione:\nDall'anno successivo entrarono a far parte della lega altri 20 club, questa volta provenienti dal nord del paese, il campionato fu cos\u00ec suddiviso in due gironi su base geografica (denominati perci\u00f2 Third Division North e Third Division South). Le vincitrici venivano promosse in Second Division, mentre le ultime due classificate dovevavo sottoporsi, insieme alle squadre di altre leghe che ne facevano richiesta, ad un processo di elezione, che consisteva in una votazione di tutte le societ\u00e0 aderenti alla Football League, attraverso il quale si autorizzava l'ammissione al campionato. Nel 1924, con l'allargamento a 22 partecipanti del raggruppamento settentrionale, il numero di compagini aderenti alla Third Division divenne di 44, per passare poi a 48 nella stagione 1950-51.\nLa suddivisione in due gruppi dur\u00f2 fino al 1957-58, quando vi fu l'unificazione del campionato: con le squadre classificate dal 2\u00ba all'11\u00baposto, che andarono a formare la nuova Third Division a girone unico e quelle piazzatesi dal 13\u00b0 in gi\u00f9, che diedero vita alla Fourth Division (quarto livello del calcio professionistico inglese).\nIl nuovo format consent\u00ec anche alla 2\u00aa classificata di essere promossa nella serie superiore, allo stesso tempo, le ultime quattro arrivate scendevano nella categoria inferiore. Nel 1973-74 la zona promozione fu estesa anche alla 3\u00aa classificata, mentre dal 1986-87, l'ultimo posto utile per il passaggio in cadetteria venne assegnato con i play off.\nCon la nascita della Premier League nel 1992, il campionato sub\u00ec un declassamento, scendendo di un livello nella piramide calcistica inglese, al suo posto, come torneo di terza serie, subentr\u00f2 la Second Division, che dodici anni dopo cambi\u00f2 nome in League One.\nStatistiche e record.\nPrimati.\nSquadre\nPartite\nIndividuali"}
{"id": "541887", "revid": "38120", "url": "https://it.wikipedia.org/wiki?curid=541887", "title": "Gennaro Del vecchio", "text": ""}
{"id": "541888", "revid": "38120", "url": "https://it.wikipedia.org/wiki?curid=541888", "title": "Gennaro del vecchio", "text": ""}
{"id": "541889", "revid": "38120", "url": "https://it.wikipedia.org/wiki?curid=541889", "title": "Gennaro del Vecchio", "text": ""}
{"id": "541890", "revid": "38120", "url": "https://it.wikipedia.org/wiki?curid=541890", "title": "Gennaro Del Vecchio", "text": ""}
{"id": "541891", "revid": "1094968", "url": "https://it.wikipedia.org/wiki?curid=541891", "title": "Antelao", "text": "Il monte Antelao (\"Nantel\u00f2u\" in dialetto cadorino, detto anche il Re delle Dolomiti) \u00e8 la seconda cima delle Dolomiti (dopo la Marmolada) con i suoi , uno dei principali gruppi delle Dolomiti bellunesi (la prima per il rapporto tra altezza e sviluppo orizzontale dello zoccolo, che non supera i quattro chilometri di diametro).\nDescrizione.\nIl Gruppo \u00e8 formato da un massiccio centrale, sovrastato dal monte Antelao appunto, cui si affiancano, allineate da Ovest ad Est, la Punta Menini la Punta Chiggiato e la Cima Fanton Pur nella sua sostanziale unitariet\u00e0, la caratteristica e unica montagna, visibile da grande distanza, assume fisionomie diverse nei diversi versanti.\n\u00c8 la cima pi\u00f9 alta e simbolo dell'intero Cadore, un poderoso insieme piramidale, articolato in gole e camini verticali in tutti i versanti. Il Gruppo racchiude due ghiacciai, \"il Superiore\" (detto anche Orientale, secondo per estensione nelle Dolomiti) e \"l'Inferiore\" (detto anche Occidentale) separati fra loro da uno sperone roccioso che si protende verso la val d'Oten e culminante nella dorsale delle Cime Cadin. Sono in forte regressione: nel 2010 il Superiore aveva una superficie di 27 ettari, l'Inferiore di appena 14 e alcune proiezioni scientifiche prevedono la loro totale scomparsa entro il ventunesimo secolo. Il Superiore ha arretrato la sua fronte di 106 metri nel periodo 1981-2009, l'Inferiore di ben 109 metri nello stesso periodo. Il loro ridimensionamento appare evidente anche leggendo la loro descrizione dataci da Antonio Berti.\nI due ghiacciai si trovano quasi interamente nel comune di Calalzo di Cadore, comune che viene rifornito dalle loro acque. Un terzo ghiacciaio, il Cianpestrin, \u00e8 completamente scomparso. Il versante meridionale \u00e8 caratterizzato dal ripidissimo e profondo \"Val\u00f3n dell'Antelao\", ben visibile dal Monte Rite, quello occidentale dalla schiena di lastroni rocciosi detta \"Le Laste\". Due belle valli scendono da Nord-Est, solcate da rivi glaciali: la gi\u00e0 citata alta \"Val d'Oten\" e la \"Val Antelao\", con i suoi rigogliosi e pianeggianti pascoli. Spesso la vetta, anche nelle giornate serene, \u00e8 ricoperta da nuvole orizzontali ovvero, come dicono i cadorini, l'Antelao fuma la pipa.\nArea protetta.\nL'Antelao fa parte dell'area protetta \u201cAntelao, Marmarole, Sorapis\u201d, sito di interesse comunitario e zona di protezione speciale.\nStoria.\nFenomeni idrogeologici e la tragedia del 1814.\nNumerosi sono i fenomeni idrogeologici che nel corso del secoli sono precipitati verso valle dal versante meridionale.\nCuriosit\u00e0 e leggende.\nIl panorama dalla vetta \u00e8 grandioso. Se il cielo \u00e8 terso si distinguono chiaramente il Mar Adriatico e la Laguna Veneta. Alcuni sostengono che anche da Venezia, affacciandosi sulla riva delle Fondamenta Nuove o dal cavalcavia che precede in Ponte della Libert\u00e0 \u00e8 possibile vedere il gruppo. Si ritiene che dal bacino meridionale dell'Antelao nascano le acque che vanno a formare il laghetto \"de la femenes\". \nL'Antelao e la Samblana.\nLeggenda vuole che sull\u2019Antelao viva Samblana, la principessa del bianco inverno.\nAllontanata dai Ma\u00f2i suoi sudditi, continuamente vessati per il desiderio di vestiti sempre pi\u00f9 suntuosi, rimase a lungo confinata fra le montagne di vetro. Il suo lungo velo - intessuto d\u2019argento, luce e albume d\u2019uovo - e incastrato fra i ghiacci, le impediva di muoversi liberamente e cos\u00ec, ben presto, fu dimenticata da tutti. Pentita per la severit\u00e0 del proprio comportamento verso il suo popolo, fu un giorno raggiunta da due bambine, morte senza battesimo e in attesa di entrare nel regno dei cieli, che si offrirono di aiutarla. Con il tempo si unirono altre bambine, finch\u00e9 assieme riuscirono nell\u2019intento di liberare Samblana e sollevare il suo pesantissimo strascico. \nLa principessa visit\u00f2 allora le Tofane, la Marmolada e il ghiacciaio della Fradusta ma alla fine scelse come dimora \"Nantelou\" anche se, si narra, inizialmente abitasse nel bosco di \"Bajon\" dove possedeva un maestoso faggio presso una fonte magica. Ogni anno, quando a fine inverno veniva raggiunta da un numero di bambine sufficiente a trasportare il velo, ne congedava alcune regalando loro un pezzo di tessuto, con il quale potevano accedere all\u2019agognato regno dei cieli. Un bel giorno arrivarono anche le gemelle \"Iemeles\", che offrirono una stupenda pietra azzurra ed i propri servigi alla principessa, ma ormai non c\u2019era pi\u00f9 bisogno del loro aiuto, cosicch\u00e9 Samblana decise che sarebbero diventate le sue messaggere presso gli uomini. \nQuando le si incontrano per\u00f2, e succede specialmente la mattina presto quando i pascoli alpini sono bagnati dalla rugiada, non si deve dimenticare di salutarle con reverenza e gentilezza perch\u00e9 solo cos\u00ec esse avvisano dell\u2019imminenza dei pericoli causati dalle terribili frane e temporali e mettono in guardia dai \"bategoi\" - ovvero dagli incantesimi - dello stregone \"Barba Gol\" e dall\u2019arrivo della temutissima poiana. Quando infatti la poiana proietta sui pascoli la propria ombra, \"la gries\" - ovvero le pecore - corrono atterrite senza direzione e con il rischio di finire nei burroni, cosicch\u00e9 i pastori per scacciarla urlano forte e le deviano contro i raggi solari attraverso dei pezzi di ottone. Per lo scampato grave pericolo gli uomini sono soliti ringraziare le \"Iemeles\" indicando loro i luoghi dove nascono le fragole pi\u00f9 buone.\nPer aiutare gli uomini a superare l\u2019inverno Samblana fece anche costruire, con la pietra azzurra, un misterioso specchio con il quale riusciva a deviare i raggi solari nei pi\u00f9 sperduti angoli della valle: era questo il \"rai\", il raggio azzurro della principessa. E cre\u00f2 anche il lago di \"Zigoli\u00e8\", dove fece crescere le magiche cipolle con le quali era possibile allontanare \"Barba Gol\" e curarsi da diversi malanni. Quando il velo sar\u00e0 ridotto a tal punto da non toccare pi\u00f9 la neve, allora sar\u00e0 giunto il \"tempo promesso\" e anche Samblana sar\u00e0 libera di recarsi sulla sommit\u00e0 della montagna per entrare nel regno dei cieli, dove le anime beate delle bambine camminano nello \"splendore eterno oltre i nevai\". Ma le \"Iemeles\" resteranno nel mondo e dovranno continuare ad avvisare gli uomini dei pericoli incombenti ancora per lungo tempo.\nAlpinismo.\nLa cima fu raggiunta per la prima volta nel 1850 dal cacciatore sanvitese Matteo Ossi, che ripet\u00e9 l'impresa accompagnando l'austriaco Paul Grohmann, grande alpinista dell'epoca, in vetta nel 1863. John Ball nel 1857 sovrastim\u00f2 le difficolt\u00e0 nello scalare l'Antelao e prefer\u00ec tentare la cima del Pelmo, compiendo cos\u00ec la prima classica salita sull'altro gigante cadorino. Per la sua storia alpinistica, l'Antelao \u00e8 una montagna dell'Oltrechiusa e di San Vito di Cadore, anche nell'immaginario comune.\nLa storia alpinistica dell'Antelao \u00e8 essenzialmente italiana, infatti poche sono le vie aperte da cordate straniere sulle sue pareti. Nel 1886 il Capitano Menini, con gli alpini Zandegiacomo, Carrara, Pordon e Toffoli, sale il canalone ghiacciato del versante nord fino alla pi\u00f9 alta forcella di cresta (forcella Menini), poi raggiunge la vetta per la cresta est.\nQualche anno dopo, nel 1892, E. Artmann con la guida J. Innerkofler scala la cresta nord-ovest ma \u00e8 nel 1898 che viene compiuta la pi\u00f9 significativa impresa della Belle Epoque sull'Antelao da J. S. Phillimore, con A. G. S. Raynor e le guide A. Dimai, Z. Pompanin e M. Innerkofler. Essi scalano infatti lo sperone che si protende al centro della gigantesca bastionata della parete sud tracciando quella che diventa una delle pi\u00f9 lunghe vie delle Dolomiti (1300\u00a0m circa).\nNel 1913 i fratelli Umberto e Luisa Fanton compiono la prima traversata del massiccio salendo dapprima la punta che porta il loro nome, poi traversando le altre due (Chiggiato e Menini) e raggiungendo la vetta per la via Menini.\nL'attivit\u00e0 alpinistica sull'Antelao subisce un'inflessione negativa a causa della Prima Guerra Mondiale che imperversa a poca distanza e rimane scarsa per tutto il periodo tra le due guerre, infatti si registrano solo una diretta dal ghiacciaio inferiore, lungo la parete nord (Oliviero Mario Olivo, solo nel 1925), una salita di Walter Stosser nel 1930 con F. Schutt lungo lo spigolo ovest ed una salita per il canalone ghiacciato del ghiacciaio inferiore (O. Oppel, solo nel 1931).\n\u00c8 solo nel 1941, quando la Seconda Guerra Mondiale infiamma gi\u00e0 tutta l'Europa che due alpinisti padovani compiono una grande impresa sulla parete sud-ovest dell'Antelao: si tratta di Antonio Bettella e Gastone Scalco che salgono la linea di diedri della parete sud-ovest a sinistra delle grandi placche gialle nei giorni 3-4-5-6-7 agosto, sotto il continuo imperversare di pioggia e bufere di neve. La scalata varr\u00e0 la medaglia d'oro al valore atletico a Bettella e quella d'argento a Scalco (ma le medaglie non saranno consegnate fino alla morte di Scalco nel '99, postume). L'anno successivo Antonio Bettella torna sulla parete sud dell'Antelao e scala il grande camino, a sinistra del grande canalone che solca la muraglia, questa volta con Guerrino Barbiero ed i due tracciano una nuova e superba via di VI grado. Nello stesso mese di agosto del 1942 anche R. Petrucci-Smith e I. da Col tracciano una via di VI, la direttissima, sul grande pilastro che precipita sulla Val Rudan.\nLa guerra interrompe nuovamente ogni attivit\u00e0 sulla montagna e, a parte alcune sporadiche salite sul lato est, a Cima Fanton, bisogna attendere gli anni settanta per una significativa ripresa dell'attivit\u00e0 alpinistica sull'Antelao: il 28 e 29 giugno del 1970 Enzo Cozzolino e Luciano Corsi scalano la parete sud della Punta Chiggiato salendo 700\u00a0m di VI grado con solo 7 chiodi. Successivamente il massiccio viene visitato da Renato Casarotto che apre una difficile via sulla lastronata nord del Monte Ciaudierona (scende direttamente in Val d'Oten, allora valutata VII, oggi parzialmente franata) e negli anni ottanta \u00e8 rilevante l'attivit\u00e0 degli alpinisti Riccardo Bee e Lorenzo Massarotto. Riccardo Bee apre almeno una via, certa, a destra della Bettella-Scalco, seguendo fessure al centro delle grandi placche gialle, ripete in prima solitaria la Bettella-Scalco e poi forse apre altre vie (via Carla?) di cui non sono pervenute notizie. Lorenzo Massarotto apre invece due itinerari, uno alla Cima Fanton, di cui non si sa nulla se non che sale un avancorpo e poi la parete (probabile VI+) ed un'altra via sul pilastro a sinistra del camino Bettella-Barbiero.\nNegli ultimi anni si \u00e8 assistito ad un proliferare di itinerari su tutte le pareti e le guglie del massiccio dell'Antelao ma le notizie riguardo ad essi rimangono scarse e le vie poco frequentate, in parte anche per il lungo accesso dalla Valle del Boite ed il conseguente ancor pi\u00f9 lungo rientro.\nItinerari.\nSalita cima Antelao - Via Normale, Cresta Nord:\nDiscesa per il medesimo itinerario.\nIl rifugio costituisce punto di appoggio per l'Alta via n. 4 e per l'Alta via n. 5.\nDal 2011 il CAI di Padova ha dichiarato inagibile il bivacco Piero , poi travolto dalla frana di novembre 2014 e ora scomparso. I canaloni ghiacciati che scendono dalla cresta sul versante nord, fino ai due piccoli ghiacciai, sono mete ambite e frequentate in quanto costituiscono un'eccezione nelle Dolomiti (fino a 55\u00b0 il canalone Menini), la via Olivo invece \u00e8 scarsamente presa in considerazione. Sul versante sud esistono numerosi itinerari di ogni difficolt\u00e0 ma sono ben di rado ripetuti, anche per la mancanza di punti d'appoggio (il Bivacco Brunetta \u00e8 stato distrutto da una valanga e rimane solo il \"Bus del Diau\") e la conseguente lunghezza dell'avvicinamento. I pi\u00f9 conosciuti sono:\nRifugi alpini.\nRifugi alpini posti alla base del massiccio:"}
{"id": "541897", "revid": "161374", "url": "https://it.wikipedia.org/wiki?curid=541897", "title": "SS 3bis Tiberina", "text": ""}
{"id": "541898", "revid": "124704076", "url": "https://it.wikipedia.org/wiki?curid=541898", "title": "Fourth Division", "text": "La Fourth Division \u00e8 stata dal 1959 al 2004 la quarta serie calcistica dell'Inghilterra, l'ultima del sistema professionistico.\nStoria.\nIl campionato venne istituto nel 1958, quando si decise di unificare i due gironi geografici della Third Division, formando un unico campionato di terza divisione e mantenendo all'interno della Football League le escluse, che andarono a creare il nuovo torneo di quarta serie.\nI club fondatori della Fourth Division furono: \nFino al 1985-1986 le prime quattro classificate venivano promosse nella serie superiore, mentre le ultime quattro erano sottoposte ad un processo di elezione, che consisteva in una votazione di tutte le societ\u00e0 aderenti alla Football League, attraverso il quale si autorizzava l'ammissione al campionato. A partire dalla stagione successiva, si decise di introdurre i play-off per la quarta promozione e la retrocessione diretta dell'ultima classificata in Conference League. Dal 2002-03 la zona retrocessione fu estesa anche alla penultima classificata.\nDopo la creazione nel 1992 della Premier League, il torneo prese il nome di Third Division e dodici anni dopo assunse la denominazione di Football League Two.\nFra i club di maggior prestigio ad aver militato nella categoria figurano i nomi di:"}
{"id": "541900", "revid": "110157", "url": "https://it.wikipedia.org/wiki?curid=541900", "title": "Debito di sangue (Connelly)", "text": "Debito di sangue \u00e8 un romanzo thriller di Michael Connelly pubblicato nel 1998.\nTrama.\nIl libro vede come protagonista Terry McCaleb, un agente dell'F.B.I. in pensione anticipata a causa di un trapianto di cuore, ottenuto dalla giovane vittima di un assassinio.\nLa sorella della donatrice rintraccia McCaleb grazie all'articolo di un giornale e lo convince a ricercare il killer.\nMcCaleb si lancia cos\u00ec in una indagine che lo porter\u00e0 a scoprire una verit\u00e0 traumatizzante che rievocher\u00e0 i vecchi fantasmi che hanno logorato in passato il suo cuore.\nFilm.\nDal romanzo \"Debito di sangue\" \u00e8 stato tratto un film diretto e interpretato da Clint Eastwood. Mentre all'inizio il film pare seguire la trama del romanzo, poi se ne discosta rapidamente giungendo ad un finale decisamente diverso. Da sottolineare che l'et\u00e0 di Eastwood non si accorda con quella del personaggio che, nel libro, \u00e8 decisamente pi\u00f9 giovane."}
{"id": "541904", "revid": "1501110", "url": "https://it.wikipedia.org/wiki?curid=541904", "title": "Confessions Tour", "text": "Il Confessions Tour \u00e8 stato il settimo tour di concerti della cantautrice statunitense Madonna, a supporto del suo decimo album in studio, \"Confessions on a Dance Floor\".\nPartito il 21 maggio 2006 da Inglewood, pass\u00f2 per Nord America, Europa e Asia, per concludersi poi il 21 settembre successivo a Tokyo.\nSecondo \"Billboard\" la tourn\u00e9e registr\u00f2 il tutto esaurito in 59 date su 60, con oltre un milione di spettatori, e incass\u00f2 oltre 194 milioni di dollari secondo maggior ricavo del 2006 dopo \"A Bigger Bang Tour\" dei Rolling Stones..\nDal concerto della Wembley Arena a Londra fu tratto il DVD \"The Confessions Tour\", venduto insieme al CD dal vivo, che contiene 13 tracce tratte dallo concerto.\nSullo spettacolo fu anche realizzato un libro fotografico dal titolo \"Madonna Confessions\".\nSinossi.\nLo show \u00e8 suddiviso in quattro atti: \"Equestrian, Bedouin, Glam-Punk\" e \"Disco\".\nLo spettacolo si apre con un video in stile equestre che alterna una Madonna in tenuta da cavallerizza ad alcuni cavalli allo stato brado. Intanto, al termine del filmato, dall'alto cala sul palcoscenico un'enorme strobosfera luccicante che si apre come un fiore, rivelando Madonna. Questa, vestita da sensuale cavallerizza, schiocca il frustino in aria cantando la prima canzone dello spettacolo: \"Future Lovers\" mixata con \"I Feel Love\" di Donna Summer. Durante l'esibizione Madonna cavalca i ballerini, agghindati come veri e propri cavalli con tanto di morsetti, paraocchi e briglie. La seconda canzone eseguita \u00e8 \"Get Together\". Successivamente viene presentata una delle hit storiche della cantante: \"Like a Virgin\". Madonna la intona mentre si contorce sensualmente su un cavallo meccanico dotato di apposito palo da lap dance, e alle sue spalle vengono proiettate le radiografie delle fratture che ha riportato cadendo da cavallo nella sua tenuta inglese nel Dorset il 16 agosto 2005 (giorno del suo quarantasettesimo compleanno) alternate a immagini di cavalli al galoppo. Infine, come ultima canzone della prima sezione, Madonna canta \"Jump\", durante la quale i ballerini si cimentano sul palco in una serie di salti acrobatici tipici del parkour.\nLa seconda sezione \u00e8 introdotta dall'interludio \"Confessions\", durante il quale alcuni dei ballerini raccontano le loro vicende personali facendo freestyle. La parte pi\u00f9 controversa e provocatoria dello show si apre sulle note della ballata \"Live to Tell\" per la cui esibizione la star appare su una croce di specchi con una corona di spine attorno al capo. Madonna ha dichiarato di inscenare la crocifissione allo scopo di simboleggiare l'umanit\u00e0 dell'epoca odierna, letteralmente \"crocifissa\" e \"sottomessa\" da parte dei leader politici ma soprattutto oppressa dalle guerre, dalla povert\u00e0, dalla fame nel mondo e da gravi epidemie, come testimonia anche il video che fa da sfondo alla performance, nel quale appaiono, appunto, immagini di bambini africani, sovrastate da un contatore virtuale che, partendo da 0, raggiunge i 12 milioni: il numero di bambini rimasti orfani a causa dell'AIDS nel continente africano. La canzone termina con versi tratti dal Vangelo secondo Matteo sullo schermo. In seguito, nell'esibizione di \"Forbidden Love\", sul palco compaiono due coppie di danzatori che portano dipinte sul ventre la Mezzaluna e la Stella di David, mentre alle loro spalle viene proiettato un filmato in cui i simboli delle varie religioni si dissolvono nel nulla; al termine della canzone i ballerini si abbracciano in segno di pace. Con \"l'orientaleggiante\" \"Isaac\" (che contiene elementi gi\u00e0 noti e portati al successo da Ofra Haza in \"Im nin alu\") cantata insieme al cantante arabo Yitzhak Sinwani che cita versi della Kabbalah, Madonna tratta il tema della libert\u00e0 e dell'emancipazione della donna. Sul palco viene infatti calata una gabbia dorata che imprigiona una danzatrice con burqa, la quale al ritmo della musica inizia a ballare, imitando un falco come quello che appare nel video sullo sfondo. A un certo punto Madonna si avvicina, la gabbia si apre e la danzatrice inizia a spogliarsi del burqa, per poi abbandonarsi a un ballo forsennato. La canzone seguente \u00e8 \"Sorry\", la cui esibizione riprende fortemente le scene del video ufficiale. L'ultima performance \u00e8 per \"Like It or Not\". La sezione si conclude con il video interludio di \"Sorry\", in una versione remixata appositamente per lo show, durante il quale vengono proiettate le immagini dei potenti del mondo (George W.Bush e Tony Blair, ma anche Silvio Berlusconi e Benedetto XVI) responsabili, secondo l'opinione di Madonna, in passato e in tempi pi\u00f9 recenti, di fratture, tensioni e prevaricazioni in un sistema gi\u00e0 fortemente danneggiato. Vengono inoltre mostrate immagini di problemi ambientali, di guerra, di povert\u00e0, e, alla fine, appare la frase: \"Is Anyone Listening?\".\nRiguardo alla scena della crocifissione, Madonna dichiar\u00f2 a \"Reuters\": \u00abSono molto grata per l'accoglienza ricevuta in tutto il mondo, ma apparentemente sono sorti equivoci circa la mia apparizione in croce, e quindi \u00e8 necessario che mi spieghi: durante lo spettacolo tre miei ballerini \"confessano\" o condividono momenti dolorosi della loro vita che, infine, hanno superato. A seguire c'\u00e8 la mia \"confessione\" che avviene su una croce: non \u00e8 una presa in giro della Chiesa, ma \u00e8 analogo al prender su di s\u00e9 la croce come enunciato nella Bibbia [\u2026] Credo che se Ges\u00f9 vivesse oggi farebbe lo stesso\u00bb.\nLo spettacolo continua con Madonna che imbraccia la chitarra elettrica per cantare le versioni rock di \"I Love New York\", il cui testo viene modificato per l'occasione (si dice \"Vattene in Texas a succhiare il c***o a Bush\", invece di un pi\u00f9 diplomatico \"Vattene in Texas a giocare a golf\"), e di \"Ray of Light\". Con l'esecuzione di \"Let It Will Be\" in versione remix, Madonna torna a criticare il mondo dello spettacolo come fece con il singolo del 2003 \"Hollywood\", incitando la gente a lasciar perdere la fama e il successo. Questo concetto \u00e8 ribadito anche con la canzone seguente \"Drowned World / Substitute for Love\", eseguita dopo il \"diva speech\" con il pubblico. L'ultimo brano della sezione \u00e8 \"Paradise (Not for Me)\", cantato in coppia con Yitzhak Sinwani, che canta in ebraico la strofa in francese della versione originale della canzone; sullo sfondo le immagini di un ciliegio in fiore.\nIl finale prevede un ritorno sulla pista da ballo in stile \"La febbre del sabato sera\" (Madonna indossa un completo bianco ispirato a quello di John Travolta).\nDopo un'introduzione radiofonica e un mix delle sue hit storiche, Madonna esegue \"Music\" mixata con la celebre \"Disco Inferno\" dei Trammps.\nAlla fine del brano Madonna si toglie il completo bianco per mostrare una tuta bianca aderente con lustrini rosa e lilla (un omaggio al costume indossato da Agnetha F\u00e4ltskog degli ABBA), ed esegue \"Erotica\" in una versione mixata in stile dance con la sua demo, chiamata \"You Thrill Me\", e \"La Isla Bonita\" in una nuova versione dance / tribale. \nPrima di interpretare \"Lucky Star\" Madonna si accascia sul palco fingendo stanchezza e, incitata dalle coriste Donna DeLory e Nicki Richards che la ammoniscono sullo show ancora in corso, indossa un mantello bianco con la scritta \u00abDancing Queen\u00bb ed esegue la canzone.\nL'ultima canzone in scaletta \u00e8 un remix esteso di \"Hung Up\", durante la quale Madonna indossa un body viola sgambato simile a quello gi\u00e0 sfoggiato nel video del canzone.\nLo spettacolo termina con la frase \"Have you confessed?\" sullo schermo.\nScaletta.\n\"Confessions\" \n\"Sorry (Remix)\" \n\"The Duke Mixes The Hits\" \nArtisti d'apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "541911", "revid": "125012779", "url": "https://it.wikipedia.org/wiki?curid=541911", "title": "Vucumpr\u00e0", "text": "Vucumpr\u00e0 o vu' cumpr\u00e0 \u00e8 un neologismo diffusosi in Italia a partire dalla seconda met\u00e0 degli anni 1980 per indicare i venditori ambulanti di origine africana. La parola si diffuse inizialmente nel napoletano, e riprende il suono di una pronuncia dialettale e distorta della frase \"vuoi comprare?\".\nIl fenomeno della diffusione del neologismo \"vucumpr\u00e0\" pu\u00f2 essere paragonato a quello del termine \"sciusci\u00e0\", con cui alla fine della seconda guerra mondiale si iniziarono a chiamare i bambini napoletani che si offrivano di lucidare le scarpe ai soldati statunitensi, distorcendo la pronuncia dell'inglese \"shoe shine\".\nLa parola \"vucumpr\u00e0\" viene a volte usata con significato esteso, per esempio a indicare genericamente gli extracomunitari immigrati, a prescindere dall'attivit\u00e0 che svolgono. In altri casi la parola viene usata per alludere ad alcuni aspetti secondari del fenomeno dei venditori extracomunitari immigrati, per esempio alle caratteristiche dei prodotti venduti dalla maggior parte di essi (prodotti di scarso valore, imitazioni illegali di oggetti di marca, copie illegali di opere protette da diritti d'autore, e cos\u00ec via)."}
{"id": "541912", "revid": "767487", "url": "https://it.wikipedia.org/wiki?curid=541912", "title": "Cotton Club (film)", "text": "Cotton Club (\"The Cotton Club\") \u00e8 un film drammatico del 1984 incentrato su un famoso club di New York del 1930, il Cotton Club. Il film, diretto da Francis Ford Coppola, si basa sull'omonimo libro fotografico di James Haskins.\nTrama.\nSul finire degli anni venti il Cotton Club diventa il pi\u00f9 famoso locale di New York. Vi si esibiscono una grande variet\u00e0 di artisti di colore, ma l'accesso viene riservato solo ai bianchi. In un altro piccolo locale, dei sicari attentano alla vita del gangster Dutch Schultz, che riesce a salvarsi grazie all'intervento di un giovane suonatore di cornetta di nome Dixie. Schultz, per sdebitarsi, aiuta il giovane a fare carriera facendolo assumere al Cotton Club e incaricandolo di fare l'accompagnatore della sua amante Vera Cicero. Dixie e Vera piano piano si innamorano, ma dovranno fare i conti con la gelosia del boss della malavita.\nProduzione.\nIl film viene prodotto da Robert Evans, che inizialmente voleva anche occuparsi della regia. Ha poi assunto William Kennedy e Francis Ford Coppola per modificare alcune parti della sceneggiatura di Mario Puzo. Alla fine Evans ha per\u00f2 deciso di non voler dirigere il film chiedendo a Coppola di dirigerlo all'ultimo minuto. Coppola ha accettato i ruoli di sceneggiatore e di regista perch\u00e9 aveva bisogno di soldi.\nColonna sonora.\nLa colonna sonora \u00e8 completamente basata sulle note dei grandi artisti che diedero lustro al famoso locale: Duke Ellington, Louis Armstrong, Cab Calloway e tanti altri. Gli assoli di cornetta sono veramente suonati da Richard Gere, che gi\u00e0 suonava la tromba durante il periodo liceale, mentre invece il cantante Tom Waits interpreta un piccolo cameo nella parte di Irving Starck.\nAccoglienza.\nIl film non fu un grande successo al botteghino: incass\u00f2 2,9 milioni di dollari nel suo primo weekend di apertura, mentre globalmente guadagn\u00f2 poco meno di 30 milioni di dollari, di cui quasi 26 milioni in patria, il tutto a fronte di un budget di ben 58 milioni di dollari. Nonostante gli incassi insoddisfacenti il film venne benevolmente accolto dalla critica, che elogi\u00f2 in particolare lo sceneggiatore-regista Francis Ford Coppola.\nDistribuzione.\nIl film, distribuito dalla Orion Pictures, venne distribuito nelle sale cinematografiche statunitensi a partire dal 14 dicembre del 1984."}
{"id": "541922", "revid": "4147370", "url": "https://it.wikipedia.org/wiki?curid=541922", "title": "Oscillazione dei neutrini", "text": ""}
{"id": "541924", "revid": "118938455", "url": "https://it.wikipedia.org/wiki?curid=541924", "title": "Valuta locale", "text": "La valuta locale (o moneta locale) \u00e8 un caso particolare di valuta complementare (o moneta complementare) con circolazione ridotta a una zona geografica definita.\nChe cos'\u00e8.\nLe valute locali sono strumenti di scambio, utilizzati su base volontaria, con cui \u00e8 possibile scambiare beni e servizi. Le valute locali sono pensate per facilitare le transazioni e \"non\" per il risparmio o l'investimento. Dagli anni '90 il mondo sta vivendo lo sviluppo, a livello mondiale, di migliaia di differenti monete locali. Tra mezzi di scambio dominati da monete nazionali e sovra-nazionali stanno moltiplicandosi le monete progettate per usi locali e regionali.\nLa valuta locale pu\u00f2 essere utilizzata in modo alternativo o complementare alla moneta ufficiale, avente corso forzoso per legge. Ogni valuta ha un rapporto di cambio con la moneta ufficiale, solitamente la parit\u00e0.\nIn genere, la moneta locale \u00e8 caratterizzata da un'emissione centralizzata a valore indotto, a debito zero: la quantit\u00e0 di moneta locale emessa \u00e8 divisa in parti uguali fra gli appartenenti alla comunit\u00e0 che ne riconoscono il valore.\nIn Italia.\n, attualmente le monete locali italiane non sono operative.\nDa evidenziare che lo SCEC, molte volte erroneamente descritto come moneta locale, \u00e8 organizzato secondo un modello diverso, basato sul concetto di riduzione di prezzo in Euro in maniera molto simile ai meccanismi della Grande distribuzione, il Buono Locale di Solidariet\u00e0, lo SCEC, \u00e8 presente in diverse regioni ed \u00e8 interscambiabile all'interno del sistema Arcipelago Scec.\nArcipelago Scec.\nIl 5 aprile 2008 sul Vesuvio nasce l'associazione \"Arcipelago Scec\", che riunisce sotto un'unica regia tutti gli esperimenti di Buoni Locali italiani: Ecoroma (Roma), Scec (Napoli), Kro (Calabria), Thyrus (Terni) e Tau (Toscana).\nI Buoni locali SCEC non sono una valuta complementare. Si tratta di buoni per ottenere una riduzione di prezzo che gli associati decidono di farsi reciprocamente attraverso un atto volontario, da cui ci si pu\u00f2 svincolare in qualsiasi momento. La percentuale di accettazione del buono di Solidariet\u00e0 viene lasciata alla libera scelta dell'associato che offre prodotti o servizi; un'accettazione che va solitamente dal 10 al 30%.\nPur essendo mutuato dalla pratica della GDO lo SCEC, la Solidariet\u00e0 ChE Cammina, viene messo a disposizione della comunit\u00e0 e usato esclusivamente insieme agli euro e ha l'obiettivo di ancorare al territorio la ricchezza e farla reinvestire nel circuito, favorendo le produzioni locali.\nIl coordinamento nazionale, formato dai rappresentanti regionali votati dai soci attivisti, si \u00e8 dato un regolamento di distribuzione che garantisce equit\u00e0, trasparenza, equilibrio nella emissione regionale /nazionale di SCEC.\nArcipelago lavora anche alla ricostruzione delle comunit\u00e0 sociali attraverso la Solidariet\u00e0 reciproca e il mutuo aiuto riscoprendo i valori delle nostre radici contadine.\nDal luglio 2010 l'Agenzia dell'entrate ha risposto positivamente all'interpello promosso da Arcipelago e ha sancito la legittimit\u00e0 fiscale dello SCEC.\nAltro aspetto dell'uso del buono SCEC \u00e8 quello legato allo scambio di servizi occasionali fra privati regolato dalla legge n. 53/2000 dove pu\u00f2 essere usato come metro per il tempo dedicato.\nRoma.\nA settembre 2005 nasce il simbolo econometrico \"Ecoroma\", in circolazione tra gli aderenti dell'omonima associazione. Contestualmente alla circolazione degli Ecoroma, l'associazione si prefigge la costruzione e sviluppo di un circuito di economia locale preferenziale che permetta di trattenere la maggior parte possibile della ricchezza prodotta dai suoi aderenti sul territorio in cui essi stessi operano.\nAttualmente l'associazione EcoRoma ha adottato lo statuto di Arcipelago Scec e utilizza gli scec tra i propri associati.\nNapoli.\nA maggio 2007 nasce il Buono Locale di Solidariet\u00e0 \"Scec\", in circolazione tra gli aderenti dell'associazione Masaniello. Contestualmente all'uso degli Scec, l'associazione si prefigge la costruzione e sviluppo di un circuito di economia locale preferenziale che permetta di trattenere la maggior parte possibile della ricchezza prodotta dai suoi aderenti sul territorio in cui essi stessi operano.\nLa prima distribuzione avviene a Napoli il 6 maggio del 2007.\nIl nome \u00e8 l'acronimo di Solidariet\u00e0 ChE Cammina.\nNon \u00e8 una moneta complementare, si utilizza in percentuale con l'euro ed \u00e8 una riduzione di prezzo che gli associati si fanno reciprocamente.\nCalabria.\nSecondo un articolo del apparso sul quotidiano \"Nuovacosenza.com\", sarebbe allo studio nei Comuni di Crotone e in quelli della sua provincia Melissa e Cir\u00f2, l'adozione di delibere analoghe a quelle di Trento e Castrovillari.\nNel giugno 2008 il Comune di Castrovillari ha deliberato in merito alla promozione dello Scec, seguito a settembre dal Comune di Scandale.\nL'arcivescovo di Crotone-Santa Severina Mons. Domenico Graziani, in quanto Presidente Nazionale del comitato scientifico di Arcipelago Scec \u00e8 attualmente impegnato a promuovere l'utilizzo dello Scec nella sua diocesi attraverso incontri pubblici (Quotidiano della Calabria del 23 giugno 2008 e del 9 agosto 2008, Il Crotonese del 31 maggio 2008).\nLombardia.\nIl 31 gennaio 2009 \u00e8 nata a Pedrengo l'Associazione ArcipelagoLombardia, registrata presso l'Ufficio Agenzia delle Entrate Bergamo2 in data 25 febbraio 2009.\nEco-Aspromonte.\nUn'altra delle prime monete locali in Italia \u00e8 l\"'Eco-Aspromonte\", circolante nel Parco nazionale dell'Aspromonte dal 2004. \u00c8 una banconota-voucher disponibile in quattro tagli per gli acquisti effettuati all'interno del parco stesso, introdotta con lo scopo di incentivare le filiere dei prodotti tipici e rafforzare l'identit\u00e0 locale.\nInoltre tutte le banconote hanno una scadenza che impedisce l'accumulo di moneta inoperosa e dunque evita la funzione della cosiddetta \"riserva di valore\".\nAltri esempi di valuta locale, come i SIMEC, sono stati contestati ma poi dissequestrati e quindi legali, ma l'esperimento non \u00e8 ricominciato. L'euro \u00e8 l'unica moneta avente corso forzoso.\nAspetti controversi.\nSecondo il ministero dell'Economia l'utilizzo dei cosiddetti SCEC potrebbe nascondere una vera e propria truffa a danno dello Stato.\nGli esercenti aderenti all'iniziativa battono infatti lo scontrino solo per la parte in valuta in corso legale (es. euro). Ci\u00f2 configurerebbe l'illecito di evasione fiscale.\nInoltre i possessori di queste banconote utilizzerebbero una valuta non riconosciuta dallo Stato e dunque, a tutti gli effetti, illegale.\nArcipelago Scec fa presente che le attivit\u00e0 promosse, incluso lo scambio di Buoni Locali, hanno avuto l'avallo dell'Agenzia delle Entrate con la risposta all'interpello presentato nel 2009 e hanno superato positivamente anche il controllo della Guardia di Finanza nell'ottobre del 2010.\nIn particolare la quota della transazione economica pagata in SCEC viene conteggiata come sconto, coerentemente con la natura dello SCEC, non configurando cos\u00ec l'illecito di evasione fiscale.\nLo SCEC non \u00e8 una valuta, ma un Buono di Solidariet\u00e0, ovvero di sconto.\nTuttavia, per stessa ammissione dei suoi promotori, la caratteristica fondamentale dello \"SCEC\" \u00e8 che, a differenza di un normale buono acquisto, esso pu\u00f2 essere riutilizzato presso gli altri esercizi commerciali aderenti all'iniziativa.\nPer la prima volta in Italia e molto probabilmente in Europa ed altri paesi \u00e8 possibile utilizzare lo SCEC per effettuare investimenti. La Wind Operations Worldwide S.p.A. (WOW SpA) nel marzo del 2012 ha deliberato un aumento di capitale con possibilit\u00e0 di pagamento di una parte del sovrapprezzo mediante SCEC.\nNel mondo.\nI sistemi di scambio non monetario che maggiormente utilizzano valute complementari sono il MORE (\"Member Organised Resource Exchange\" system) presente negli Stati Uniti d'America (Ithaca Hours) e in Giappone, il LETS (\"Local Exchange Trading System\") diffuso in Gran Bretagna e Australia, il ROCS (\"Robust Complementary Community Currency System\") inglese, il SEL (\"Syst\u00e8me d'Echange Local\") e il \"Tronc de Services\" comuni in Francia e in Paesi francofoni, i RERS (\"R\u00e9seaux d'\u00e9change R\u00e9ciproque des Savoirs\") diffusi in Francia, Svizzera, Belgio e Paesi Bassi, la banca del tempo attiva in Italia, Svizzera e Spagna, i \"Tauschring\" e il \"Wir\" sviluppatisi in Germania e Svizzera."}
{"id": "541927", "revid": "767487", "url": "https://it.wikipedia.org/wiki?curid=541927", "title": "Bassistinti", "text": "I Bassistinti sono un gruppo ska italiano attivo dal 1994 al 2010 e successivamente riunitosi nel 2017."}
{"id": "541930", "revid": "1921867", "url": "https://it.wikipedia.org/wiki?curid=541930", "title": "Guitar Hero (videogioco)", "text": "Guitar Hero \u00e8 un videogioco musicale sviluppato da Harmonix Music Systems e pubblicato da RedOctane per PlayStation 2. \u00c8 caratterizzato da un controller speciale a forma di chitarra (una riproduzione della Gibson SG) per simulare la sensazione di chitarra elettrica. \"Guitar Hero\" \u00e8 uscito l'8 novembre 2005 in USA, il 7 aprile 2006 in Europa e il 15 giugno 2006 in Australia ed \u00e8 il primo capitolo dell'omonima serie.\nIl gioco presenta un controller a forma di chitarra (simile a una Gibson SG in miniatura) che il giocatore utilizza per simulare la riproduzione di musica rock. Il \"gameplay\" \u00e8 simile a GuitarFreaks, in quanto il giocatore preme i pulsanti sul controller della chitarra a tempo con le note musicali che scorrono sullo schermo. Il gioco presenta cover di 30 canzoni rock popolari che spaziano dagli anni sessanta fino al 2005, oltre a tracce bonus. \"Guitar Hero\" si \u00e8 rivelato un gioco di successo, guadagnandosi il plauso della critica e vincendo molti premi dalle principali testate videoludiche, ed \u00e8 stato considerato uno dei giochi pi\u00f9 influenti del decennio. Il successo del gioco ha lanciato il \"franchise\" di \"Guitar Hero\", che ha guadagnato pi\u00f9 di 2 miliardi di dollari, dando vita a diversi \"sequel\", espansioni e altri prodotti relativi al gioco.\nModalit\u00e0 di gioco.\nIl controller di Guitar Hero \u00e8 una chitarra leggermente sottodimensionata rispetto ad una chitarra vera: sul manico sono presenti 5 tasti di colori differenti disposti parallelamente al manico. La plettrata va effettuata su una barra di plastica presente all'altezza delle corde che \u00e8 chiamata \"barra della pennata\" e in pi\u00f9 \u00e8 presente anche la leva del vibrato, che pu\u00f2 essere utilizzata durante le note pi\u00f9 lunghe per dare un tocco di personalit\u00e0 in pi\u00f9 ai brani presenti nel gioco oltre che per immagazzinare lo star power, un potere speciale da usare durante l'esecuzione di un brano; la sua attivazione avviene tramite l'inclinazione del controller grazie ad un sensore di movimento presente all'interno del controller stesso. Il controller \u00e8 compatibile con tutti i successivi capitoli della serie di Guitar Hero. A corredo del controller viene fornita una tracolla e degli adesivi per personalizzare lo stesso.\nIl gameplay del gioco, in verit\u00e0, non \u00e8 del tutto nuovo: anni prima la Konami aveva proposto un gioco analogo sulla prima PlayStation dal titolo Guitar Freaks ma suddetto gioco \u00e8 poco noto perch\u00e9 non venne mai pubblicato al di fuori del suolo nipponico.\nPersonaggi.\nDisponibili\nSbloccabili\nAccoglienza.\n\"Guitar Hero\" ha ricevuto il plauso della critica. IGN ha elogiato la \"fantastica colonna sonora\" e la \"notevole periferica\" creata per il gioco, affermando inoltre che il mini controller Gibson SG \"\u00e8 un pregio per \"Guitar Hero\", piuttosto che un difetto\". GameSpot ha condiviso questa opinione, affermando che \"Guitar Hero\" aveva un \"ottimo controller\" e una \"colonna sonora incredibile\" ed era forse il \"miglior gioco ritmico mai realizzato\". Molte recensioni hanno lodato la curva di apprendimento graduale del gioco e l'approccio alla difficolt\u00e0 attraverso la progressione del livello dei brani e l'impostazione della difficolt\u00e0 per ognuno di essi. GameSpy ha commentato la lunghezza delle canzoni, in quanto \"una volta raggiunti i tre minuti circa, le cose iniziano a sembrare troppo lunghe\". Eurogamer ha affermato che \"la mancanza di qualit\u00e0 di star internazionali nel roster delle canzoni e l'assenza di artisti originali \u00e8 forse l'unica cosa che pu\u00f2 sminuire il pacchetto dal punto di vista di un compratore\" e \"sarebbe stato davvero sorprendente con una migliore elenco di tracce\".\nPoco dopo l'uscita, \"Guitar Hero\" \u00e8 diventato un successo inaspettato; \u00e8 stato il secondo titolo per PlayStation 2 pi\u00f9 venduto nel febbraio 2006 secondo NPD Group. Le vendite del gioco ammontavano a 45 milioni di dollari nel 2005. Da allora, il gioco ha venduto circa 1,53 milioni di copie fino a dicembre 2007. Il successo del gioco ha generato un franchise da un miliardo di dollari, inclusi quattro sequel su diverse console di settima generazione, sette espansioni, una versione basata su telefono cellulare e una versione portatile per Nintendo DS. Harmonix non \u00e8 stata pi\u00f9 coinvolta nello sviluppo della serie, a causa della sua acquisizione da parte di MTV. Da allora Harmonix ha sviluppato \"Rock Band\" utilizzando design simili a quelli che hanno reso possibile il successo di \"Guitar Hero\".\nIl gioco e i suoi sequel hanno suscitato interesse in giovani adulti e bambini per imparare a suonare una vera chitarra, ed \u00e8 stato considerato come un \"fenomeno culturale\" che ha avuto un impatto significativo. Alla fine del 2009, diverse testate, tra cui \"Wired\", \"G4TV\", CNN, \"San Jose Mercury News\", \"Toronto Star\", Inc., \"The Guardian\" e \"Advertising Age\", consideravano \"Guitar Hero\" uno dei prodotti pi\u00f9 influenti del primo decennio del XXI secolo, definendolo la scintilla che avrebbe portato alla crescita del mercato dei \"rhytm game\", avendo aumentato le vendite di musica di artisti vecchi e nuovi, introdotto una dimensione sociale nel mercato dei videogiochi e, insieme alla Wii, migliorato l'interattivit\u00e0 con le console di gioco.\nPremi.\n\"Guitar Hero\" ha vinto diversi premi. Nei \"Best of 2005\" di IGN, il gioco \u00e8 stato riconosciuto come \"Miglior gioco musicale\", \"Miglior gioco musicale per PlayStation 2\", \"Miglior colonna sonora non originale\", \"Miglior colonna sonora non originale per PlayStation 2\", \"Miglior gioco multiplayer offline\", \"Miglior gioco multiplayer offline per PlayStation 2\" e \"Miglior periferica di gioco\" (per il controller Mini Gibson SG). GameSpot ha anche riconosciuto il gioco come \"Meglio e Peggio del 2005\", assegnandogli gli onori come \"Miglior Puzzle/Rhytm Game\", \"Miglior Metal\" e \"Reader's Choice - Miglior Puzzle/Rhytm Game\". I Game Developers Choice Awards hanno premiato \"Guitar Hero\" come \"Eccellenza nell'audio\" e \"Eccellenza nell'innovazione dei giochi\". Gli Interactive Achievement Awards 2005 dell'Academy of Interactive Arts &amp; Sciences hanno premiato il gioco come \"Gioco dell'anno\", \"Miglior conquista nel Game Design\", \"Miglior conquista nell'organizzazione del gameplay\" (a pari merito) e \"Miglior conquista nella colonna sonora\". \"Guitar Hero\" ha anche vinto \"Miglior colonna sonora\" agli Spike TV Video Game Awards 2005.\nVersioni arcade.\nL'enorme successo ottenuto dal gioco ha fatto s\u00ec che ne venissero realizzate due conversioni arcade per le sale giochi: la prima \u00e8 la versione asiatica, la quale ripropone pedissequamente il gameplay del gioco riproponendo anche il tipico controller a forma di chitarra gi\u00e0 utilizzato per la versione PlayStation 2 mentre la seconda \u00e8 una variante di Pop'n Music con dei pulsanti da premere direttamente integrati nel cabinato."}
{"id": "541932", "revid": "125592123", "url": "https://it.wikipedia.org/wiki?curid=541932", "title": "Andrea Avellino", "text": "Biografia.\nNacque a Castronuovo tra il 4 ottobre e il 10 novembre 1520, da Giovanni Avellino e da Margherita Appella. Venne battezzato con il nome di \"Lancellotto\", primo di due fratelli. Ricevette la prima educazione dallo zio don Cesare Appella, che era arciprete del paese. Nel 1532 si trasfer\u00ec a Senise, paese distante pochi chilometri, dove studi\u00f2 lettere classiche, matematica e musica per quattro anni. Il 17 agosto 1537 il vescovo di Anglona, Pietro Paolo Parisio lo consacr\u00f2 suddiacono. Per quattro anni aiut\u00f2 lo zio arciprete nell'opera di catechesi della parrocchia. Venne ordinato presbitero fra il 1545 e il 1546. L'anno seguente si iscrive all'Universit\u00e0 di Napoli per conseguire la laurea \"in utroque iure\".\nNel 1548 fece la conoscenza del gesuita spagnolo padre Diego La\u00ednez, e la frequentazione degli esercizi spirituali tenuti da uno dei maggiori collaboratori di Ignazio di Loyola provocarono un profondo cambiamento nel modo di pensare di Lancellotto che lo indicher\u00e0 come il momento della sua vera conversione. Da questo momento decide di continuare gli studi giuridici, ma di rinunciare alla laurea; dominare e contrastare i moti istintivi della propria volont\u00e0; progredire ogni giorno di pi\u00f9 nella via della perfezione; dedicarsi totalmente a Dio abbracciando lo stato religioso della famiglia teatina. Gaetano di Thiene, aveva fondato nel 1533 una comunit\u00e0 di questo ordine riformatore a Napoli, presso la grande basilica di San Paolo Maggiore.\nTerminati gli studi, come deciso, rinunci\u00f2 al conseguimento della laurea abbandonando disegni e aspirazioni di grandezza. In attesa di essere accolto tra i teatini, oper\u00f2 presso la Curia Arcivescovile di Napoli come avvocato. Durante questo periodo ebbe modo di difendere un sacerdote in tribunale: la causa fu vinta ma solo con l'uso della menzogna. Questo fatto marc\u00f2 profondamente Lancellotto che decise di lasciare tutto ci\u00f2 che poteva ostacolare il suo servizio a Dio. Torn\u00f2 al paese ed elarg\u00ec, a favore del fratello, la parte di eredit\u00e0 che gli spettava. Di l\u00ec a poco venne richiamato a Napoli dal vicario generale Scipione Rebiba.\nNel 1551 venne incaricato di riformare i costumi del monastero di Sant'Arcangelo a Baiano. In quel tempo vi era l'usanza nelle famiglie nobili di mettere in convento le figlie che non avevano trovato un matrimonio conveniente. Questa usanza creava nei monasteri una situazione di poca coerenza con la vera vita monastica. Don Lancellotto si dedic\u00f2 con tutte le sue forze alla riforma di questa comunit\u00e0 con l'introduzione di una pi\u00f9 disciplinata e attenta conduzione della vita della monache. Questo gli caus\u00f2 risentimenti e critiche che sfociarono in un tentativo di omicidio.\nIl 14 agosto 1556 entr\u00f2 come postulante presso i teatini di San Paolo a Napoli. Il 30 novembre dello stesso anno vest\u00ec l'abito di novizio, prendendo il nuovo nome di Andrea. Il 25 gennaio 1558 prese i voti. L'anno seguente venne ricevuto a Roma da papa Paolo IV cofondatore assieme a san Gaetano da Thiene dell'Ordine dei Chierici Regolari Teatini. Nel 1560 venne nominato maestro dei novizi, carica che ricopr\u00ec per 10 anni. Fu molto apprezzato come confessore.\nNel 1567 padre don Andrea Avellino venne nominato preposito di San Paolo Maggiore a Napoli. Ruolo che ricopr\u00ec a pi\u00f9 riprese nei successivi dieci anni. Fu visitatore della Provincia lombarda dei teatini tra il 1573 e il 1577 e della Provincia campana dal 1590 al 1591.\nLe sue regole per svolgere al meglio la sua attivit\u00e0 di superiore erano:\nNel maggio del 1585 il santo si oper\u00f2 come mediatore e mise a disposizione dei bisognosi le risorse del suo ordine, dopo i tumulti scoppiati a Napoli a seguito dell'uccisione dell'eletto del popolo Giovan Vincenzo Starace da parte della folla inferocita. Starace era ritenuto il responsabile della carestia che la citt\u00e0 stava subendo.\nMolto benefica e proficua fu la sua attivit\u00e0 come superiore dell'ordine che visse in quel periodo un intenso sviluppo nelle province di Napoli, Milano e Roma. Intensa fu la sua attivit\u00e0 epistolare che conta oltre mille lettere. Scrisse numerosi trattati e opuscoli di ascetica e di esegesi biblica. L'epistolario fu pubblicato nel 1731 in due volumi. Da questi scritti si constata la sua grande devozione per la Madonna. Le sue principali fonti di ispirazione erano: sant'Agostino, san Giovanni Crisostomo, san Bernardo e san Tommaso. Tra i suoi discepoli, il pi\u00f9 famoso \u00e8 padre Lorenzo Scupoli, teatino autore del Combattimento spirituale.\nMor\u00ec il 10 novembre 1608 a Napoli. Fu tra i pazienti del famoso medico e scienziato \nGiulio Iasolino, che si recava a fargli visita al convento dei Chierici Regolari di San Paolo Maggiore. Il 13 novembre del 1608, tre giorni dopo la morte del frate, lo Iasolino si rec\u00f2 al convento, ignaro dell'accaduto, con il suo allievo prediletto Marco Aurelio Severino. I monaci lo condussero a visitare la salma ed egli, con immensa sorpresa, la trov\u00f2 rosea come se fosse stata in vita e non scorse nessun segno tipico della morte avvenuta: gli occhi erano ancora umidi e le giunture del braccio ancora pieghevoli.\nCon un paio di forbici fece tre incisioni sull'orecchio e con sommo stupore non vide scorrere da queste ferite siero, bens\u00ec sangue rosso e fluido. I monaci raccolsero il sangue in alcune ampolle e, anche dopo un anno dal decesso, si pot\u00e9 constatare che il corpo non era ancora in decomposizione e che scuotendo le ampolline il sangue era rimasto fluido. Tutto ci\u00f2 egli lo afferm\u00f2 sotto giuramento il 15 aprile del 1614, in occasione del processo di canonizzazione del frate, dove afferm\u00f2 di non aver mai visto niente di simile nel corso della sua carriera professionale e durante le numerose dissezioni di cadaveri da lui effettuate.\nIl culto.\nIl processo di beatificazione ebbe inizio nel dicembre del 1614. Andrea Avellino fu beatificato da Urbano VIII il 14 ottobre 1624 e proclamato santo da Clemente XI il 22 maggio 1712. \u00c8 sepolto nella basilica di San Paolo Maggiore a Napoli. La Chiesa cattolica lo festeggia il 10 novembre, suo \"dies natalis\" ovvero il giorno della sua morte che la Chiesa considera la sua \"nascita al Cielo\". Nel paese nativo si festeggia anche la terza domenica di maggio e il 13 agosto, nella cappella edificata in contrada Terzo per volere della famiglia Di Pierro Cav. Alessandro. \u00c8 invocato dai fedeli contro la morte improvvisa.\nSant'Andrea Avellino \u00e8 il protettore dei paesi di Castronuovo di Sant'Andrea, in provincia di Potenza, Monasterace, in provincia di Reggio Calabria e di Badolato in provincia di Catanzaro, entrambi sulla costa jonica della Calabria, e compatrono della diocesi di Tursi-Lagonegro.\nA Castronuovo di Sant'Andrea, suo paese natale, sono ancora visibili le tracce del santo: oltre alla Cappella intitolata al Santo, sua casa natale, ricca di dipinti del XVII secolo e della porta in bronzo di Antonio Masini, c'\u00e8 un ulivo legato alla sua figura nato sulla strada sterrata che collega Castronuovo con il comune di Calvera. Nel 2017 \u00e8 stato inaugurato il \"Museo della Vita e delle Opere di Sant'Andrea Avellino\" nella cappella sconsacrata di San Filippo Neri, che ospita dipinti, sculture, disegni, incisioni, libri, manoscritti, reliquie dal XVII al XXI secolo. ."}
{"id": "541938", "revid": "124123", "url": "https://it.wikipedia.org/wiki?curid=541938", "title": "David Thomas (musicista)", "text": "Lacerato da complessi paranoici e pulsioni schizofreniche, da cui cerca di fuggire nella sua \"vita parallela\" di Testimone di Geova, \u00e8 stato un profondo innovatore nello stile di canto, stridulo e disperato, con cui ha espresso il suo sentimento di alienazione. \nNato a Miami nel 1953, dal 1972 \u00e8 un critico rock sotto lo pseudonimo di Crocus Behemoth. Nello stesso periodo comincia a frequentare l'ambiente dell'Hard rock del middle east (MC5, Stooges) e canta nei Rocket From The Tombs. Nel 1975 a Cleveland forma i Pere Ubu insieme a Peter Laughner (morto poi nel maggio 1977 per un'overdose a soli 24 anni); la band deve il suo nome all\"'Ubu Roi\" del commediografo francese Alfred Jarry, di cui Thomas incarna la maschera grottesca durante le esibizioni dal vivo della band.\nNel corso degli anni ottanta ha ulteriormente sfogato la sua bizzarra visione musicale in una sua carriera solista, parallela a quella dei Pere Ubu, oltre ad alcuni lavori con i Two Pale boys.\nDiscografia.\nDavid Thomas &amp; the Pedestrians:\nDavid Thomas &amp; the Wooden Birds:\nDavid Thomas &amp; Foreigners:\nDavid Thomas &amp; Two Pale Boys:\nDavid Thomas &amp; The Pale Orchestra:\nDavid Thomas &amp; His Legs:"}
{"id": "541939", "revid": "547992", "url": "https://it.wikipedia.org/wiki?curid=541939", "title": "Herm\u00e8s", "text": "Herm\u00e8s \u00e8 un'azienda francese di moda (alta moda e pr\u00eat-\u00e0-porter, accessori, pelletteria, borse, arredamento, accessori per la casa, gioielli, profumi e valigie di lusso).\nStoria.\nLa storia dell'azienda ebbe inizio nel 1837, quando Thierry Herm\u00e8s, sellaio, apr\u00ec a Parigi una bottega per bardature e finimenti da cavallo. Successivamente, negli anni 1870, i successori trasferirono l'attivit\u00e0 in rue du Faubourg-Saint-Honor\u00e9, nella sede che \u00e8 divenuta storica e che tuttora \u00e8 il quartier generale della maison e la sua passerella commerciale.\nNegli anni 1920 Emile-Maurice Herm\u00e8s, nipote del fondatore, acquistata dal fratello Adolphe la sua quota della societ\u00e0, inizi\u00f2 a creare capi in pelle di daino. Nel 1927 fu lanciata una linea di gioielli ispirati al mondo equestre e, nel 1929 la prima collezione di moda femminile disegnata da Lola Prusac. Il decennio successivo vide un grande sviluppo delle attivit\u00e0 e delle nuove creazioni, che lanciarono l'azienda e la resero riferimento della storia della moda, come la cintura che prende spunto dal collare per cani e la borsa ispirata a quelle da sella che, lanciata per la prima volta nel 1935 e poi ridotta di volume, divenne celebre nel dopoguerra grazie a Grace Kelly, che la sfoggi\u00f2 nel 1956 sulla copertina di Life e la fece ribattezzare \"Kelly\". Nel 1949 Herm\u00e8s lanci\u00f2 l'innovativo sistema \"ready-made\", una sorta di pr\u00eat-\u00e0-porter su misura, simboleggiato dall'abito da donna \"Hermeselle\" in cotone stampato.\nNel 1951, alla morte di Emile-Maurice, la gestione dell'azienda passa ai generi Robert Dumas e Jean Guerrand. Con gli anni aumentano di molto il giro d'affari e i negozi di propriet\u00e0: oggi, nel mondo, sono 55 i negozi propri e circa un centinaio di concessionari. La maison, negli anni 1960, debutta anche nei profumi. Il marchio \u00e8 particolarmente noto per i foulard.\nOggi l'azienda \u00e8 presieduta da Patrick Thomas, pronipote del fondatore e rappresentante della quinta generazione Herm\u00e8s (la famiglia detiene ancora l'86% del capitale), si distingue per la produzione di piccola pelletteria fatta a mano; adottando la filosofia dell'\"innovare nella continuit\u00e0 della tradizione\", il marchio rimane legato a quella che fu la vocazione originale, ovvero il mondo del cavallo. All'inizio degli anni 1990, l'azienda ha cominciato una politica di acquisizioni soprattutto nel campo delle industrie tessili.\nPer il pr\u00eat-\u00e0-porter di Herm\u00e8s hanno lavorato, fra gli altri, Martin Margiela, Catherine de Karolyi, Nicole de Versian con il giovane Lacroix, Berg\u00e8re, Bally, Myr\u00e8ne de Pr\u00e9moville, Giudicelli, Audibet e Silvana Perrera. Nel 1999, Herm\u00e8s ha rilevato il 35% della maison Jean Paul Gaultier, rivenduto dopo la fine della collaborazione con Gaultier (a sua volta successiva alla morte di Jean Louis Dumas, ex presidente del CDA).\nIl gruppo Herm\u00e8s, ha un volume d'affari pari 1,242 miliardi di euro (2002), \u00e8 attivo negli Stati Uniti nell'e-commerce di accessori ed ha avuto come stilista di punta Jean Paul Gaultier, a cui poi \u00e8 succeduto Christopher Lemaire, precedentemente in forze a Lacoste.\nTra le creazioni pi\u00f9 famose della maison ricordiamo la \"Birkin\" e la \"Kelly\"."}
{"id": "541947", "revid": "124680186", "url": "https://it.wikipedia.org/wiki?curid=541947", "title": "Angerio da Sant'Eufemia", "text": "Biografia.\nOriginario della Bretagna, inizialmente fu priore del monastero benedettino di Sant'Eufemia in Calabria. Nel 1091 venne chiamato da Ruggero I di Sicilia e da papa Urbano II per diventare abate del monastero benedettino di Catania e vescovo della diocesi. Inoltre, Ruggero lo design\u00f2 quale nuovo signore feudale con pieni poteri sull'intera popolazione di Catania e dei dintorni.\nI feudi governati da Angerio andavano da Piazza Armerina a Taormina, da Enna a Mascali. Nel 1094 fu inaugurata la cattedrale di Sant'Agata, simbolo del potere della chiesa sulla citt\u00e0. Ancora oggi i resti del presbiterio dell'antica chiesa sono visibili nella struttura attuale che \u00e8 stata ricostruita dopo il sisma del 1693, completata solo nel 1734 da Gian Battista Vaccarini che ne disegn\u00f2 la facciata. Nello stesso periodo, fu affidato ad Angerio il castello di Aci, ristrutturato dai normanni.\nDurante il suo episcopato, nel 1106, Simone di Butera don\u00f2 il cenobio della chiesa di Sant'Andrea a Piazza Armerina e un altare di sant'Agata che si trovava nella villa del Casale alla Basilica del Santo Sepolcro di Gerusalemme. Nella chiesa di Sant'Andrea Angerio fece erigere un altare a sant'Agata e vi colloc\u00f2 un dipinto della martire."}
{"id": "541948", "revid": "2219716", "url": "https://it.wikipedia.org/wiki?curid=541948", "title": "Principio consensualistico", "text": "Il principio consensualistico \u00e8 un principio giuridico enunciato dall'art. 1376 del codice civile italiano comporta che i contratti aventi ad oggetto il trasferimento della propriet\u00e0 o di altri diritti (sia reali sia relativi), ovvero la costituzione, la modificazione o l'estinzione di un diritto reale limitato producono i loro effetti con il semplice \"consenso\" delle parti, legittimamente manifestato, e dunque indipendentemente dal trasferimento del possesso e dall'eventuale pagamento del corrispettivo.\nStoria.\nLa prima codificazione del \"consenso traslativo\" risale al \"Code Napol\u00e8one\", perch\u00e9 in tutti i sistemi giuridici derivati dal Diritto romano occorreva la \"consegna\" per il trasferimento della propriet\u00e0.\nPer il diritto romano, si distingueva infatti tra:\nErano quindi due situazioni giuridiche diverse: la prima costituiva fonte di obbligazione di consegnare la cosa oggetto del contratto, la seconda perfezionava il contratto attuando il trasferimento della propriet\u00e0 della cosa.\nLa Convenzione di Vienna del 1980 offre una regolamentazione uniforme ai contratti internazionali di vendita. Essa \u00e8 stata ratificata dall'Italia con la legge 11 dicembre 1985, n. 765 ed il suo ambito di applicazione riguarda i contratti di compravendita di beni mobili stipulati tra contraenti aventi la loro sede in diversi Stati, sotto gli aspetti della procedura di conclusione dei contratti e degli effetti obbligatori scaturenti dai rapporti; restano esclusi altri aspetti contrattuali quali gli effetti reali, l'invalidit\u00e0, i termini di prescrizione.\nIn particolare, la predetta Convenzione \u00e8 applicabile allorch\u00e9 le parti contraenti appartengano a Stati aderenti, ovvero allorch\u00e9 le norme di diritto internazionale privato individuino comunque, quale legge disciplinatrice, quella di un Paese aderente. \u00c8 da rilevare altres\u00ec che non tutti i contratti di vendita sono regolamentati dalla Convenzione, poich\u00e9 dal suo ambito sono escluse ad esempio le vendite ai consumatori privati, le vendite giudiziali, le vendite che hanno ad oggetto valuta, ecc.\nDeroghe.\nNei territori in cui vige la legge tavolare (tra cui nel nostro ordinamento, per il legame storico con l\u2019impero austro-ungarico, le province di Trento e Bolzano e alcuni comuni delle province di Udine e Belluno), il perfezionamento del contratto ad effetti reali relativi a beni immobili viene ad attribuire all'avente causa solamente un diritto obbligatorio alla prestazione: il trasferimento del diritto reale si avr\u00e0 solo al momento della iscrizione tavolare, all'esito del procedimento regolato oggi dalla legge generale sui libri fondiari allegata al regio decreto 499 del 1929; insegna quindi la Cassazione che il consenso manifestato dai contraenti alla stipulazione di un atto di trasferimento della propriet\u00e0 o di altro diritto reale su beni immobili, ricadenti in questi territori, genera nell'acquirente un diritto di natura personale nei confronti dell'alienante e non quindi idoneo ad effettuare il trasferimento in questione.\nAmbito di applicazione.\nCompravendite internazionali.\nLa forma contrattuale pi\u00f9 diffusa nella pratica commerciale internazionale \u00e8 la compravendita: le problematiche maggiori derivano dalle differenze tra i sistemi giuridici dei vari Paesi, in quanto alcuni ordinamenti, per il trasferimento della propriet\u00e0, richiedono i requisiti del consenso delle parti, della causa e della consegna del bene oggetto del contratto (\u00e8 questo il caso di nazioni quali ad esempio l'Austria, la Russia, la Spagna, i Paesi Bassi, la Svezia, l'Argentina ed i Paesi dell'ex Jugoslavia).\nAltri Paesi (Italia, Francia, Norvegia, Messico, Portogallo, ecc\u2026) richiedono invece i soli requisiti della causa e del consenso (cd. principio consensualistico). Altri infine (Germania, Brasile) ritengono necessari i requisiti del consenso e della consegna.\nL'applicazione dei diversi criteri sopra elencati comporta che nei Paesi che individuano nella consegna un elemento fondamentale della compravendita, la propriet\u00e0 del bene viene trasferita solo con l'effettiva \"datio\" della cosa al compratore: in termini pratici, la vendita in s\u00e9 ha solo effetti obbligatori poich\u00e9, in seguito al pagamento del corrispettivo da parte dell'acquirente, determina, relativamente al venditore, l'obbligo di fare acquistare materialmente il bene al compratore; si rende dunque necessario un altro negozio traslativo, il cui perfezionamento avviene appunto tramite la consegna del bene. Ove l'alienante non dovesse prestare il suo consenso alla consegna, all'acquirente sarebbe riconosciuto il diritto di adire il giudice per ottenere una sentenza che prenda il posto del consenso non prestato (cfr. art. 2932 del Codice civile. L'applicazione di tale principio attua di fatto una tutela del proprietario\u00a0\u2013 venditore, per il quale non viene meno la disponibilit\u00e0 del bene fino all'effettivo pagamento del prezzo.\nL'applicazione del principio del consenso, per il quale, si ribadisce, la propriet\u00e0 si trasferisce con la conclusione del contratto, comporta invece il fatto che l'acquirente pu\u00f2 entrare nella materiale disponibilit\u00e0 del bene ancor prima del pagamento del prezzo. Tale principio riverbera i suoi effetti anche su un altro aspetto, ossia quello relativo al passaggio del rischio di perimento della \"res\" alienata. A tal proposito, occorre rilevare che nella generalit\u00e0 dei sistemi giuridici vige l'antica regola \"res perit domino\", in base alla quale il venditore si assume il rischio di perimento del bene finch\u00e9 egli sia proprietario della cosa. L'applicazione del criterio consensualistico determiner\u00e0 dunque la conseguenza che il rischio del perimento dovr\u00e0 essere assunto dal compratore a partire dalla conclusione del contratto: qualora il bene dovesse deteriorarsi o addirittura andar perduto, dopo il perfezionamento del contratto e prima della consegna, ovviamente per cause non imputabili al venditore, l'acquirente dovr\u00e0 comunque pagarne il prezzo."}
{"id": "541949", "revid": "289247", "url": "https://it.wikipedia.org/wiki?curid=541949", "title": "Ansgerio da S.Eufemia", "text": ""}
{"id": "541952", "revid": "287204", "url": "https://it.wikipedia.org/wiki?curid=541952", "title": "Bl\u00f3\u00f0ugh\u00f3fi", "text": ""}
{"id": "541954", "revid": "6340", "url": "https://it.wikipedia.org/wiki?curid=541954", "title": "Blodughofi", "text": ""}
{"id": "541959", "revid": "599013", "url": "https://it.wikipedia.org/wiki?curid=541959", "title": "Lv", "text": ""}
{"id": "541960", "revid": "729019", "url": "https://it.wikipedia.org/wiki?curid=541960", "title": "Billy Kidman", "text": "Nel corso della sua carriera ha lottato per la World Championship Wrestling e per la World Wrestling Entertainment. Tra WWE e WCW ha detenuto un totale di undici titoli.\nCarriera.\nIniziata la sua carriera nel wrestling professionistico col nome di Kid Flash nel 1994, lott\u00f2 in piccole federazioni come la Championship Wrestling Alliance (CWA) e la East Coast Wrestling Association (ECWA); ed in entrambe le federazioni vinse il titolo di campione di coppia. Il grande salto per Gruner avvenne nel 1998 quando venne ingaggiato dalla WCW, dove lotter\u00e0 col nome di Billy Kidman.\nKidman nella WCW fu membro di molte \"stable\", come il Raven's Flock, i Filthy Animals e i New Blood. Ebbe inoltre faide con molti wrestler popolari della WCW, come Hulk Hogan, Jeff Jarrett e Bret Hart. Vinse anche titoli prestigiosi, come il titolo dei pesi leggeri e i titoli di coppia, questi ultimi due volte con Rey Mysterio ed una al fianco di Konnan.\nNel 2000 Kidman appare anche nel film \"Ready to Rumble\", insieme ad altri wrestler della WCW.\nQuando la WWF compr\u00f2 la WCW, Kidman entr\u00f2 nella federazione di Stamford come membro della WCW Alliance. Divenne subito popolare tanto da vincere il titolo dei pesi leggeri nel luglio 2001. Il suo regno dur\u00f2 per\u00f2 solamente otto giorni, poich\u00e9 perse il titolo contro X-Pac durante la successiva edizione di Raw. Kidman vincer\u00e0 il titolo dei pesi leggeri per altre tre volte tra il 2001 e 2002, salvo poi subire un brutto infortunio ad inizio del 2003.\nNel luglio 2003 porta all'altare la sua fidanzata Torrie Wilson, sua ex manager ai tempi della WCW. Kidman torna a lottare poco dopo riformando per un breve periodo il vecchio \"tag team\" con Mysterio.\nNel 2004 Kidman former\u00e0 una nuova coppia con Paul London. Insieme a London, Kidman riuscir\u00e0 finalmente a vincere il WWE Tag Team Championship, sconfiggendo i Dudley Boyz (Bubba Ray Dudley e D-Von Dudley) l'8 luglio 2004. Dopo un mese e mezzo in cui i due dominavano la categoria tag team, inizi\u00f2 una crisi nel tag, quando Kidman sbagli\u00f2 la sua finisher, la \"Shooting Star Press\", su Chavo Guerrero provocandogli un infortunio abbastanza grave. Kidman non us\u00f2 pi\u00f9 la SSP effettuando un Turn Heel, e ci\u00f2 port\u00f2 alla sconfitta dei due da parte di Kenzo Suzuki e Ren\u00e9 Dupr\u00e9e che tolsero loro i titoli di coppia.\nKidman e London si affrontarono quindi a No Mercy del 2004. Qui Kidman vince tornando ad usare la sua \"finisher\". I due si rincontrarono successivamente in vari match per il Cruiserweight Championship. Inoltre, quando torn\u00f2 Chavo, Kidman ebbe una piccola faida col messicano desideroso di vendetta.\nKidman fu poi licenziato dalla WWE il 7 luglio 2005. Durante un'intervista recente Kidman ha dichiarato il motivo per cui era stato licenziato dalla WWE, ossia il fatto di aver criticato la decisione della federazione di far viaggiare i suoi dipendenti in classe economica invece della prima classe nei voli oltreoceano.\nDopo il suo licenziamento Kidman ha lottato per alcune federazioni estere come l'inglese FWA. Nel luglio 2006 \u00e8 tornato a fare un match in WWE, lottando mascherato in un dark match, ossia un incontro non trasmesso dalle telecamere.\nKidman si \u00e8 ufficialmente ritirato il 23 febbraio 2008.\nVita privata.\nSposatosi con la diva della WWE Torrie Wilson nel 2003, nel 2008 la coppia ha legalmente divorziato.\nKidman \u00e8 di religione ebraica.\nTitoli e riconoscimenti.\n1"}
{"id": "541963", "revid": "121701994", "url": "https://it.wikipedia.org/wiki?curid=541963", "title": "Butch (LGBT)", "text": "Il termine butch (dall'inglese \"\"maschiaccio\") come l'italiano \"camionista\"\" viene spesso usato per indicare una lesbica con atteggiamenti e abbigliamento prettamente mascolini, generalmente in contrapposizione alla \"femme\", una lesbica con atteggiamento e abbigliamento femminili. \"Butch\" veniva per\u00f2 usata anche per i maschi, specialmente gay, a connotarne le caratteristiche \"virili\", come baffi, atteggiamento macho, ecc.\nIn effetti per quelle che si definiscono tali, \"butch\" definisce pi\u00f9 uno stile di vita e una scala di valori che solo l'aspetto esteriore. Semplificando, si pu\u00f2 dire che una \"butch\" rappresenti la quintessenza positiva della mascolinit\u00e0, prima fra tutte forza e cavalleria. Molto utilizzata a partire dagli anni cinquanta, e quindi spesso ridotta a uno stereotipo, il modello \"butch\"/\"femme\" fu spesso criticato e rifiutato dalla comunit\u00e0 lesbica e femminista che vedeva nella dicotomia dei ruoli \"butch\"/\"femme\" un perpetuarsi del maschilismo e del patriarcato e di conseguenza emargin\u00f2 butches e femmes.\nStoria.\nI ruoli \"butch\" e \"femme\" risalgono almeno all'inizio del XX secolo. Erano particolarmente visibili nella cultura dei locali frequentati dalle lesbiche della classe operaia degli anni '40, degli anni '50 e degli anni '60, in particolare negli Stati Uniti. In quel contesto i rapporti \"butch\"-\"femme\" erano la norma, mentre quelli \"butch\"-\"butch\" e \"femme\"-\"femme\" erano \u201ctab\u00f9\u201d. Le \"ki-ki\", che stavano un po' da una parte e un po' dall'altra, erano considerate in termini negativi e potevano essere oggetto di scherno.\nDurante gli anni quaranta del XX secolo negli Stati Uniti d'America, la maggior parte delle donne \"butch\" erano costrette a vestire abiti convenzionalmente considerati femminili e soltanto il fine settimana si potevano concedere camicie e cravatte inamidate per andare nei bar o alle riunioni dei loro gruppi. Negli anni '50 la nuova generazione di \"butch\" rifiut\u00f2 di vivere una doppia vita e us\u00f2 l'abbigliamento \"butch\" a tempo pieno o il pi\u00f9 spesso possibile. Questo permise il loro accesso solo ad alcuni tipi di lavori, ad es. il lavoro in fabbrica, lavori in ogni caso che non avevano codici di abbigliamento per donne.\nLa loro aumentata visibilit\u00e0, insieme con la politica anti-gay dell'era McCarthy, condusse a un aumento delle aggressioni alle lesbiche, mentre allo stesso tempo la cultura pi\u00f9 forte e ribelle dei locali divenne sempre pi\u00f9 capace di rispondere con fermezza. Anche se le \"femmes\" erano presenti e combattive all'interno di questi scontri, difendere gli spazi di aggregazione lesbica divenne prerogativa del ruolo \"butch\".\nMentre negli anni '40 l'immagine prevalente delle \"butch\" era severa ma delicata, questa divenne sempre pi\u00f9 dura e aggressiva poich\u00e9 il confronto violento si era trasformato in un fattore costante nella vita di tutti i giorni. A cominciare dagli anni '70, alcune teoriche femministe criticarono i ruoli \"butch\" e \"femme\" come politicamente scorretti, sostenevano che tutte le loro dinamiche derivassero dalla necessit\u00e0 di imitare i ruoli di genere eterosessisti, contribuendo a riportare tali rapporti in un ambito underground.\nRiguardo ai rapporti \"butch\"-\"femme\" c'era la presunzione che le \"butch\" rappresentassero la partner fisicamente attiva e quindi in una posizione di \u2018dominio\u2019 nella sessualit\u00e0. Ma a differenza dalle dinamiche di molti rapporti eterosessuali, il ruolo descritto dalle butch era quello del dare il piacere sessuale alle \"femme\". L'essenza di questa dinamica emotiva/sessuale \u00e8 ben descritta dall'ideale delle \u201c\"butch\" di pietra\u201d o delle \"butch\" intoccabili. Essere intoccabile significava avere piacere nel dare piacere. Quindi, anche se queste donne hanno assunto modelli della societ\u00e0 eterosessuale, hanno trasformato quei modelli in un'interazione autenticamente lesbica\". \u00c8 importante notare che le \"butch\" e le \"femmes\" non si identificano nel movimento transessuale e/o transgender."}
{"id": "541964", "revid": "436907", "url": "https://it.wikipedia.org/wiki?curid=541964", "title": "Ares Tavolazzi", "text": "Biografia.\nStudia violoncello e contrabbasso al Conservatorio Girolamo Frescobaldi di Ferrara.\nInizia la carriera di bassista suonando per la cantante Carmen Villani, nel gruppo beat Avengers (in cui alla batteria c'\u00e8 un altro ragazzo di Ferrara, Ellade Bandini), con cui incide anche un 45 giri omonimo nel 1965 per la Bluebell (alla voce c'\u00e8 Carmen Villani), oltre che partecipare a quasi tutti i 45 giri della cantante.\nNel 1969 forma sempre con Ellade Bandini e con il tastierista milanese Vince Tempera il gruppo The Pleasure Machine, con cui incide cinque 45 giri nei tre anni successivi.\nCon gli stessi musicisti inizia a lavorare come turnista nelle sale di registrazione milanesi partecipando al disco \"L'isola non trovata\" di Francesco Guccini e \"Terra in bocca\" de I Giganti; in quest'ultima occasione lega con Enrico Maria Papes.\nDopo lo scioglimento dei The Pleasure Machine, entra dal 1973 al 1983 nel gruppo storico d'avanguardia Area, rimasto senza bassista dopo la partenza di Patrick Djivas, entrato nella Premiata Forneria Marconi: insieme a Demetrio Stratos, Patrizio Fariselli, Paolo Tofani e Giulio Capiozzo, registra oltre 10 LP e partecipa a numerose manifestazioni anche internazionali. Nel medesimo periodo si avvicina alla musica jazz, frequentando l'ambiente jazzistico di New York.\nNel 1978 prester\u00e0 la sua opera al basso e nei cori per Ufo Robot dell'ex compagno nei \"Pleasure Machine\" Vince Tempera, e sar\u00e0 con lui coautore della prima sigla finale della serie, Shooting Star, in cui suoner\u00e0 anche il basso.\nContinua in quegli anni l'attivit\u00e0 di \"turnista\", suonando in alcuni dischi di artisti quali: Mina, Eugenio Finardi, Paolo Conte e continuando (anche dal vivo a partire dal 1982) la collaborazione con Francesco Guccini.\nNel 1982 partecipa al tour italiano dell'orchestra di Gil Evans, con Steve Lacy e Pietro Tonolo. Sempre nel 1982 collabora all'incisione della Rock Opera \"Roadissea\" (Pubblicata dalla Pelo Record di Ferrara)\nPer tre anni consecutivi (dal 1984 al 1986) \u00e8 primo in una speciale classifica dei bassisti italiani indetta da \"Guitar Club\".\nNel 1987 vince il premio \"A. Willaert\" come migliore musicista dell'anno.\nDal 1990 ad oggi collabora in concerti e registrazioni discografiche con numerosi musicisti italiani e stranieri, tra i quali: Stefano Cocco Cantini, Sal Nistico, Max Roach, Lee Konitz, Phil Woods, Mau Mau, Massimo Urbani, Enrico Rava, Stefano Bollani, Walter Paoli, Franco D'Andrea, Dado Moroni, Ermanno Maria Signorelli, Enrico Pieranunzi, Roberto Gatto, Danilo Rea, Mike Melillo, Ray Mantilla, Carlo Atti, Paolo Fresu, Tino Tracanna, Gianni Basso, Simone Graziano, Gianluca Petrella, Vinicio Capossela e molti altri. Nel 1992 ha suonato, con Vince Tempera, Ellade Bandini, Massimo Luca e Maurizio Tirelli, nell'album Ma noi no dei Nomadi, l'ultimo pubblicato dal gruppo emiliano con il cantante Augusto Daolio.\nCollabora negli anni a diversi lavori teatrali componendo e suonando dal vivo (di recente \"Ruth\" e \"Il Cantico dei Cantici\" per la Fondazione Teatro di Pontedera). Ha tenuto seminari sull'improvvisazione in tutta Italia, insegnando anche in scuole jazz di Milano, Bologna, Ferrara, Rovereto.\nNel 2011 assieme a Paolo Tofani, Patrizio Fariselli e Walter Paoli inizia l'AREA Reunion Tour, riproponendo gli storici brani degli AREA privi di Demetrio Stratos, elemento che non \u00e8 mai stato volutamente rimpiazzato. L'intenzione \u00e8 quella di far sentire la crescita musicale, i singoli percorsi individuali degli esecutori e gli inevitabili cambiamenti, pi\u00f9 che tentare una rimpatriata nostalgica.\nNel settembre 2015 partecipa all'iniziativa della rivista \"Musica Jazz\" in ricordo di Sergio Endrigo per il decennale della scomparsa, interpretando \"La rosa bianca\" nella raccolta \"Momenti di jazz\", insieme a Walter Paoli, Bruno Cesselli e Mauro Negri.\nNel 2017 fonda con il batterista Christian Capiozzo ed il tastierista Leo Caligiuri il gruppo Three Generations Caligiuri/Tavolazzi/Capiozzo esibendosi dal vivo in trio e con ospiti come Enrico Rava, Flavio Boltro e Stefano Di Battista in numerosi festival.\nNel 2021 incide il primo disco dei Three Generations edito per la MaraCash record.\nPartecipazione a festival e rassegne musicali.\nIl 18 maggio 2016 ha suonato insieme al pianista Bruno Cesselli e al batterista Zlatko Kau\u010di\u010d in un concerto della seconda edizione della rassegna musicale Treviso Suona Jazz."}
{"id": "541967", "revid": "484362", "url": "https://it.wikipedia.org/wiki?curid=541967", "title": "Pomm\u00e9rieux", "text": ""}
{"id": "541968", "revid": "6923", "url": "https://it.wikipedia.org/wiki?curid=541968", "title": "Bob Hoskins", "text": "Nel corso della sua carriera ha vinto un Golden Globe, un BAFTA e il premio per la miglior interpretazione maschile al Festival di Cannes per il suo ruolo in \"Mona Lisa\" (1986).\nBiografia.\nHoskins nacque a Bury St. Edmunds, nel Suffolk, il 26 ottobre del 1942, figlio di Robert Hoskins, un contabile ed ex-camionista, e di Elsie Lillian Hoskins (nata Hopkins), una cuoca ed insegnante d'asilo. Una delle nonne di Hoskins era di etnia romanichals.\nAll'et\u00e0 di due anni si stabil\u00ec con i genitori presso Finsbury Park (Londra), dove crebbe. Frequent\u00f2 la \"Stroud Green Secondary School\", dove per\u00f2 non ebbe vita facile con lo studio e dalla quale venne ben presto bollato come \"stupido\" a causa della sua dislessia; abbandonati infine gli studi all'et\u00e0 di 15 anni, con un O-Level, Hoskins si mantenne attraverso lavori saltuari quali il facchino, il camionista, il pulitore di vetri, l'assistente idraulico, il pompiere ed il mangiatore di fuoco in un circo, fino a quando non s'imbarc\u00f2 nella marina mercantile norvegese. Nel frattempo frequent\u00f2 un corso triennale di ragioneria, che per\u00f2 non port\u00f2 mai a termine. Trascorse pure un periodo di volontariato in un kibbutz per all'incirca sei mesi, finch\u00e9 lo scoppio della guerra dei sei giorni non lo costrinse a lasciare Israele, per poi impiegarsi per un paio d'anni come balia dei cammelli d'una trib\u00f9 di beduini in Siria.\nAll'et\u00e0 di 25 anni, accompagnando un amico a un provino, fu scelto per una piccola parte in una produzione teatrale. Durante il corso di perfezionamento, un agente gli consigli\u00f2 di continuare la strada della recitazione e perci\u00f2 gli organizz\u00f2 diversi provini. Inizi\u00f2 cos\u00ec a calcare le scene dapprima come sostituto e, in seguito, come attore a tutti gli effetti, recitando in teatri come il \"London's Royal Court\" ed il \"National Theatre\", entrando poi a far parte di fatto della \"Royal Shakespeare Company\". Inizi\u00f2 la carriera cinematografica con una piccola parte nel film \"Al fronte\" nel 1972 e, tre anni dopo, ricopr\u00ec il suo primo ruolo da protagonista nel film \"Il pornografo\" (\"Inserts\"), affiancando un giovane Richard Dreyfuss. Ma \u00e8 nel 1980 che Hoskins, con la brillante interpretazione del gangster londinese Harold Shand in \"Quel lungo venerd\u00ec santo\" (\"The Long Good Friday\"), cattura l'attenzione della critica. Dopo aver interpretato il manager del protagonista nel film \"Pink Floyd The Wall\" (1982), veste i panni di George, un ex-galeotto riciclatosi autista al servizio di Simone, una prostituta nera d'alto bordo, di cui ben presto si infatuer\u00e0, nella pellicola di Neil Jordan \"Mona Lisa\" (1986). Grazie a quest'intensa interpretazione vince il Golden Globe, il BAFTA e il premio per la miglior interpretazione maschile al Festival di Cannes, oltre a conseguire una \"nomination\" per il Premio Oscar al miglior attore protagonista. Fu contattato all'ultimo come sostituto per il film \"Gli intoccabili\" se Robert De Niro avesse deciso di non interpretare Al Capone. Quando De Niro accett\u00f2 la parte, il regista Brian De Palma sped\u00ec a Hoskins un assegno di 20.000 sterline con l'appunto \"Thank You\", e Hoskins rispose immediatamente, scrivendo a De Palma di chiamarlo sempre nei film in cui non voleva la sua presenza.\nLa notoriet\u00e0 internazionale arriver\u00e0 per\u00f2 soltanto nel 1988, grazie al ruolo dell'investigatore privato Eddie Valiant nel film a tecnica mista \"Chi ha incastrato Roger Rabbit\" (\"Who Framed Roger Rabbit\") di Robert Zemeckis, in cui recita accanto a diversi protagonisti del mondo dell'animazione. Capace di destreggiarsi egregiamente sia in ruoli drammatici e duri \"da gangster\" sia in ruoli comici, prende parte a diverse pellicole quali \"Cotton Club\" di Francis Ford Coppola (1984), \"Brazil\" di Terry Gilliam (1985), \"Un fantasma per amico\" (\"Heart Condition\") (1990), dove divide la scena con Denzel Washington, \"Sirene\" (\"Mermaids\") (1990), al fianco di Cher e Winona Ryder, \"Hook - Capitan Uncino\" (\"Hook\") (1991), al fianco di Robin Williams, Dustin Hoffman e Julia Roberts, \"Super Mario Bros.\" (1993), dove interpreta l'eroe dell'omonima serie videoludica, \"Il viaggio di Felicia\" (\"Felicia's Journey\") (1999) di Atom Egoyan, \"Piccolo dizionario amoroso\" (\"The Sleeping Dictionary\") (2002), \"Beyond the Sea\" (2004) di e con Kevin Spacey, \"La fiera della vanit\u00e0\" di Mira Nair (\"Vanity Fair\") (2004), \"Lady Henderson presenta\" (\"Mrs. Henderson Presents\") (2005), per il quale ottenne la candidatura al Golden Globe come miglior attore non protagonista, e \"Go Go Tales\" (2007), di Abel Ferrara.\nImperson\u00f2 Lavrentij Pavlovi\u010d Berija ne \"Il proiezionista\" (\"The Inner Circle\") del regista russo Andrej Kon\u010dalovskij, J. Edgar Hoover nel film \"Gli intrighi del potere\" (\"Nixon\") di Oliver Stone (1995), Nikita Sergeevi\u010d Chru\u0161\u010d\u0451v ne \"Il nemico alle porte\" (\"Enemy at the Gates\") di Jean-Jacques Annaud (2001) ed il professor Challenger nel film TV \"Il mondo perduto\" (\"The Lost Word\") (2001).\nNel 1995 si ciment\u00f2 per la prima volta nel doppiaggio con il film d'animazione \"Balto\", ricoprendo il ruolo dell'oca russa Boris. Nel film \"Ventiquattrosette\" (\"Twentyfourseven\") (1997) interpret\u00f2 Alan Darcy, un ex-pugile che, con l'intento di allontanare dalla microcriminalit\u00e0 i giovani di una piccola cittadina inglese nell'era della Thatcher, apre un piccolo centro di boxe, ruolo che gli valse l'European Film Awards per il miglior attore. Nel 2005 viene candidato al Razzie Awards al peggior attore non protagonista per la sua interpretazione di Odino in \"The Mask 2\".\nNel 2006 presta la propria voce al cane Winston nel film \"Garfield 2\" (\"Garfield: A Tail of Two Kitties\") e, nello stesso anno, partecipa al film \"Hollywoodland\", nel ruolo dell'influente e cinico produttore privo di scrupoli Eddie Mannix. Nel 2009 torna a lavorare nuovamente con Robert Zemeckis, prendendo parte al film d'animazione, girato con la tecnica della \"performance capture\", \"A Christmas Carol\", con Jim Carrey, Gary Oldman e Colin Firth.\nSempre nel 2009 venne preso in considerazione per interpretare il ruolo del professor Horace Lumacorno nel film \"Harry Potter e il principe mezzosangue\", ruolo andato poi a Jim Broadbent.\nAnche attivo sul versante televisivo, Hoskins ha preso parte ad alcune \"fiction\" italiane di grande successo come \"Il Papa buono\", dove interpretava la figura di Papa Giovanni XXIII, \"Io e il Duce\", nel quale veste i panni di Benito Mussolini, e \"Pinocchio\" di Alberto Sironi, nel quale ricopre il ruolo di Geppetto.\nLa sua ultima apparizione sugli schermi risale al 2012 nel film \"Biancaneve e il cacciatore\", dove interpreta Muir, uno dei sette nani. Il 9 agosto del 2012, l'attore annunci\u00f2 ufficialmente il suo ritiro dal mondo dello spettacolo dopo aver scoperto, l'anno precedente, di essere affetto dal morbo di Parkinson.\nVita personale.\nCome gi\u00e0 suo padre, Bob Hoskins era comunista e ateo. Cionondimeno, nel 1967, all'et\u00e0 di 25 anni, Hoskins fece del volontariato in Israele in un kibbutz e ha altres\u00ec dichiarato di aver sempre votato per il Partito Laburista britannico; tuttavia, dopo l'affermazione del blairismo, ha detto che per la prima volta non lo avrebbe pi\u00f9 fatto. Infatti, quando gli fu chiesto chi fosse la persona che egli disprezzava di pi\u00f9, rispose Tony Blair, dicendo che \"ha fatto ancora pi\u00f9 danni della Thatcher\". Ironizz\u00f2 sulla sua somiglianza con l'attore Danny DeVito, affermando scherzosamente che l'avrebbe interpretato in un film sulla sua vita.\nSi spos\u00f2 due volte: prima nel 1967 con Jane Livesey da cui divorzi\u00f2 nel 1978 e da cui ebbe due figli: Alex (1968) e Sarah (1972); poi dal 1982 fino alla morte con Linda Banwell, da cui ebbe altri due figli: Rosa (1983) e Jack (1986).\nMorte.\nIl 9 agosto 2012 Bob Hoskins annunci\u00f2 ufficialmente il suo ritiro dal mondo dello spettacolo dopo aver scoperto, l'anno precedente, di essere malato di morbo di Parkinson.\nSulla sua esperienza nell'affrontare la malattia, l'agente dell'attore afferm\u00f2:\nIl 29 aprile 2014, Hoskins \u00e8 morto a Londra all'et\u00e0 di 71 anni a causa di una polmonite.\nIl regista Robert Zemeckis, che lo aveva diretto in \"Chi ha incastrato Roger Rabbit\", dichiar\u00f2 che Hoskins aveva portato gioia al pubblico di tutto il mondo. Tra gli attori che gli resero omaggio al suo funerale ci furono Stephen Fry, Samuel L. Jackson, e Helen Mirren. Quest'ultima, nell'occasione, disse: \"Londra mancher\u00e0 di uno dei suoi migliori e pi\u00f9 affettuosi figli\".\nDoppiatori italiani.\nNelle versioni in italiano dei suoi film, Bob Hoskins \u00e8 stato doppiato da:\nDa doppiatore \u00e8 stato sostituito da:"}
{"id": "541970", "revid": "62004", "url": "https://it.wikipedia.org/wiki?curid=541970", "title": "Internazionale Football Club Milano", "text": ""}
{"id": "541972", "revid": "69794", "url": "https://it.wikipedia.org/wiki?curid=541972", "title": "Acciaio C40", "text": "Il C40 \u00e8 il classico acciaio da bonifica, contenente 0,4% di carbonio, valore a cui si ha la massima tenacit\u00e0. Insieme al 39NiCrMo3 costituisce l'80% degli acciai. \nHa una struttura cristallina cubica a corpo centrato ed \u00e8 un tipico acciaio ipoeutettoidico. Se riscaldato a circa 900\u00a0\u00b0C, per un tempo sufficiente, la sua struttura sar\u00e0 costituita da austenite omogenea. Se raffreddato lentamente verr\u00e0 a formarsi, per nucleazione, ferrite proeutettoidica che accrescer\u00e0 la formazione di grani austenitici a bordo grano. Se raffreddato troppo velocemente si former\u00e0 ferrite+cementite. Il suo modulo di Young \u00e8 E=220\u00a0GPa e la sua resistenza a rottura (\u03c3) oscilla tra 650-750\u00a0N/mm2. La durezza oscilla attorno ai 220-230HB."}
{"id": "541974", "revid": "198277", "url": "https://it.wikipedia.org/wiki?curid=541974", "title": "Coverciano", "text": "Coverciano \u00e8 un quartiere della zona est di Firenze, sulla riva destra del fiume Arno.\nStoria.\nIl nome deriva dalla parola latina \"Cofercianus\", la quale a sua volta deriva dal nome latino di persona \"Corficius\" (Corficio), che si pensa essere il nome del proprietario o del lavoratore del fondo rustico, con l'aggiunta della terminazione \"anus\": \"fundus corficianus\" o \"corfecianus\"; la parola ha poi subito alcune trasformazioni per metatesi ed \u00e8 diventata prima \"Cofircius\" o \"Cofercius\" e poi \"Cofircianus\" o \"Cofercianus\". Il nome \u00e8 stato poi italianizzato in Coverciano.\nIl quartiere \u00e8 delimitato dai torrenti Affrico e Mensola, dalle pendici delle colline e dalla via Aretina.\nDescrizione.\nVi si trovano:\nNel quartiere di Coverciano, adattato alle esigenze narrative, \u00e8 ambientato il romanzo \"Sorelle Materassi\" di Aldo Palazzeschi."}
{"id": "541975", "revid": "36426", "url": "https://it.wikipedia.org/wiki?curid=541975", "title": "Giovan Antonio Sogliani", "text": ""}
{"id": "541978", "revid": "1784492", "url": "https://it.wikipedia.org/wiki?curid=541978", "title": "Fudbalski klub Borac \u010ca\u010dak", "text": "Il Fudbalski klub Borac \u010ca\u010dak (serbo: \"\u0424\u041a \u0411\u043e\u0440\u0430\u0446 \u0427\u0430\u0447\u0430\u043a\") \u00e8 una societ\u00e0 calcistica serba con sede nella citt\u00e0 di \u010ca\u010dak. Nella stagione 2017-2018 milita nella Superliga serba, la prima divisione del calcio serbo. I colori sociali sono il rosso e il bianco, a strisce orizzontali.\nStoria.\nFondato nel 1926, il Borac gioca nello Stadio \u010ca\u010dak, che ha una capacit\u00e0 di 5.000 spettatori.\nRiesce a partecipare al primo turno della Coppa UEFA 2008-2009, superando in uno storico doppio confronto la Lokomotiv Sofia.\nOrganico.\nRosa 2017-2018.\n\"Aggiornata al 31 gennaio 2018.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "541979", "revid": "228587", "url": "https://it.wikipedia.org/wiki?curid=541979", "title": "Acciaio 39NiCrMo3", "text": "Il 39NiCrMo3 \u00e8 un acciaio da bonifica che, assieme al C40, copre l'80% degli acciai. Contiene 0,39% di carbonio (valore a cui si ha la massima tenacit\u00e0), 0,75% di nichel (elemento che migliora la tenacit\u00e0, la temprabilit\u00e0 e le caratteristiche meccaniche) e infine meno dello 0,75% di cromo (aumenta la temprabilit\u00e0) e molibdeno (evita la malattia di Krupp).\nPu\u00f2 essere sottoposto alla tempra ad induzione, in quanto non troppo soggetto a criccature.\nDi solito \u00e8 sottoposto a tempra in acqua o in olio, seguita da rinvenimento a 620 \u00b0C.\nEsempi di utilizzo: vomere di aratro. Pu\u00f2 essere nitrurato con ottime durezze in modo da migliorarne la resistenza all'usura."}
{"id": "541981", "revid": "1543377", "url": "https://it.wikipedia.org/wiki?curid=541981", "title": "Jaguar XK120", "text": "La XK120 \u00e8 un'autovettura sportiva di lusso prodotta dalla Jaguar dal 1948 al 1954 in 12.055 esemplari. \u00c8 stata la prima vettura della Casa automobilistica del giaguaro di carattere sportivo dopo la SS 100, che fu prodotta fino al 1940.\nIl contesto.\nLa XK120 fu lanciata in versione roadster al salone dell'automobile di Londra il 27 ottobre 1948 come veicolo di prova. L'intento della presentazione era anche quello di proporre una vettura, a scopo dimostrativo, che montasse il nuovo motore \"XK6\" della Jaguar. Il modello dest\u00f2 per\u00f2 molto interesse e suscit\u00f2 molti commenti positivi, che convinsero William Lyons a produrlo in serie.\nLa cifra \u201c120\u201d nel nome del modello si riferiva ai 120 mph (193 km/h) di velocit\u00e0 massima ottenuta con parabrezza installato (senza vetro anteriore la velocit\u00e0 era superiore), facendo diventare la XK120, al tempo del suo lancio, la vettura di produzione standard pi\u00f9 veloce al mondo.\nEra disponibile in due versioni aperte, roadster (denominata \u201cOTS\u201d, dall'inglese, \"Open Two Seater\", cio\u00e8 \u201caperta a due posti\u201d) e cabriolet (\u201cDHC\u201d, da \u201cdrophead coup\u00e9\u201d; fu offerta dal novembre 1952), oltre ad una chiusa, cio\u00e8 coup\u00e9 (\u201cFHC\u201d, da \u201cfixed-head coup\u00e9\u201d; fu disponibile dal 1951). La cabriolet e la coup\u00e9 possedevano un cruscotto in radica. Tutte le tre versioni erano a due posti.\nLa versione roadster ebbe successo nelle competizioni.\nGli esemplari della XK120 sono molto ricercati dai collezionisti.\nCaratteristiche tecniche.\nI primi 242 esemplari, tutti roadster, furono costruiti a mano dal 1948 al 1950. Essi avevano la carrozzeria d'alluminio ed il telaio a longheroni e traverse, che derivava da quello della Mark V ed era fabbricato in legno di frassino. Quando il modello entr\u00f2 in produzione di serie nel 1950, la carrozzeria fu fabbricata in acciaio con l'obbiettivo di contenere i costi. Rimasero d'alluminio le portiere, il cofano anteriore, e quello posteriore.\nCon la testata in lega, i carburatori doppio corpo SU ed un doppio albero a camme in testa, il motore \"Jaguar XK6\" a sei cilindri in linea da 3,4 L di cilindrata era tecnologicamente avanzato all'epoca, rispetto ai propulsori installati sulle altre auto di serie. Grazie anche ad un rapporto di compressione di 8:1 esso erogava 160 CV di potenza. Era anche disponibile un motore con rapporto di compressione pari a 7:1, che era adatto ad essere alimentato con carburante di minor qualit\u00e0. La meccanica di questo propulsore, successivamente modificata nelle versioni da 3,8 L e 4,2 L, sarebbe sopravvissuta fino agli anni ottanta.\nTutti gli esemplari della XK120 montavano anteriormente sospensioni a barra di torsione indipendenti con quadrilateri deformabili, mentre posteriormente era installato un assale rigido con balestre semi ellittiche (sia le sospensioni anteriori che quelle posteriori derivavano dalla Mark V). Inoltre, era installato uno sterzo a circolazione di sfere con piantone a regolazione telescopica e dei freni a tamburo sulle quattro ruote che erano per\u00f2 soggetti a \"fading\", cio\u00e8 ad affaticamento dopo un uso intenso, per esempio in pista, che portava i freni a perdere temporaneamente la loro efficacia. Per evitare quest'ultimo problema, alcuni esemplari vennero dotati di tamburi \"Alfin\" (acronimo di \"ALuminium FINned\", cio\u00e8 con alette in alluminio).\nLa capote in tela della roadster ed i finestrini laterali separabili si riponevano dietro i sedili, e le sue portiere in stile barchetta non avevano maniglie esterne; era invece presente un cavo da tirare, azionabile dall'esterno mediante una linguetta nei finestrini laterali, quando la vettura era in configurazione chiusa. Il parabrezza poteva essere rimosso per far posto a dei vetrini singoli.\nLa cabriolet aveva una capote in tela imbottita, che si ripiegava dietro i sedili, e finestrini discendenti con deflettori apribili. Era installato un parabrezza piatto in due pezzi montato su un telaio integrato al corpo vettura e verniciato dello stesso colore di quest'ultimo. La parte interna delle portiere della cabriolet e della coup\u00e9 erano rivestite da radica di legno, mentre le pi\u00f9 spartane roadster erano rivestite internamente in pelle. Tutti i modelli possedevano dei passaruota carenati delle ruote posteriori che erano rimovibili per fornire alla vettura un aspetto pi\u00f9 aerodinamico. Sugli esemplari equipaggiati con ruote a raggi con gallettone (disponibili dal 1951), i passaruota carenati non vennero installati per fornire spazio al gallettone cromato Rudge-Whitworth a due alette.\nSulle versioni \"SE\" (cio\u00e8 \"Special Equipment\", cio\u00e8, in inglese, \u201cEquipaggiamento speciale\u201d), oltre alle ruote a raggi, l'equipaggiamento prevedeva anche sospensione pi\u00f9 rigide, un motore pi\u00f9 potente ed un doppio sistema di scarico.\nTutte le versioni avevano il motore montato anteriormente e la trazione posteriore. Il moto era trasmesso alle ruote attraverso un cambio manuale a 4 rapporti con overdrive a richiesta.\nPrestazioni.\nIl periodico \"The Motor \" prov\u00f2 un esemplare della XK 120 versione roadster nel 1949. Con la capote ed i finestrini lateriali, comp\u00ec un'accelerazione da 0 a 97 km/h di 10 secondi, raggiungendo una velocit\u00e0 massima di 200,5\u00a0km/h. Il consumo di carburante fu di 14,3 L/100 km. Il modello utilizzato nel test costava 1.263 sterline comprese le tasse.\nNel maggio del 1949 la Jaguar fece una dimostrazione per la stampa con una XK120 versione roadster sull'autostrada tra Jabbeke e Aeltre, in Belgio. La strada fu chiusa per l'occasione. Fu scelto il secondo esemplare prodotto, di colore bianco, con guida a sinistra e numero di telaio 670002. Inizialmente doveva guidarlo Walter Hassan, ingegnere responsabile dello sviluppo della vettura, ma si ammal\u00f2, cos\u00ec la Jaguar affid\u00f2 l'esemplare a Ron Sutton. Con capote e finestrini chiusi, e con l'aerodinamica sottoscocca migliorata mediante l'aggiunta di un fondo piatto in alluminio per tutta la lunghezza dell'auto, venne registrata dalla Royal Automobile Club del Belgio una velocit\u00e0 massima di 203,498\u00a0km/h. Invece con capote, parabrezza, finestrini laterali rimossi, un deflettore montato anteriormente ed una capote coprente lo spazio dell'abitacolo normalmente destinato al passeggero, raggiunse la velocit\u00e0 massima di 219,830\u00a0km/h. A seguito di questa prova, la XK120 si dimostr\u00f2, all'epoca, l'auto prodotta in serie pi\u00f9 veloce del mondo.\nLe competizioni.\nLa Jaguar XK120 partecip\u00f2 con successo alle competizioni sportive.\n1950.\nNel 1950 la Jaguar prepar\u00f2 sei esemplari speciali della XK120 con corpo vettura fabbricato in lega. Queste vetture vennero affidate a Johnson, Walker, Nick Haines, Clemente Biondetti, Ian Appleyard e Tommy Wisdom.\nI record.\nLe XK120 registrarono numerosi record nell'ovale della pista sopraelevata nell'ovale della pista sopraelevata del circuito di Montlh\u00e9ry, vicino a Parigi.\nNel 1950 una XK120 guidata da Leslie Johnson e Stirling Moss fu condotta per 24 ore ad una velocit\u00e0 media di 172,94\u00a0km/h, compreso il tempo per effettuare gli stop per il rabbocco di carburante e per le gomme. Nel 1951, la stessa vettura percorse 212,16\u00a0km in un'ora, mentre l'anno successivo una XK120 coup\u00e9 viaggi\u00f2 alla velocit\u00e0 media di 161,43\u00a0km/h per 7 giorni e 7 notti.\nJaguar XK100.\nUna versione del motore Jaguar XK a quattro cilindri da 2 L di cilindrata e doppio albero a camme in testa fu utilizzato per l'allestimento della Jaguar XK100, che era una variante della XK120 per il mercato britannico. I dettagli del modello erano descritti in una brochure che si riferiva anche alla XK120. La dirigenza della Jaguar decise comunque di non metterla in produzione per l'insoddisfazione causata dal motore."}
{"id": "541983", "revid": "111935970", "url": "https://it.wikipedia.org/wiki?curid=541983", "title": "Fudbalski klub Banat Zrenjanin", "text": "Il Fudbalski klub Banat Zrenjanin (serbo: \"\u0424\u041a \u0411\u0430\u043d\u0430\u0442 \u0417\u0440\u0435\u045a\u0430\u043d\u0438\u043d\") \u00e8 una societ\u00e0 calcistica serba con sede nella citt\u00e0 di Zrenjanin. Nella stagione 2010/11 milita nella Prva Liga Srbija, la divisione di secondo livello del campionato serbo.\nFondata il 25 gennaio 2006 dalla fusione tra il \"Budu\u0107nost\" di Banatski Dvor e il \"\" (club che cess\u00f2 di esistere ufficialmente nel dicembre 2005), gioca nello Stadio \"Kara\u0111or\u0111ev Park\", il vecchio stadio del Proleter Zrenjanin."}
{"id": "541985", "revid": "640129", "url": "https://it.wikipedia.org/wiki?curid=541985", "title": "Joaquim Pedro de Andrade", "text": "Biografia.\nDe Andrade inizia la sua carriera come documentarista: dopo aver diretto alcuni cortometraggi, dirige il suo primo lungometraggio nel 1963, \"Garrincha, alegria do povo\", su Manoel Francisco dos Santos, noto come Garrincha (\"passerotto\"), celebre ala destra della nazionale di calcio brasiliana. L'opera ottiene subito un grande successo.\nNel 1965 passa dai documentari ai film con \"O Padre e a Mo\u00e7a\", seguito nel 1969 dalla sua opera pi\u00f9 celebre, \"Macuna\u00edma\", tratta dall'omonimo romanzo di M\u00e1rio de Andrade, iniziatore del movimento modernista brasiliano, che viene presentato alla Mostra internazionale d'arte cinematografica di Venezia del 1969.\nNel 1972 collabora con la Rai, con cui ha poi realizzato la pellicola \"La congiura\" (\"Os Confidentes\"). Anche il successivo \"Guerra Conjugal\" (1975) guadagna subito grande popolarit\u00e0.\nIl suo ultimo, sofferto, film, \"O Homen do Pau Brasil\", biografia di Oswald de Andrade, leader dei movimenti culturali di avanguardia del Brasile degli anni venti, esce nel 1981.\nDurante tutta la carriera continua la sua produzione di cortometraggi, perlopi\u00f9 di carattere documentaristico.\nNel 2006, durante la 63\u00aa Mostra internazionale d'arte cinematografica di Venezia, gli viene dedicata una speciale sezione monografica per la quale la figlia, anch'essa regista, Alice de Andrade ha curato il restauro delle quattordici opere che costituiscono la sua intera filmografia."}
{"id": "541986", "revid": "122018563", "url": "https://it.wikipedia.org/wiki?curid=541986", "title": "Jaguar Mark IX", "text": "La Jaguar Mark IX \u00e8 un'automobile berlina di grandi dimensioni prodotta dalla casa automobilistica inglese Jaguar Cars dal 1959 al 1961. La \"IX\" sostituiva la precedente \"VIII\".\nDescrizione.\nDal punto di vista estetico le due vetture erano quasi identiche e la maggiore differenza era data dal nome del modello. Come motore venne utilizzato il sei cilindri in linea da 3,8 litri (231 in\u00b3) a doppio albero a camme in testa da 220 cavalli che sostitu\u00ec il precedente motore da 3,4 litri (210 in\u00b3). Il nuovo 3.8 deriva dal precedente 3.4 e l'aumento di cilindrata era stato ottenuto aumentando l'alesaggio dei cilindri.\nSulla IX divennero di serie i freni a disco sulle quattro ruote e lo sterzo servoassistito. Nei tre anni nei quali rimase in produzione ne vennero realizzati un totale di 10.005 esemplari. Fu sostituita dalla Mark X."}
{"id": "541987", "revid": "1100311", "url": "https://it.wikipedia.org/wiki?curid=541987", "title": "Raffaele Schiavi", "text": "Carriera.\nDopo essere stato nel settore giovanile puro Assocalciocampania, viene ceduto alla dove \u00e8 poi cresciuto nelle giovanili. Aggregato in prima squadra nel 2003 debutta con il club campano nel campionato di Serie B 2004-2005, collezionando 8 presenze in tutta la stagione.\nAcquistato dal Lecce, esordisce in Serie A con la maglia giallorossa in Lecce-Sampdoria 0-3 del 15 dicembre 2005, per poi passare in prestito al Brescia, in Serie B nel gennaio 2006. Con i lombardi gioca 4 partite e torna al Lecce alla fine della stagione. Nella stagione 2006-2007 gioca 21 partite e segna un gol in serie cadetta. Nella stagione 2007-2008, dopo un avvio di campionato incerto, comincia a giocare con continuit\u00e0, occupando con regolarit\u00e0 da titolare il ruolo di centrale di destra della difesa a tre dei giallorossi.\nIl 25 agosto 2010 viene ceduto in prestito oneroso con diritto di riscatto al . Con i \"berici\" disputa un'ottima stagione, convincendo la societ\u00e0 a riscattarlo a titolo definitivo e quindi cederlo al in uno scambio che coinvolge Marco Pisano.\nSchiavi tuttavia non transita nemmeno per l'Emilia in quanto gi\u00e0 il 16 luglio 2011 ne viene ufficializzato il passaggio in prestito con diritto di riscatto della compartecipazione al Padova.\nAl termine della stagione, giocata quasi sempre da titolare, la squadra patavina non riscatta la met\u00e0 del cartellino e il giocatore si accasa, il 20 giugno 2012, al neopromosso Spezia con la formula del prestito secco. Nella stagione 2013-2014 passa al sempre con la formula del prestito con diritto di riscatto a favore della squadra abruzzese.\nIl 10 luglio 2014 passa al Frosinone firmando un contratto biennale con opzione per il terzo. Con i ciociari disputa solamente 10 gare, ed il 19 gennaio 2015 passa in prestito con obbligo di riscatto al Catania. con cui segna 3 gol in 16 partite.\nIl 6 agosto seguente passa a titolo definitivo alla Salernitana firmando un contratto di tre anni. Con i granata nell'estate 2017 rinnova per altre tre stagioni, riducendosi l'ingaggio. Dalla stagione 2018/2019 diventa anche capitano della squadra campana. \nDopo quattro stagioni in granata, Schiavi il 2 agosto 2019 passa al Cosenza a titolo definitivo.\nIl 12 agosto 2021 firma un contratto annuale con la , risolto consensualmente il 29 dicembre successivo.\nIl 18 gennaio 2022 firma con i , squadra della massima serie maltese, fino al termine della stagione.\nStatistiche.\nPresenze e reti nei club.\n\"Statistiche aggiornate al 18 gennaio 2022\"."}
{"id": "541988", "revid": "983767", "url": "https://it.wikipedia.org/wiki?curid=541988", "title": "Jaguar Mark X", "text": "La Mark X (poi denominata 420 G) \u00e8 una berlina di lusso prodotta dalla Jaguar dal 1961 al 1970.\nLa nascita.\nNella seconda met\u00e0 degli anni cinquanta la \"Jaguar\", forte del successo delle sportive XK e dei trionfi nelle competizioni, aveva l'esigenza di pensare ad una berlina di grandi dimensioni in grado di sostituire le obsolete ammiraglie in produzione (giunte all'evoluzione Mark IX). Venne cos\u00ec avviata la progettazione della \"Mark X\", una vettura, nonostante il nome \"in progressione\", completamente nuova.\nCaratterizzata da soluzioni tecniche moderne, come la scocca portante, le sospensioni a 4 ruote indipendenti (progettate da Bob Knight, simili a quelle della E type e utilizzata da Jaguar fino al 1992 su XJS) e i freni a disco su tutte le ruote (quelli posteriori \"entrobordo\", ovvero all'uscita del differenziale Power Lock per migliorare la distribuzione dei pesi), la nuova nata presentava anche una linea totalmente nuova, che avrebbe in seguito ispirato anche quella della successiva \"XJ\". La trazione era ovviamente posteriore, mentre erano disponibili 2 tipi di trasmissioni: manuale a 4 rapporti (un obsoleto cambio Moss) o automatico a 3 Borg Warner DG).\nL'abitacolo presentava finiture d'altissimo livello, con un'elegante plancia in noce massello, degna opera d'un ebanista, rivestimenti in pelle pregiata e inserti in radica su pannelli porta e montanti interni. Al momento del debutto la \"Mark X\" era equipaggiata con il classico 6 cilindri in linea bialbero della serie \"XK\", nella variante di 3.781 cm\u00b3. Alimentato da 3 carburatori \"SU\", il propulsore della \"Mark X\" erogava 265 CV a 5500 giri/min (SAE e con rapporto di compressione 9:1) e 353 Nm a 4000 giri/min di coppia oppure 250 CV (con rapporto di compressione 8:1), sufficienti a spingere l'imponente (era lunga ben 5,10 m) e pesante (1.791 kg con cambio manuale) berlina a 192 km/h.\nNonostante la linea filante che dissimulava bene le dimensioni, il comportamento stradale di alto livello e le finiture lussuose, la \"Mark X\" ottenne un successo inferiore alle aspettative, forse per via di un certo squilibrio estetico dovuto alle carreggiate posteriori strette dove le ruote sembravano sparire nei panciuti archi passaruota, conferendo alla coda un aspetto un po' goffo.\nA regime, si arriv\u00f2 a produrre fino a 110 auto alla settimana.\nL'evoluzione e il passaggio al motore 4.2.\nIl 6 ottobre 1964 per migliorare le prestazioni e l'elasticit\u00e0 del motore, la cilindrata venne incrementata a 4235 cm\u00b3 e venne presentata la Mark X 4.2. La potenza massima rimase invariata (ma erogata a 5400 giri/min), mentre la coppia motrice massima pass\u00f2 da 35,2 Kgm a 38,3 (sempre a 4000 giri/min). La vecchia trasmissione manuale \"Moss\" a 4 marce (di cui soltanto le prime tre sincronizzate) venne abbandonata in favore di un nuovo cambio, sempre a 4 marce (completamente sincronizzate) ma con overdrive (optional), di produzione Jaguar (progettato da William GJ Watson). Rimaneva disponibile, ovviamente, l'automatico a 3 rapporti (sempre Borg Warner ma aggiornato al modello 8). La velocit\u00e0 di punta della versione manuale era di 198 km/h.\nCon l'occasione venne migliorato anche l'impianto frenante con l'adozione del servofreno Girling (al posto del vecchio Dunlop) cos\u00ec come venne migliorato il sistema di servo assistenza, chiamato Marles Varamatic Bendix (al posto dell'obsoleto Burman). Le prestazioni in termini di velocit\u00e0 massima aumentarono di 1-2 km/h (195 km/h), miglior\u00f2 in maniera significativa il tempo per lo 0-100, passando da 10,8 secondi (del 3.8) ai 9,9 del 4.2.\nDa segnalare che la motorizzazione 3.8 rimase ordinabile fino all'ottobre 1965.\nIl codice aziendale per la Mark X 4.2 era XJ5 e a regime ne venivano prodotte 75 alla settimana.\nLa 420 G.\nIl 13 ottobre 1966, dopo un leggerissimo restyling esterno che riguard\u00f2 la calandra con maglia ridisegnata, nuovo profilo cromato sulla fiancata e gli interni con modifiche alla plancia (orologio integrato nella parte superiore centrale e parti in gomma nera) e ulteriore miglioramento delle finiture, l'ammiraglia del giaguaro cambi\u00f2 nome in \"420 G\", dove la \"G\", che significava \"Great\", distinguendola dalla pi\u00f9 piccola \"420\", derivata dalla S-Type. Le versioni per il mercato USA, con cambio automatico di serie, avevano una potenza ridotta a 250 CV (SAE)) e lo sterzo dotato di servocomando idraulico, di serie.\nDall'ottobre 1969, inizi\u00f2 ad essere richiesta maggiormente la nuova nata XJ6 e la richiesta dei 420 G cal\u00f2 drasticamente, la produzione si ridusse a non pi\u00f9 30 auto per settimana,\nLa produzione cess\u00f2 nel 1970, quando le successive \"XJ\" erano in produzione gi\u00e0 da due anni.\nDa notare che la 420G fu il vero e proprio laboratorio di test viaggiante su cui Jaguar test\u00f2 tutte le soluzioni poi viste nella successiva XJ6, compresa la motorizzazione V12.\nLa produzione.\nIn totale sono stati prodotti 24.209 esemplari (di cui 17.276 RHD e 6.933 LHD) di \"Mark X\" e \"420 G\", cos\u00ec suddivisi:"}
{"id": "541989", "revid": "339392", "url": "https://it.wikipedia.org/wiki?curid=541989", "title": "FK Borac Cacak", "text": ""}
{"id": "541992", "revid": "131358", "url": "https://it.wikipedia.org/wiki?curid=541992", "title": "FK Buducnost Banatski Dvor", "text": ""}
{"id": "541993", "revid": "125007680", "url": "https://it.wikipedia.org/wiki?curid=541993", "title": "Ospedale San Martino", "text": "LIstituto di ricovero e cura a carattere scientifico Azienda Ospedaliera Universitaria policlinico \"San Martino\" - Istituto Nazionale per la Ricerca sul Cancro, spesso abbreviato in IRCCS AOU policlinico San Martino - IST, e comunemente noto solo come Ospedale San Martino di Genova, \u00e8 un centro ospedalierio della Liguria.\nSi trova nel quartiere omonimo della citt\u00e0.\nStoria.\nIl grande ospedale civile, destinato a sostituire quello di Pammatone ormai inadeguato, la mancanza di finanziamenti e un terreno adeguato ritard\u00f2 l'inizio dei lavori, di cui si parlava gi\u00e0 nell'ultimo ventennio dell'Ottocento, ma trov\u00f2 una parziale soluzione nel 1897 grazie alla donazione del Marchese Nicol\u00f2 Sauli all\u2019Opera Pia Pammatone di 60.000 Lire. L'Amministrazione comunale identific\u00f2 il terreno nel 1903 e a partire dal 1907 inizi\u00f2 la realizzazione del grande complesso ospedaliero su progetto dell'ing. Giuseppe Celle; i primi padiglioni furono completati nel 1911.\nDopo un rallentamento dei lavori durante la prima guerra mondiale, l'ospedale fu inaugurato nel dicembre 1923 alla presenza del giovanissimo principe ereditario Umberto II di Savoia. Nei decenni successivi furono eseguiti ulteriori ampliamenti. Tra i pi\u00f9 importanti la costruzione, nel 1964, del pronto soccorso, dotato di un proprio ingresso indipendente e di uno spazio per l'atterraggio di elicotteri che si avvaleva per l'accesso della nuova viabilit\u00e0 realizzata contestualmente alla costruzione di corso Europa.\nNel 1971 fu inaugurato il Monoblocco, il grande edificio di 14 piani, con 900 posti letto, che sovrasta l'area ospedaliera e caratterizza il panorama del quartiere. Si estende su 3000\u00a0m2, \u00e8 alto 50\u00a0m e lungo 180\u00a0m. L\u2019edificio del monoblocco \u00e8 stato progettato da Luigi Carlo Daneri e da Eugenio Fuselli, attraverso una rivisitazione dell\u2019architettura moderna, adattandola all\u2019esigenze di un ospedale, quindi ogni piano oltre ad essere servito da 4 ascensori, \u00e8 provvisto di un foyer di accoglienza da cui si diramano lateralmente diverse corsie. Inoltre l\u2019edificio presenta forti richiami all\u2019architettura di Le Corbusier tra cui finestre a nastro lungo tutte le logge sul prospetto principale. L\u2019edificio ha subito un intervento di ristrutturazione interno durante gli anni 2000 per adattarlo alle nuove esigenze in campo medico-sanitario.\nL'ultimo padiglione costruito \u00e8 quello delle patologie complesse, inaugurato nel 2000, dove sono ospitati i reparti malattie infettive, oncologia medica ed ematologia. A partire dal 2004 sono state progettate e realizzate le modifiche al vecchio Padiglione Operatorio Centrale (padiglione 40) per adattare l'esistente struttura, la cui realizzazione risale al 1912, alla nuova destinazione. Si \u00e8 resa necessaria una totale ristrutturazione che, partendo dalle opere murarie, ha interessato ogni aspetto tecnico-funzionale dell'edificio esistente. Il padiglione 40 ospita due sale dedicate alla clinica Ortopedica.\nNel 2020 sono stati completati i nuovi padiglioni posti dietro il Monoblocco, che ospiteranno i nuovi laboratori centralizzati e il nuovo blocco operatorio centralizzato, andando a sostituire quelli all'interno dello stesso padiglione Monoblocco.\nComprendendo anche le cliniche universitarie, nell'area del polo ospedaliero sono oggi presenti ed utilizzati circa 40 edifici.\nMonumenti.\nIl museo.\nNel 1931 nel palazzo dell'Amministrazione (anch'esso completato nel 1923), posto all'ingresso principale del complesso ospedaliero, fu realizzato un museo, aperto al pubblico, nel quale \u00e8 esposto il patrimonio artistico consistente in oggetti provenienti dai demoliti ospedale di Pammatone e Ospedale degli Incurabili con la chiesa di San Colombano, e dalla chiesa di Santa Caterina di Portoria, oltre che da donazioni private. Nel 1989, per scelta dell'Amministrazione della XIII U.S.L. il museo \u00e8 stato soppresso e le opere d'arte che lo componevano trasferite nei musei civici, in particolare in Palazzo Bianco, dove tuttora si trovano.\nTra gli oggetti che erano esposti nel Museo di San Martino, una collezione di vasi e maioliche ad uso farmaceutico datate tra il XVI e il XVIII secolo e numerose opere d'arte tra le quali un dipinto di Taddeo di Bartolo (fine del XIV secolo), un polittico con scene della vita di Ges\u00f9 della scuola di Luca Cambiaso, e un bassorilievo di Tommaso Orsolino raffigurante la Nativit\u00e0..\nLa chiesa.\nSempre nel 1931 fu completata la costruzione della chiesa dell'ospedale, dedicata a San Francesco, della quale nel 1928 era stata posta la prima pietra, alla presenza del cardinale Carlo Dalmazio Minoretti. La chiesa, costruita su progetto di Ettore Musso in uno stile ispirato al romanico, contiene al suo interno diverse opere d'arte provenienti da chiese e strutture ospedaliere soppresse, tra le quali dipinti di Valerio Castello (\"Maria protettrice di Genova\"), Alessandro Magnasco (\"Transito di San Giuseppe\") e Bernardo Castello (\"Ultima Cena\"), oltre ad un Crocifisso ligneo di scuola del Maragliano..\nLa villa Boccanegra.\nAll'interno dell'area ospedaliera si trova la villa appartenuta a Simone Boccanegra, primo doge della Repubblica di Genova, il cui nucleo pi\u00f9 antico risale al XIII secolo. L'edificio, detto \"Paxetto\" (Palazzetto), in stile gotico con finestre quadrifore, all'epoca della costruzione dell'ospedale era ridotto ad un rudere e fu ristrutturato da Ugo Nebbia negli anni trenta grazie ad un lascito. In fase di restauro le parti mancanti furono volutamente evidenziate ricostruendole in mattoni (mentre le parti originali sono in pietra).\nNuovi lavori di restauro, riguardanti gli interni e l'area retrostante, sono stati eseguiti tra il 2004 e il 2005. La villa ospita l'archivio storico dell'ospedale ed \u00e8 utilizzata come centro congressi.\nStatue dei benefattori.\nAll'interno del parco dell'ospedale sono ospitate 75 statue delle oltre cento presenti nei corridoi dell'Ospedale di Pammatone, altre sono invece disseminate in citt\u00e0 in varie strutture (Palazzo di Giustizia, Loggia dei Banchi, Museo di Sant'Agostino, Convento delle Brignoline). Realizzate a partire dal 1590 fino agli inizi del XX secolo, tra cui opere di Francesco Schiaffino, queste statue raffigurano illustri personaggi maschili e femminili i cui lasciti in beneficenza hanno contribuito alla realizzazione, modernizzazione e ampliamento del vecchio ospedale, sono inoltre presenti eminenti scienziati e medici del passato della citt\u00e0 contornati dagli strumenti del mestiere, mentre per coloro che hanno fatto un lascito sono spesso rappresentati i genovini ad indicazione della grande ricchezza, oppure mani pi\u00f9 grandi della media come simbolo del grande valore del lascito, per altri invece il simbolo adottato \u00e8 il fazzoletto che testimonia la piet\u00e0 (quest'ultimo \u00e8 spesso usato per le figure femminili dove era poco nobile associarle al denaro). Nel palazzo dell'Amministrazione dell'ospedale \u00e8 riportata una targa in marmo con i nomi di coloro che sono stati immortalati con una statua, un busto o una lapide.\nL'ospedale oggi e gli sviluppi futuri.\nIl 1\u00ba settembre 2011 l'Azienda Ospedaliera Universitaria San Martino si \u00e8 fusa con l'Istituto Scientifico Tumori (IST), ente di diritto pubblico per la ricerca e la cura dei tumori che gi\u00e0 era situato all'interno del complesso ospedaliero, nel nuovo IRCCS Azienda Ospedaliera Universitaria \"San Martino\" - IST - Istituto Nazionale per la Ricerca sul Cancro.\nL'ospedale San Martino, con una superficie complessiva di 340000\u00a0m\u00b2 comprensiva del parco e quasi 5000 dipendenti \u00e8 uno dei complessi ospedalieri pi\u00f9 vasti e importanti d'Europa. Citazione necessaria|L'Azienda Ospedaliera Universitaria \"San Martino\" \u00e8 centro di eccellenza di importanza nazionale e di alta specializzazione per: radioterapia, oncologia, oculistica, reumatologia, pneumologia, dipartimento d'emergenza e accettazione, ematologia, neurochirurgia, neurologia, 118 - emergenza sanitaria, trapianti.\nL'ospedale \u00e8 anche convenzionato con l'Universit\u00e0 di Genova e contribuisce con alcuni reparti universitari alla formazione degli studenti della facolt\u00e0 di Medicina e Chirurgia e delle professioni sanitarie. Grazie a questa collaborazione, gli studenti possono svolgere l'intero corso di laurea usufruendo delle strutture messe a disposizione dall'azienda sanitaria.\nIl Piano urbanistico comunale del comune di Genova prevede tuttavia un ridimensionamento degli spazi destinati all'ospedale, con la riconversione di alcuni degli edifici a fine residenziale e la possibilit\u00e0 di apertura sulla superficie attualmente occupata dall'ospedale e dal relativo parco di alberghi, attivit\u00e0 commerciali ed edifici destinati ad uso ufficio. Secondo quanto riportato dai media locali, i tecnici del comune ritengono necessario ridurre nei prossimi anni di circa un terzo l'area occupata dalla struttura ospedaliera."}
{"id": "541994", "revid": "131358", "url": "https://it.wikipedia.org/wiki?curid=541994", "title": "FK Budu\u0107nost Banatski Dvor", "text": ""}
{"id": "541995", "revid": "1543377", "url": "https://it.wikipedia.org/wiki?curid=541995", "title": "Jaguar S-Type", "text": "La S-Type \u00e8 una vettura berlina prodotta dalla Jaguar Cars. \u00c8 stata la prima \"piccola\" ammiraglia prodotta dalla casa automobilistica inglese.\nIl modello venne annunciato nel 1963 ma le consegne iniziarono solo l'anno successivo. Nel 1966 venne aggiunto il modello dotato del motore da 4,2 L (modello \"420\") che condivideva la carrozzeria con la S-Type, ma era pi\u00f9 grande e lo stile della parte frontale e della vettura erano simili a quelli della berlina Mark X.\nIn termini di mercato la S-Type era pensata come un modello pi\u00f9 grande e di gamma pi\u00f9 alta della popolare Mark 2. Si pu\u00f2 ritenere che la Jaguar vedesse nella S-Type il modello con il quale sostituirla, dato che la Mk2 aveva il codice interno di progetto \"Utah Mk. II\" e la S-Type quello di \"Utah Mk. III\". Per\u00f2 la S-Type condivideva con la Mk2 solo il cofano.\nAlla fine per\u00f2 i tre modelli - S-Type, Mk2 e Mark X - rimasero contemporaneamente in produzione ed essendo vetture inserite nello stesso segmento finirono per farsi concorrenza tra di loro.\nLa S-Type era dotata di molte innovazioni quali le sospensioni a ruote indipendenti sull'assale posteriore gi\u00e0 montate sulla E-Type e sulla Mark X.\nLa vettura era disponibile con motore da 3,4 o 3,8 L sei cilindri in linea, quest'ultimo era l'unica motorizzazione disponibile negli Stati Uniti.\nNel 1966 un profondo restyling (nuovo frontale in stile 420 G e varie migliorie ad interni e carrozzeria), diede vita, unitamente all'adozione del motore maggiorato a 4,2 liri, alla \"420\". Da questo modello venne realizzata dalla Daimler Motor Company una versione pi\u00f9 lussuosa, la Sovereign. Questa fu la prima volta che la Daimler utilizzava su una sua vettura un motore prodotto dalla Jaguar e rimarchiato Daimler e non uno di sua produzione.\nCon l'arrivo della XJ6, nell'agosto del 1968, la produzione della S-Type venne interrotta."}
{"id": "541996", "revid": "2004111", "url": "https://it.wikipedia.org/wiki?curid=541996", "title": "Theodor Billroth", "text": "Biografia.\nStudente piuttosto svogliato e mediocre, ebbe viceversa una grande passione per la musica, che cominci\u00f2 a studiare da piccolo diventando un virtuoso del pianoforte, del violino e del violoncello. Anche come studente universitario della facolt\u00e0 di medicina e chirurgia non brill\u00f2 particolarmente, salvo sviluppare una grande capacit\u00e0 in alcuni settori come quello fisiopatologico e chirurgico.\nLaureatosi nel 1852, ebbe la possibilit\u00e0 di frequentare dal 1853 al 1860 la Charit\u00e9, Ospedale universitario di Berlino. Dopo una parentesi di alcuni anni in cui ricopr\u00ec la cattedra di chirurgia presso l'Universit\u00e0 di Zurigo, nel 1867 si trasfer\u00ec a Vienna come Chirurgo Capo della II Clinica Chirurgica dell'Ospedale Generale di Vienna e Professore di Chirurgia dell'Universit\u00e0.\nBillroth \u00e8 considerato un caposcuola in molti settori della chirurgia e a lui si deve la prima esofagectomia nel 1871 e la prima laringectomia nel 1873. Affront\u00f2 con grande impegno e con l'aiuto dei suoi collaboratori anche il problema della chirurgia gastrica per cancro, a quei tempi particolarmente frequente.\nDopo una lunga sperimentazione sugli animali pratic\u00f2 l'asportazione di parte di uno stomaco affetto da un cancro in sede pilorica, ricostruendo il transito alimentare con l'abboccamento del moncone gastrico residuo al moncone duodenale. Questo intervento di \"resezione gastrica\" seguito da \"gastro-duodeno-stomia\" \u00e8 conosciuto come tecnica \"Billroth I\". Successivamente modific\u00f2 questa tecnica abboccando il moncone gastrico alla prima ansa digiunale piuttosto che al duodeno. Questa tecnica \u00e8 conosciuta come \"resezione gastrica\" con \"gastro-digiuno-stomia\" o \"Billroth II\".\nEntrambe le tecniche, che contano numerosissime varianti, nei decenni successivi si dimostrarono per\u00f2 troppo limitate nell'aggredire la malattia cancerosa gastrica, che richiede invece interventi ben pi\u00f9 estesi per essere veramente radicali. Contemporaneamente, mentre si aveva una diminuzione della frequenza del cancro dello stomaco, si verificava un significativo aumento della malattia peptica (ulcerosa) del duodeno, per la quale la terapia chirurgica di asportazione di parte dello stomaco risultava curativa. Accadde di conseguenza che gli interventi di Billroth furono abbandonati in campo oncologico e diventarono il caposaldo della terapia chirurgica della malattia peptica.\nCome tali sono stati praticati fino a pochi decenni fa, quando la terapia medica ha mostrato di poter adeguatamente trattare questo tipo di patologia.\nBillroth ha fondato una scuola di chirurgia che ha annoverato tra i suoi allievi Felix von Winiwarter, Jan Mikulicz-Radecki, William Stewart Halsted, gli italiani Edoardo Bassini e Luigi Capitanio, suo appassionato discepolo e biografo.\nIn campo musicale, la sua innata capacit\u00e0 lo port\u00f2 ad avere successo come solista di violino e violoncello, avendo anche la possibilit\u00e0 di dirigere in alcune occasioni, a Zurigo, una orchestra sinfonica. Celebre la sua amicizia con il critico musicale viennese Eduard Hanslick e con Johannes Brahms, con i quali form\u00f2 il nucleo dei conservatori che si opponevano alle innovazioni musicali di Richard Wagner e Franz Liszt. Nella polemica nota come \"la guerra dei romantici\" appoggi\u00f2 decisamente Brahms, pur riconoscendo a Wagner un talento \"notevole in molte direzioni\".\nLa sua competenza e la passione per la musica risultano evidenti nel vasto carteggio epistolare con Brahms, che ci permette anche di apprezzare la sua grande cultura e le sue qualit\u00e0 umane, nonch\u00e9 la capacit\u00e0 di guardare in profondit\u00e0 nelle composizioni del grande musicista, ancora allo stadio di manoscritto, senza averle ancora ascoltate.\nTanta era la sua passione per la musica che lo troviamo, nonostante in precarie condizioni di salute, alla Scala di Milano il 29 marzo 1887 alla prima dell'\"Otello\" di Giuseppe Verdi.\nJohannes Brahms gli dedica nel 1873 i suoi due Quartetti per archi op. 51 (nr. 1 in do min. e nr. 2 in la min). Postumi furono pubblicati, nel 1895, alcuni suoi scritti sulla psicologia della musica, sotto il titolo \"Wer ist musikalisch?\"\nCuriosit\u00e0.\nUn famoso quadro ad olio su tela di Adelbert F. Seligmann, del 1890, ritrae il Professore all'opera ed \u00e8 attualmente conservato alla Clinica Chirurgica di Vienna ed \u00e8 stato riprodotto anche su un francobollo emesso dall'Austria."}
{"id": "541997", "revid": "1543377", "url": "https://it.wikipedia.org/wiki?curid=541997", "title": "Jaguar XK150", "text": "La XK150 \u00e8 un'autovettura sportiva di lusso prodotta dalla Jaguar dal 1957 al 1961 in 7.929 esemplari. Sostitu\u00ec la XK140.\nIl contesto.\nNel corso del 1957 un vasto incendio divamp\u00f2 nell'ala dello stabilimento Jaguar dove venivano assemblate le \"XK140\", danneggiando seriamente gli stampi delle carrozzerie coup\u00e9 e cabriolet e distruggendo completamente quelli delle roadster. La Casa di Coventry approfitt\u00f2 della situazione (stampi, comunque da ricostruire) per modificare la \"XK140\", che divenne la \"XK150\".\nInizialmente era disponibile in due versioni, coup\u00e9 e cabriolet. La prima era conosciuta con la sigla \"FHC\" (cio\u00e8, in inglese, \"Fixed Head Coup\u00e9\"), mentre la seconda come \"DHC\" (\"Drop Head Coup\u00e9\"). La versione roadster (\"OTS\", cio\u00e8 \"Open Two Seater\") venne lanciata nel 1958, dopo la ricostruzione del relativo stampo distrutto dall'incendio. Sulla coup\u00e9 e sulla cabriolet erano installati posteriormente dei sedili tipo strapuntino, che consentivano alle due versioni di trasportare tre passeggeri, contro i due della roadster.\nLa produzione termin\u00f2 nell'ottobre del 1960, dopo 7.929 esemplari fabbricati, di cui 2.489 cabriolet, 4.101 coup\u00e9 e 1.339 roadster. Usc\u00ec di listino nel 1961, rimpiazzato da un altro modello che divenne poi celebre: la E-Type.\nIl design e gli interni.\nLa XK150 apparteneva alla famiglia di vetture che comprendeva la XK120 e la XK140. Per questo motivo era piuttosto simile ai modelli citati, anche se fu applicata una decisa opera di modernizzazione. Un parabrezza panoramico fabbricato in un solo pezzo sostitu\u00ec il parabrezza in due parti, e sulle fiancate la linea di cintura non si spezzava pi\u00f9 all'altezza delle porte, ma era pi\u00f9 alta e raccordata pi\u00f9 dolcemente alla parte superiore. Il cofano, apribile fino ai parafanghi, venne allargato, e la paratia tra abitacolo e vano motore venne arretrata di 4 pollici per allungare il cofano stesso. Il frontale venne ridisegnato e reso pi\u00f9 spiovente e aerodinamico. Grazie ai nuovi paraurti le dimensioni crebbero fino a quasi 4,5 m di lunghezza complessiva.\nAll'interno, il cruscotto in noce fu sostituito da uno rivestito in pelle. Sulle prime cabriolet fu installata una consolle in alluminio con incisione ad X che era simile a quella installata sulle prime E-Type con motore da 3,8 L di cilindrata. Questa consolle fu offerta fino al giugno del 1958. Le portiere meno spesse fornirono pi\u00f9 spazio interno. Sulla spia delle luci di parcheggio anteriori, che erano posizionata sopra la leva degli indicatori di direzioni, fu collocata una piccola spia rossa che indicava al guidatore che le luci erano accese.\nCaratteristiche tecniche.\nIl motore montato di serie, che era lo stesso installato sulla XK140, era un sei cilindri in linea con doppio albero a camme in testa da 3.442 cm\u00b3 di cilindrata, erogante 193 CV di potenza a 5.500 giri al minuto. L'alesaggio era di 83\u00a0mm, mentre la corsa di 106\u00a0mm. Alcuni esemplari, conosciuti come \"SE\", erano dotati di un motore potenziato che possedeva la testata modificata e delle valvole di scarico maggiorate. Grazie a queste modifiche il motore in questione erogava 210 CV a 5.500 giri al minuto.\nI primi esemplari della XK150 erano pi\u00f9 lenti rispetto ai modelli predecessori, e questo deficit fu corretto nella primavera del 1958 con l'offerta di un nuovo motore. Questo propulsore aveva una testata modificata e tre carburatori SU HD8 che garantivano l'erogazione di 253 CV a 5.500 giri al minuto. Questa versione era conosciuta come XK150 S.\nNel 1960, la Jaguar riales\u00f2 il suo motore da 3.442\u00a0cm\u00b3 fino a 3.781\u00a0cm\u00b3 per soddisfare le richieste di maggiori prestazioni desiderate dal pubblico statunitense, mantenendo la configurazione a sei cilindri in linea ed il doppio albero a camme in testa. L'alesaggio fu infatti aumentato ad 87\u00a0mm, mentre la corsa rimase immutata. La versione standard del nuovo propulsore erogava ora 223 CV di potenza, mentre quello della \"S\" sviluppava 269 CV. Una XK150 S da 3.8 L poteva raggiungere una velocit\u00e0 massima superiore a 220 km/h, accelerando da 0 a 97\u00a0km/h in poco pi\u00f9 di 7 secondi. Quindi, con il nuovo motore si affermarono nuovamente le prestazioni brillanti che contraddistinguevano le serie precedenti delle XK. Il consumo di carburante era 6,372\u00a0km/L. Come per gli esemplari da 3,4 L, sulla versione standard erano installati due carburatori SU modello HD6, mentre sulla versione S ne erano montati tre, sempre della SU, ma di modello HD8.\nVennero offerti per la prima volta dei freni a disco da 305\u00a0mm della Dunlop che operavano sulle quattro ruote, ma era comunque possibile ordinare anche i freni a tamburo. Era disponibile di serie il servofreno. Le sospensioni ed il telaio erano molto simili a quelli della XK140. Lo sterzo era a cremagliera, mentre il servosterzo non era disponibile.\nTutte le versioni avevano il motore montato anteriormente e la trazione posteriore.\nSpecifiche tecniche del motore e prestazioni.\nIn dettaglio le specifiche e le prestazioni furono:\nLe prove delle riviste specializzate.\nUn esemplare coup\u00e9 versione S con motore da 3,4 L di cilindrata e differenziale a slittamento limitato fu provato dalla rivista specializzata \"The Motor\" nel 1959. Venne registrata una velocit\u00e0 massima di 212 km/h, un'accelerazione da 0 a 97\u00a0km/h di 7,8 secondi ed un consumo di carburante di 12,8 L/100\u00a0km. Il modello utilizzato nel test costava 2.110 sterline incluse le tasse di 623 sterline. All'epoca fu il modello di automobile chiusa pi\u00f9 veloce che la rivista avesse mai provato."}
{"id": "541999", "revid": "1060", "url": "https://it.wikipedia.org/wiki?curid=541999", "title": "Webdav", "text": ""}
{"id": "542006", "revid": "34947", "url": "https://it.wikipedia.org/wiki?curid=542006", "title": "Gits", "text": ""}
{"id": "542008", "revid": "34947", "url": "https://it.wikipedia.org/wiki?curid=542008", "title": "GitS", "text": ""}
{"id": "542009", "revid": "712828", "url": "https://it.wikipedia.org/wiki?curid=542009", "title": "Levriero", "text": "Il termine levriero designa una famiglia di razze canine fra le pi\u00f9 antiche e diffuse in tutti i continenti. Anche se nel mondo moderno (anche tra i cinofili) vengono per lo pi\u00f9 associati al mondo delle corse di cani, e spesso adottati come aristocratici cani da compagnia, essi sono stati essenzialmente selezionati come cani da caccia.\nStoria.\nLe origini del levriero sono da ricercarsi nelle radici stesse delle civilt\u00e0, quella del cane inseguitore, che accompagna gli uomini e li aiuta nella caccia raggiungendo e uccidendo di norma la preda aspettando l'arrivo dei cacciatori. Il nome deriva infatti da \"leporarius\" cio\u00e8 cane adatto a cacciare le lepri. Questa attivit\u00e0 \u00e8 stata senz'altro una delle prime forme di specializzazione che hanno dato origine alle diverse razze canine. Le forme pi\u00f9 antiche sono probabilmente quelle che ritroviamo rappresentate gi\u00e0 molte migliaia di anni fa, ai tempi dell'antico Egitto, e pressoch\u00e9 invariate in alcune razze odierne come il cane dei faraoni, il podenco ibicenco e il cirneco dell'Etna. Da questi primitivi cacciatori, un breve passo port\u00f2 ad una specializzazione ulteriore che diede origine ai levrieri mediorientali (\"Saluki\") e a quelli nordafricani (\"Sloughi\" e \"Azawakh\").\nLa diffusione nei diversi continenti port\u00f2 i levrieri ad adattarsi ai diversi climi (si pensi al folto mantello del levriero afgano), e alle diverse prede (i \"cacciatori di lupi\" per eccellenza sono il grande borzoi russo, e soprattutto il gigantesco irish wolfhound, il cane pi\u00f9 alto del mondo).\nL'impiego nei cinodromi affin\u00f2 ulteriormente la selezione in funzione della velocit\u00e0 pura; nacquero cos\u00ec razze iperspecializzate, come il whippet e il greyhound (il cane pi\u00f9 veloce, in grado di superare i 70\u00a0km/h). La taglia inferiore del Whippet oltre a conferirgli un migliore scatto, diminuisce i costi di gestione rendendo accessibili le corse anche ai ceti meno abbienti.\nCaratteristiche.\nCi\u00f2 che caratterizza i levrieri \u00e8 la testa piccola quanto una coppa di champagne e il fisico snello ed atletico, per lo pi\u00f9 di taglia medio-grande, una conformazione sviluppata per ottenere i migliori risultati con il loro particolarissimo stile di caccia: l'inseguimento della preda \"a vista\": essi infatti, \"cercano\" la preda con gli occhi, ed in misura minore con le orecchie, a differenza di altre razze che seguono le piste (segugi), o cercano direttamente l'odore del selvatico, segnalandone la presenza al cacciatore con la tipica posizione di \"punta\" (cani da ferma).\nIndividuato l'obiettivo, sia esso un animale selvatico, o un fantoccio mosso meccanicamente nelle gare di Racing o Coursing, i levrieri si lanciano al suo inseguimento.\nCarattere.\nIl levriero \u00e8 molto tranquillo e controllato. Basta lasciarlo libero di correre una volta al giorno per avere accanto a s\u00e9 un compagno gentile e rispettoso. Quasi tutte le razze di levrieri soffrono la solitudine, ad eccezione del Levriero del Mali, che pu\u00f2 stare da solo qualche ora (senza esagerare).\nPrincipali razze di levrieri.\nIl numero riportato accanto al nome corrisponde allo standard approvato dalla FCI."}
{"id": "542012", "revid": "80614", "url": "https://it.wikipedia.org/wiki?curid=542012", "title": "SEAT 800", "text": ""}
{"id": "542018", "revid": "628767", "url": "https://it.wikipedia.org/wiki?curid=542018", "title": "Villa Alegre", "text": "Villa Alegre, \u00e8 un comune della Provincia di Linares, nella Regione del Maule, Cile.\nDati.\nIl borgo \u00e8 localizzato nel centro geografico del Cile, circa 285\u00a0km a sud della capitale Santiago, con la quale \u00e8 collegata tramite la moderna autostrada \"Carretera Panamericana\" (Ruta 5 Sur). Il borgo conta 5.500 abitanti circa (2002) e il comune, 14.725 abitanti circa.\nFondata il 6 maggio 1891, Villa Alegre ha una forte vocazione agricola e vinicola.\nUno dei primi servizi di tram elettrico nel Cile viene inaugurato in Villa Alegre nel 1915.\nProfilo economico.\nIl comune esporta vini di qualit\u00e0 e diversi altri prodotti agricoli."}
{"id": "542020", "revid": "66623", "url": "https://it.wikipedia.org/wiki?curid=542020", "title": "Kfir", "text": ""}
{"id": "542024", "revid": "339392", "url": "https://it.wikipedia.org/wiki?curid=542024", "title": "Obilic", "text": ""}
{"id": "542028", "revid": "131358", "url": "https://it.wikipedia.org/wiki?curid=542028", "title": "FK Partizan", "text": ""}
{"id": "542033", "revid": "111390901", "url": "https://it.wikipedia.org/wiki?curid=542033", "title": "Stella rossa", "text": ""}
{"id": "542034", "revid": "1260426", "url": "https://it.wikipedia.org/wiki?curid=542034", "title": "Trascendenza", "text": "Il termine trascendenza, antitetico al concetto di immanenza, deriva dal latino (\"trans\" + \"ascendere\" = salire al di l\u00e0) e in filosofia e teologia indica il carattere di una realt\u00e0 concepita come ulteriore, \"al di l\u00e0\" rispetto a questo mondo, al quale pertanto si contrappone secondo una visione dualistica.\nLa trascendenza quando esprime una condizione oltre o al di fuori dell'esperienza umana assume il significato di \"esterno a...\", \"non riconducibile a...\"\nIl termine corrispondente \"trascendente\", se si assume il significato etimologico di \u00abci\u00f2 che \u00e8 superiore ad ogni altro nello stesso genere\u00bb , pu\u00f2 essere attribuito a ci\u00f2 che \u00e8 al di sopra dell'esperienza sensibile e della percezione fisica umana, come ad esempio Dio.\nLa parola trascendente \u00e8 riferita anche alle esperienze relative ad altre discipline come la musica e l'arte in genere quando esprimano valori ultrasensibili..\nTrascendente, infine, participio presente di \"trascendere\", nel significato originario latino pu\u00f2 essere riferito a \"colui che trascende\", che \"passa il limite\", non sa frenarsi, non si contiene nell'ambito di una moderata espressione.\nNon \u00e8 da confondersi con il differente concetto di \"trascendentale\".\nStoria del concetto.\nGiordano Bruno: immanenza e trascendenza divina.\nGiordano Bruno parla di Dio in duplice modo: come \"Mens super omnia\" (Mente al di sopra di tutto) e come \"Mens insita in omnibus\" (Mente presente in ogni cosa). Per il primo aspetto Dio \u00e8 trascendente, fuori dal cosmo e dalle capacit\u00e0 razionali dell'uomo, \u00e8 oggetto di fede e di lui ci parla solo la Rivelazione. Per il secondo aspetto, invece, Dio \u00e8 principio immanente del cosmo e risulta accessibile alla ragione umana, costituendo anzi oggetto privilegiato del discorso filosofico. \nLa trascendenza nel pensiero moderno.\nLa negazione di ogni trascendenza caratterizza gran parte del pensiero moderno a partire da Kant.\nKant.\nKant neg\u00f2 la possibilit\u00e0 stessa della conoscenza metafisica, cio\u00e8 la possibilit\u00e0 per la conoscenza umana di attingere la realt\u00e0 \"in s\u00e9\", al di l\u00e0 e al di fuori dell\"'esperienza\".\nOccorre distinguere il concetto di trascendente da quello di trascendentale, che nella filosofia kantiana e successiva a Kant non designa una realt\u00e0 che supera il concetto di esperienza; invece cos\u00ec si definiscono i concetti che rendono possibile (\"a priori\" ) tale esperienza. \nHusserl.\nSecondo Edmund Husserl, fondatore della fenomenologia, la coscienza \u00e8 intenzionale, cio\u00e8 si rivolge a oggetti che sono trascendenti rispetto ai \"vissuti\" (Erlebnisse) della coscienza medesima, ovvero sono al di l\u00e0 di essi: in questo senso, trascendente \u00e8 l'oggetto, il contenuto dell'atto che compie la coscienza. \nJaspers.\nL'esistenzialismo di Karl Jaspers teorizza l'impossibilit\u00e0 per l'uomo di raggiungere l'essere, che rimane sempre al di l\u00e0 delle sue possibilit\u00e0: la trascendenza dell'essere si rivela per l'uomo nelle \"situazioni-limite\" (come ad esempio il dolore, la colpa, la morte), poich\u00e9 in esse egli fa esperienza dello \"scacco\" che subisce nel tentativo di superarle e di comprenderle. Jaspers dice:\" \"La trascendenza non \u00e8 esistenza. L'esistenza infatti sussiste solo in quanto c'\u00e8 comunicazione; la trascendenza invece \u00e8 se stessa senza bisogno d'altro\".\" "}
{"id": "542036", "revid": "709565", "url": "https://it.wikipedia.org/wiki?curid=542036", "title": "Dale Crover (EP)", "text": "Dale Crover \u00e8 un EP dei Melvins, pi\u00f9 precisamente dell'omonimo batterista della band. Fa parte di una trilogia di EP, che prendendo spunto dall'ammirazione che la band ha per i Kiss, ricalca in buona parte quello che era stato fatto dai Kiss stessi nel 1978, cio\u00e8 la pubblicazione di un disco per ogni componente del gruppo."}
{"id": "542038", "revid": "767487", "url": "https://it.wikipedia.org/wiki?curid=542038", "title": "Vinny Appice", "text": "Biografia.\nInizia a suonare la batteria a 9 anni, prendendo lezioni dallo stesso insegnante del fratello maggiore, Carmine, meglio noto per essere stato batterista dei Vanilla Fudge ed aver collaborato con Ozzy Osbourne e Tommy Bolin.\nVinny Appice vanta la lunga permanenza nei Dio (gruppo fondato da Ronnie James Dio), e la successiva entrata negli anni ottanta nei Black Sabbath, nonch\u00e9 svariate collaborazioni prestigiose: Tony Iommi (Black Sabbath), Vivian Campbell (Dio), i Lizards, gli Axis (prima esperienza professionale).\nIn tempi recenti ha fondato il supergruppo 3 Legged Dogg con Jimmy Bain al basso (ex Dio, Wild Horses, Kate Bush e Rainbow), Carlos Cavazo alla chitarra (ex Quiet Riot), Chas West alla voce (ex Bonham e Lynch Mob) e Brian Young alla chitarra (David Lee Roth). Il gruppo ha pubblicato un album, \"Frozen Summer\" nell'agosto 2006 per la Perris Records.\nPoco dopo gli stessi membri intrapresero assieme il progetto Hollywood Allstarz, una cover band.\nNel 2012 fonda la band Last in Line con i suoi ex compagni nei Dio: Vivian Campbell (chitarra), Jimmy Bain (basso), Claude Schnell (tastiera) e il cantante Andrew Freeman.\nNel 2013 partecipa alla registrazione dell'album \"R-Evolution\" (pubblicato nel febbraio 2014), con il gruppo italiano Martiria (musiche di Andy Menario e testi di Marco Roberto Capelli)."}
{"id": "542039", "revid": "228587", "url": "https://it.wikipedia.org/wiki?curid=542039", "title": "San Ponziano", "text": ""}
{"id": "542056", "revid": "991694", "url": "https://it.wikipedia.org/wiki?curid=542056", "title": "Anacleto Faina", "text": ""}
{"id": "542069", "revid": "1590006", "url": "https://it.wikipedia.org/wiki?curid=542069", "title": "Zwergpinscher", "text": "La Federazione Cinologica Internazionale riconosce due razze:\n\"(In Italia la diffusione del Pinscher di taglia media \u00e8 cos\u00ec limitata che \u00e8 abituale chiamare semplicemente \"pinscher\" anche gli Zwergpinscher.)\"\nLo Zwergpinscher o Pinscher Nano \u00e8 un cane molto equilibrato e stabile nel carattere e temperamento, molto intelligente che risponde molto bene all'addestramento.\nLo Zwergpinscher non presenta segni di nanismo (cranio arrotondato, occhi rotondi ecc.) tipici dei cani incrociati o affetti da varie malattie (nanismo, rachitismo ecc.) chiamati Pinscher toy, Pinscher mini toy ecc.\nStoria.\nLa prima registrazione di un esemplare di Zwergpinscher risale al 1900. Lo Zwergpinscher, o \"pinscher nano\", deriva direttamente dal pinscher medio: si notano le somiglianze tra le due razze a livello psicofisico. Entrambe le razze furono prelevate nel sud della Germania.\nDescrizione.\nAspetto generale.\nLo Zwergpinscher \u00e8 un modello ridotto del Pinscher, esente da qualsiasi accenno di nanismo. Elegante, il suo pelo raso mette in evidenza la sua costruzione nel quadrato.\nComportamento - Carattere.\nSveglio, di un temperamento vivace, sicuro di s\u00e9 e di un carattere equilibrato. Queste qualit\u00e0 fanno di lui un compagno piacevole sia come cane di famiglia che da compagnia.\nCollo.\nNobilmente arcuato, non troppo corto, s'inserisce morbidamente nel garrese; asciutto, senza giogaia o pelle rilassata; la pelle della gola \u00e8 strettamente aderente senza formare alcuna piega.\nCoda.\nNaturale; l'obiettivo da raggiungere \u00e8 una coda a sciabola o a ricciolo.\nAndatura.\nLo Zwergpinscher \u00e8 un trottatore. Nel movimento il suo dorso rimane fermo e piuttosto saldo. Movimento armonioso, energico, sicuro e sciolto con buon allungo. Il trotto tipico \u00e8 allungato, morbido e fluente, con buona spinta del posteriore e libera estensione dell'anteriore. \nPelle.\nSu tutto il corpo \u00e8 strettamente aderente ai tessuti sottostanti.\nMantello.\nPelo.\nRaso e folto, liscio. Il colore pu\u00f2 mutare da un marroncino ad un nero focato nel tempo.\nTaglia e peso.\nAltezza al garrese Maschi e Femmine: da 25 a 30 cm Peso Maschi e Femmine: da 4 a 6 kg."}
{"id": "542070", "revid": "736476", "url": "https://it.wikipedia.org/wiki?curid=542070", "title": "Gregorio Allegri", "text": "Biografia.\nSacerdote, cantore e compositore, Gregorio Allegri nacque a Roma nel 1582. Fu il primo dei tre figli del cocchiere milanese Costantino ad essere iscritto dal padre nella prestigiosa scuola di S. Luigi dei Francesi a Roma; pochi anni dopo lo seguiranno, in ordine, i fratelli Domenico e Bartolomeo. Le notizie contenute nel contratto di ingresso presso S. Luigi, rivelano che, diversamente da quanto ritenuto da F\u00e9tis, Gregorio non apparteneva alla famiglia del Correggio; il suo cognome derivava da quello del nonno paterno Allegro (il padre era infatti \u00abConstantinus quon[dam] Alegri\u00bb).\nDal 24 maggio 1591, \u00abin nono suae aetatis anno\u00bb, fu alloggiato presso il maestro di San Luigi, Giovanni Bernardino Nanino, con il quale conviveva anche il fratello Giovanni Maria Nanino; l\u00ec svolse il suo apprendistato, ed ebbe quali compagni Gregorio Picher, Simeone Huguet, Vincenzo Ugolini, Antonio Cifra, Filippo Fortani, a cui subentr\u00f2 il fratello pi\u00f9 piccolo di Gregorio, Domenico Allegri, e un Giacomo Antonio.\nA giugno 1596, all'et\u00e0 di quattordici anni, mut\u00f2 voce e ottenne in liquidazione uno scudo per il servizio prestato in cappella. Cinque anni dopo (giugno 1601), fece istanza presso la congregazione di San Luigi per ricevere aiuto e gli fu concesso uno scudo al mese, a patto di cantare nelle funzioni dei giorni festivi, servizio che continu\u00f2 a prestare come tenore fino al giugno 1604.\nNel 1602, 1603 e 1604 la sua paga fu riscossa per alcuni mesi dal fratello Domenico, ma il 31 luglio del 1604 il pagamento fu cancellato, e al posto della consueta firma per quietanza si legge \u00ab\"recessit\"\u00bb.\nNel 1619, gli fu accordato un beneficio nella cattedrale di Fermo. Fu in quel periodo che pubblic\u00f2 i concerti a due, tre e quattro voci e i mottetti a due, tre, quattro, cinque e sei voci.\nPapa Urbano VIII lo ammise nel collegio dei cappellani cantori e nella cappella pontificia il 6 dicembre 1629, con il ruolo di contralto. Andrea Adami riport\u00f2 su Gregorio Allegri: \u00abEgli ebbe poca abilit\u00e0 nel canto, m\u00e0 la stima grande che di lui faceva tutta la professione della Musica, di\u00e8 motivo al Papa di farlo ricevere per Cantore nella sua Cappella\u00bb.\nPi\u00f9 tardi ottenne un altro beneficio nella cattedrale di Tivoli, che, secondo quanto afferma Alberto Cametti, non era vincolato alla residenza; si tratterebbe perci\u00f2 di una concessione particolare poich\u00e9 il beneficio ecclesiastico, consistente in una rendita economica, era legato all'obbligo della residenza.\nNel 1650 fu nominato maestro \"pro tempore\" della Cappella Sistina, dove rimase fino alla sua morte avvenuta alle tre antimeridiane del 17 febbraio 1652. Fu inumato a Santa Maria in Vallicella nella cripta del collegio dei cantori della cappella vaticana. Andrea Adami disse ancora di lui \u00abera anco aggiunta alla sua virt\u00f9 una singolar bont\u00e0 di costumi. Tanto a i poveri, che aveva sempre alla sua porta di Casa, quanto a i carcerati, che quotidianamente visitava, faceva larghe limosine, come mi ha attestato un suo scolare ancor vivente Uomo degno d'ogni credito\u00bb.\nGregorio Allegri e il suo Miserere.\nIl brano che diede la celebrit\u00e0 a Gregorio Allegri fu il \"Miserere\", composto all'epoca del suo servizio per la Cappella Sistina. Nel 1770 Mozart riscrisse a memoria il brano, di cui la Cappella era gelosa al punto tale che il papa aveva vietato di prestarne la musica a chiunque. Senza voler sminuire il Salisburghese, va detto che l'impresa, tuttavia, non fu particolarmente eccezionale, dal momento che \u00abla musica dei primi due versetti del salmo si ripete, alternata, sino alla fine per cinque volte\u00bb.\nLe fonti tramandano che un notevole contributo alla suggestione suscitata da quel brano, era l'esecuzione; questa era infatti affidata ai cantori istruiti alle prassi esecutive della tradizione locale, secondo cui la musica scritta era soggetta a variazioni, diminuzioni, cadenze ed effetti espressivi, tanto da rendere la composizione irriconoscibile agli inesperti che ne realizzarono la lettura pedissequa.\nOpere.\nMottetti in 16183, 16195, 16213, 16232, 16251, 16262, 16264, 16392\nAlcuni mottetti di Allegri sono stati anche inseriti da Fabio Costantini nella raccolta \"Scelta di motetti di diversi eccellentissimi autori a due, tre, quattro e cinque voci\", Roma, 1618. Un gran numero di composizioni inedite era conservato a Roma nell'archivio di Santa Maria in Vallicella e nel collegio dei cappellani cantori della cappella pontificia. L'abate Giuseppe Baini cita particolarmente un mottetto e una messa a otto voci, \"Christus resirgens ex mortuis\". Esistevano, inoltre, due collezioni preziose conservate nel Collegio Romano, con il titolo \"varia musica sacra ex bibliotheca Altaempsiana, iussu J.D. Angeli ducis ab Altaemps collecta\" che contengono diverse composizioni di Allegri, segnatamente, concerti per pi\u00f9 strumenti. Athanasius Kircher ne ha tratto un brano pubblicato nella sua \"Musurgia\" (tomo I, p.\u00a0487). Si trovavano poi in partitura, presso la biblioteca musicale dell'abbate Santini, le \"Lamentazioni\" per la settimana santa e gli \"Improperia\" a due cori, il mottetto \"Salvatorem expectamus\" a sei voci, i salmi \"Dixit Dominus\" e \"Beatus vir\", e infine i mottetti \"Domine Jesu Christe\" e \"Libera me, Domine\" tutti composti da Allegri."}
{"id": "542073", "revid": "15756", "url": "https://it.wikipedia.org/wiki?curid=542073", "title": "Acciaio strutturale", "text": "Con acciaio strutturale o acciaio da costruzione si indica il tipo di acciaio utilizzato come materiale da costruzione nel campo dell'ingegneria civile e adoperato per la realizzazione di:\nIn particolare la resistenza meccanica, la duttilit\u00e0, la fragilit\u00e0, la resistenza fisico-chimica e la durabilit\u00e0 dell'acciaio influenzano pesantemente lo specifico settore di impiego ideale.\nDescrizione.\nProduzione.\nTra i prodotti siderurgici quelli principalmente utilizzati nelle costruzioni sono i prodotti finiti laminati a caldo.\nClassificazione in base alla composizione chimica.\nAl variare del contenuto di carbonio, nell'acciaio si modificano alcuni parametri fisico - meccanici importanti.\nNello specifico, minore \u00e8 il tasso di carbonio minore \u00e8 la resistenza meccanica e la fragilit\u00e0 mentre crescono la duttilit\u00e0 e la saldabilit\u00e0 del ferro.\nIn base al tasso di carbonio gli acciai si dividono in:\nGli acciai da carpenteria metallica di solito sono di tipo dolce perch\u00e9 cos\u00ec l'acciaio ha la caratteristica di duttilit\u00e0 molto importante ad esempio nelle strutture antisismiche.\nNella lega ferro-carbonio si possono trovare elementi chimici accessori, alcuni dei quali non voluti (ad esempio manganese, silicio) altri invece aggiunti appositamente per modificare alcune propriet\u00e0 (ad esempio il cromo negli acciai inox e il rame in quelli Corten).\nIn base a quanto sopra, gli acciai si distinguono in:\nPer convenzione gli acciai legati si suddividono in:\nLe UNI EN 10\u00a0020 indicano il tenore massimo degli elementi chimici di lega che caratterizzano l'acciaio non legato, ad esempio:\nDesignazione dell'acciaio strutturale.\nLa norma UNI EN 10027-1 fissa i sistemi di designazione alfanumerica degli acciai.\nLa designazione in base all'impiego ed alle caratteristiche meccaniche o fisiche (gruppo 1) prevede che l'acciaio strutturale sia definito con una sigla alfanumerica la cui prima \u00e8:\nSuccessivamente viene riportato il valore della tensione di snervamento minima in N/mm2 (MPa).\nInfine la sigla riporta altre lettere che individuano le caratteristiche dell'acciaio, ad esempio per gli acciai da carpenteria pu\u00f2 essere riportato il valore di resilienza:\nPertanto una sigla S235JR indica un acciaio da carpenteria metallica con tensione di snervamento di 235 N/mm2 e resilienza non inferiore a 27\u00a0J a 20\u00a0\u00b0C\nDiagramma tensione - deformazione.\nLa differenza fra gli acciai duri e quelli duttili \u00e8 evidenziata dai diagrammi \u03c3-\u03b5 di un provino sottoposto a prova di trazione.\nPer un acciaio duttile, il primo tratto del diagramma \u00e8 rettilineo, con legge \u03c3 = E \u03b5, e pertanto l'andamento del materiale \u00e8 elastico lineare. Questo comportamento vale fino al raggiungimento della tensione di proporzionalit\u00e0 \u03c3p.\nSegue una fase elastica, ma non lineare (il diagramma si incurva), fino al raggiungimento del limite di elasticit\u00e0 \u03c3e.\nOltre \u03c3e il materiale entra in una fase elasto-plastica fino al raggiungimento del limite di snervamento \u03c3y. In questa fase lo scarico del provino comporta l'insorgere di deformazioni permanenti.\nOltre il limite di snervamento il provino denuncia uno stato di instabilit\u00e0 interna: si ha una fase plastica, caratterizzata da grandi deformazioni a tensioni praticamente costanti e diagramma quasi orizzontale. La lunghezza di tale fase \u00e8 funzione della duttilit\u00e0 dell'acciaio.\nAlla fine della fase di snervamento, il provino si stabilizza, e segue una nuova crescita delle tensioni (tratto crescente del diagramma) fino a raggiungere il valore massimo \u03c3r.\nIn questa fase il materiale si incrudisce.\nDopo aver raggiunto \u03c3r il provino ha una strizione con decremento della tensione (tratto decrescente del diagramma) fino alla rottura fisica del provino.\nI valori \u03c3p, \u03c3e e \u03c3y sono molto vicini fra loro per cui normalmente si considera i tre valori coincidenti e il comportamento elastico lineare fino al limite di snervamento.\nPer gli acciai duri, poich\u00e9 il valore del modulo di Young \u00e8 uguale per tutti gli acciai, il tratto iniziale del diagramma \u00e8 coincidente con quello degli acciai duttili.\nIn questo caso il limite di snervamento \u00e8 superiore.\nSuperato il limite di comportamento elastico, la fase plastica \u00e8 molto corta o in alcuni acciai praticamente assente.\nIl provino raggiunge il valore di \u03c3r, superato il quale si rompe senza strizione.\nSpesso nei diagrammi per acciai duri non \u00e8 individuabile il limite di snervamento; in questi casi si considera quel valore della tensione che allo scarico ha provocato una determinata deformazione residua, ad esempio dello 0,2%. In questo caso la tensione di snervamento viene indicata con \u03c3y,0,2.\nAcciaio per strutture in calcestruzzo armato.\nL'acciaio per costruzione in calcestruzzo armato \u00e8 costituito principalmente da barre tonde, della lunghezza standard di 12 m, denominati comunemente tondini.\nLe NTC - Norme Tecniche per le Costruzioni richiedono che il laboratorio incaricato delle prove sugli acciai da calcestruzzo armato effettui il riconoscimento del marchio del prodotto e lo attesti nel certificato conseguente alle prove previste dalle stesse norme.\nIl marchio del prodotto \u201cacciai da calcestruzzo armato\u201d significa quindi che il prodotto \u00e8 stato sottoposto in stabilimento alla procedura di qualificazione definita dalla norma in vigore (D.M. in vigore all'epoca della qualificazione) e che l'istruttoria conseguente ha avuto esito positivo in quanto le caratteristiche del prodotto sono risultate coerenti con quanto richiesto dalla norma.\nClassi e caratteristiche meccaniche.\nIn merito all'acciaio da cemento armato normale, o acciaio per armatura lenta, il Decreto Ministeriale 14 gennaio 2008, in vigore dal 1\u00ba luglio 2009 prevede l'utilizzo solo delle seguenti classi di acciaio nervato (ad aderenza migliorata):\nLa normativa prevede inoltre per l'acciaio B450A una tensione di progetto fyd inferiore a quella dell'acciaio B 450 C infatti per quest'ultimo la tensione di snervamento fyk viene divisa per il solo coefficiente parziale di sicurezza dell'acciaio \u03b3ms =1,15 secondo la formula:\nmentre il secondo anche per un ulteriore coefficiente di modello \u03b3e = 1,20 secondo la formula:\nL'acciaio B 450 C \u00e8 pi\u00f9 duttile ed \u00e8 l'unico ammesso in zona sismica.\nTipologia.\nIl Decreto Ministeriale 14 gennaio 2008 prevede i seguenti tipi di acciaio da cemento armato ordinario:\nAcciai per strutture precompresse.\nGli acciai da precompressione o acciai armonici sono contraddistinti da un comportamento nettamente diverso rispetto a quello degli acciai da cemento armato ordinario (acciai per armatura lenta).\nInfatti gli acciai armonici sono caratterizzati da una elevata resistenza meccanica (elevato valore del carico di snervamento) e da una deformazione plastica relativamente bassa all'atto della rottura.\nComunque, tali acciai devono avere adeguata duttilit\u00e0 all'allungamento.\nNon essendo necessario garantire propriet\u00e0 di saldabilit\u00e0, si utilizzano tenori di carbonio pi\u00f9 elevati rispetto agli acciaio per cemento armato ordinario.\nProduzione.\nL'elevata resistenza \u00e8 dovuta principalmente alla composizione chimica e precisamente ai seguenti quattro provvedimenti:\nTipologia.\nL'armatura per precompressione pu\u00f2 essere fornita sotto forma di:\nCaratteristiche meccaniche.\nLe caratteristiche meccaniche degli acciai per armature di precompressione possono variare a seconda della tecnologia produttiva, della composizione chimica dell'acciaio, delle dimensioni e della geometria.\nDi norma le tensioni di rottura sono da 1,9 a 3,3 volte maggiori a quelle fornite da un FeB44k.\nIndicativamente, con barre di diametro 12 \u00f7 40\u00a0mm si pu\u00f2 ottenere una resistenza a trazione nominale di 900 \u00f7 1400 MPa; con fili trafilati a freddo di diametro 3 \u00f7 12\u00a0mm si ottengono valori di 1500 \u00f7 1800\u00a0MPa; con trefoli a 7 cavi di diametro 7 \u00f7 18\u00a0mm si pu\u00f2 arrivare a 1700 \u00f7 2000\u00a0MPa.\nNel sistema di precompressione a cavi aderenti, per migliorare l'aderenza tra acciaio e calcestruzzo, si usano trecce di fili di piccolo diametro, mentre nel sistema di precompressione a cavi scorrevoli sono molto diffusi i cavi costituiti da fili di 5 \u00f7 7\u00a0mm e le barre da 26\u00a0mm.\nClassificazione.\nSecondo l'Eurocodice 2, gli acciai armonici vengono classificati in base al valore caratteristico della tensione di snervamento allo 0,1%, che si indica con fp(0,1) k\nLa fp(0,1) k rappresenta il valore della tensione a cui corrisponde una deformazione plastica residua dello 0,1%.\nGli acciai armonici vengono classificati anche in base alla tensione di rottura a trazione (fpk) in base alle dimensioni e caratteristiche superficiali e in base al comportamento a rilassamento.\nIn base a quest'ultima grandezza l'Eurocodice 2 definisce tre classi di rilassamento:\nAcciaio per carpenteria.\nAcciai laminati.\nGli acciai laminati si distinguono in:\nI pi\u00f9 comuni prodotti sono:\nLe lamiere.\nSono acciai laminati in lastre piane nelle due direzioni.\nIn funzione dello spessore si distinguono in:\nQueste ultime sono le pi\u00f9 impiegate nelle costruzioni; le lamiere sottili e medie sono impiegare soprattutto nei lavori da fabbro, da stagnino e da idraulico. In funzione della forma possono essere:\nSi indicano mediante le due dimensioni della loro sezione trasversale espresse in millimetri. Un piatto 80/10 \u00e8 una lamiera di 10\u00a0mm di spessore e di 80\u00a0mm di larghezza.Le lamiere sono impiegate nelle strutture che possono subire sforzi di trazione, compressione ma anche taglio. Le lamiere vengono utilizzati anche per la realizzazioni di profilati saldati a doppio T di dimensioni superiori a quelle standard.\nSi utilizzano lamiere grosse di spessore variabile dai 16 ai 26\u00a0mm e altezza da 300 a 1700\u00a0mm. (si veda in seguito).\nI piatti e larghi piatti.\nSono prodotti piatti in tavole laminate in una sola direzione.\nPertanto piatti e lamiere che hanno le stesse dimensioni, differiscono tra loro nelle modalit\u00e0 di fabbricazione.\nI piatti vengono utilizzati ad esempio come fazzoletti di nodo nelle travi reticolari.\nI larghi piatti sono impiegati soprattutto negli elementi sottoposti solamente a sforzi di trazione e di compressione.\nI nastri.\nIl nastro \u00e8 un prodotto piatto laminato che subito dopo la laminazione viene avvolto in rotoli.\nA seconda della larghezza si distinguono in:\nLe barre.\nLe barre sono prodotti profilati trafilati a caldo e normalmente viene fornito in barre dritte ed eccezionalmente anche in fasci piegati.\nLa loro sezione pu\u00f2 essere diversa, anche se le pi\u00f9 comuni sono a sezione circolare e quadrata.\nI tubi.\nI tubi sono elementi cavi e possono avere una sezione circolare, quadrata o rettangolare.\nI profilati.\nSono prodotti profilati trafilati a caldo forniti in barre dritte.\nHanno sezioni trasversali che ricordano delle lettere U, L, T, ecc.\nPer la realizzazione di strutture ed elementi portanti in acciaio si utilizzano una serie di \"profilati commerciali\". Le fonderie infatti producono acciai da carpenteria seguendo precisi standard internazionali riguardo alla forma della sezione della barra; le pi\u00f9 comuni sono:\nSezioni a doppio T.\nSono profilati costituiti da due ali a facce esterne parallele collegate con un'anima perpendicolare per mezzo di raccordi circolari.\nLe sezioni sono ottimizzate, ovvero quasi tutto il materiale esplica la sua resistenza sotto sollecitazione.\nLe prime applicazioni di profilati ottimizzati, una volta compreso che la semplice sezione rettangolare \"sprecava\" inutilmente materiale al centro, sono stati i binari.\nI profilati a doppio T sono di diversi tipi:\nSezioni a doppio T saldate.\nNel caso in cui fosse necessario utilizzare profilati a doppio T di grande sezione, le lamiere o i piatti larghi possono essere composte, mediante saldatura.\nL'industria pertanto produce una serie di profilati a doppio T saldati che sono la ideale prosecuzione delle varie serie standardizzate. Ad esempio superato l'IPE 600 tale serie pu\u00f2 proseguire con gli ISE che sono costituiti da lamiere saldate.\nLa prosecuzione degli HE \u00e8 la HSH.Gli ISE vengono denominati con la sigla ISE e due numeri, il primo indica l'altezza in millimetri il secondo il peso in kg/m (ad esempio ISE 800/178). Lo stesso vale per gli HSH (ad esempio HSH 500/270).\nEsistono altri profilati saldati a doppio T, che sono denominati:\nLa denominazione di queste travi saldate \u00e8 analoga a quella utilizzata per le travi ISE e HSH. Le caratteristiche geometriche delle travi saldate a doppio T in commercio sono riportate in appositi sagomari.\nAngolari.\nGli angolari vengono chiamati anche cantonali o profilati a L. Sono costituiti da due bracci perpendicolari.\nPossono essere di due tipi:\nGii angolari di entrambi i tipi sono realizzati sia con spigoli vivi che con spigoli arrotondati.\nPer la loro particolare forma non vengono utilizzati da soli ma accoppiati di spalla o a farfalla. L'accoppiamento di spalla ad esempio si usa per realizzare le aste di parete delle strutture reticolari o calastrellate. Spesso per realizzare pilastri di grosse dimensioni si usa accoppiare di faccia quattro angolari ottenendo una sezione di forma quadrata che pertanto garantisce una ellisse centrale d'inerzia quasi tonda.\nVengono anche utilizzati per realizzare i nodi di collegamento tra profilati.\nProfilati a U.\nSono costituiti da un'anima e da due ali raccordate all'anima in corrispondenza di una delle loro estremit\u00e0. Vengono chiamati anche profilati a C. Sono di due tipi:\nA causa della loro forma asimmetrica nella direzione dell'anima, sono profilati poco adatti da soli ad essere utilizzati per strutture inflesse, poich\u00e9 alla sollecitazione flesso-taglianti normalmente si accompagna anche una torsione. Tuttavia accoppiandoli di faccia o di spalla si possono realizzare sezioni simmetriche con un'ellisse centrale d'inerzia abbastanza tonda e quindi in questo modo vengono utilizzati per strutture atte a sopportare sforzi normali come pilastri (accoppiamento di faccia) o correnti compressi di travature reticolari (accoppiamento di spalla). Da soli ad esempio sono impiegati come \"cosciali\" delle scale metalliche.\nProfilati a T.\nSono costituiti da un'ala e un'anima perpendicolare. Possono essere a spigoli arrotondati o a spigoli vivi. Si indicano con la lettera T seguita da tre numeri che indicano rispettivamente l'altezza, la larghezza e lo spessore in millimetri (ad esempio T 100x100x7). Sono impiegati pi\u00f9 frequentemente come ferri portavetro.\nLa normativa di riferimento \u00e8 la UNI 5681\nProfili speciali.\nEsiste una gamma di profili che permettono di realizzare i collegamenti che servono per la piccola carpenteria metallica. Questi profili non sono normalizzati come quelli citati sopra e non sono impiegati nella carpenteria propriamente detta\nCertificazione.\nGli acciai utilizzabili per la realizzazione di strutture metalliche e di strutture composte (es. acciaio - calcestruzzo) devono possedere marcatura CE secondo il DPR n.246/93 e successivi decreti attuativi, inoltre devono essere conformi ai requisiti delle seguenti normative europea armonizzata:\nGli acciai devono recare la marcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto\nPer la marcatura degli acciai per carpenteria si applica il sistema 2+ di attestazione di conformit\u00e0 CE. e cio\u00e8:\nGeneralmente la marcatura CE avviene mediante l'apposizione di un'etichetta direttamente sui prodotti, o sull'imballaggio ovvero mediante stampa dell'etichetta sul Documento di Trasporto (DDT).\nIl lay-out ed il contenuto di informazioni dell'etichetta viene descritto nei punti successivi\nOgni fornitura proveniente da impianti di produzione dell'acciaio deve essere accompagnata dalla seguente documentazione:\nInoltre deve essere presente l'etichetta riportante il simbolo CE applicata sull'imballaggio o sul prodotto o sul DDT.\nL'acciaio pu\u00f2 provenire anche da impianti che lavorano nastri lamiere, ecc. realizzate da un produttore. Tali impianti sono definiti centri di trasformazione (CDT) i quali devono essere dotati dell'Attestato di avvenuta dichiarazione di attivit\u00e0 (ADA), rilasciato dal Servizio Tecnico Centrale (STC) del Consiglio Superiore dei LL.PP.\nSull'ADA deve essere riportato: numero dell'ADA da riportare sul DDT;\nnome dell'azienda di trasformazione; logo o il marchio del centro di trasformazione; indirizzo dello stabilimento; riferimento alla norma D.M. 17.01.2018; data di emissione (validit\u00e0 1 anno). Il D.M. del 17.01.2018 (NTC) (dal p.to 11.3.4.11.2.1 al p.to 11.3.4.11.2.4) individua i seguenti tipi di centri di trasformazione:\nSe la fornitura \u00e8 effettuata da un centro di trasformazione la documentazione a corredo della fornitura deve essere costituita di norma:\nIl Direttore dei Lavori prima della messa in opera \u00e8 tenuto a verificare quanto sopra indicato e deve verificare che il prodotto viaggi con regolare etichetta e riporti il marchio CE con tutti i dati necessari\nLe forniture non conformi devono essere rifiutate.\nEtichetta CE.\nL'etichetta con il simbolo di marcatura CE, che deve essere applicata sul prodotto o sull'imballaggio o sul DDT, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:\nControlli di accettazione in cantiere.\nIl Direttore dei Lavori \u00e8 obbligato ad eseguire i controlli di accettazione sull'acciaio consegnato in cantiere, in conformit\u00e0 con le indicazioni contenute nel D.M. 17/01/2018 al punto 11.3.4.11.3.\nUn prelievo \u00e8 costituito da almeno 3 saggi dai quali, presso i laboratori di prova, vengono estratti i provini da sottoporre ai test.\nIl saggio \u00e8 costituito da uno spezzone di profilato di lunghezza almeno pari a 500\u00a0mm.\nPer l'effettuazione delle prove meccaniche previste dalla normativa Il Direttore dei Lavori deve effettuare dei prelievi per ogni lotto di spedizione, secondo le seguenti specificazioni, che variano in base ai tipi di materiali pervenuti in cantiere:\nI provini vengono prelevati in corrispondenza dei punti della sezione del profilato indicati in appendice alla norma UNI EN 10025\u00a0\u2013 V (per i profilati pi\u00f9 comuni).\nLa provetta deve riportare il marchio identificativo del produttore affinch\u00e9 questo venga riportato sul certificato di prova prodotto dal laboratorio che dovr\u00e0 effettuare le prove meccaniche.\nIl provino deve avere le seguenti dimensioni:\nQueste provette vengono sottoposte in laboratorio a prove:\nSe la fornitura \u00e8 di un centro di trasformazione il Direttore dei Lavori pu\u00f2 effettuare i controlli di legge direttamente presso lo stabilimento di trasformazione.\nCaratteristiche meccaniche.\nGli acciai di uso generale laminati a caldo, in profilati, barre, larghi piatti, lamiere, ecc., utilizzati nelle costruzioni metalliche (acciai da carpenteria) fino al D.M. LL.PP. del 9 gennaio 1996 potevano solo essere di tre tipi:\nIl numero a destra della sigla \"Fe\" indica il valore della resistenza unitaria di rottura a trazione espressa in MPa, la eventuale ulteriore lettera indica la tenacit\u00e0 dell'acciaio.\nLo stesso D.M. per gli acciai per getti (definiti dalla lettera G) utilizzati per lavorazioni particolari indicava i seguenti tipi:\nAnche in questo caso il numero indica la resistenza unitaria di rottura a trazione in MPa.\nCon l'entrata in vigore del D.M. del 14 gennaio 2008 gli acciai da carpenteria (laminati a caldo con profili a sezione aperta) devono appartenere al grado da S 235 a S 460 secondo le UNI EN 10025 - 95 (il numero alla destra della S indica la tensione caratteristica di snervamento espressa in MPa).\nNel caso di laminati a caldo con profili a sezione cava l'acciaio viene indicato come nel caso precedente con l'aggiunta finale di H: es. S235H.\nQui di seguito \u00e8 riportata una tabella con i valori nominali di tensione di snervamento caratteristica e tensione a rottura per trazione di elementi con spessore inferiore o uguale a 40\u00a0mm:\nLa resistenza di calcolo da utilizzare nei dimensionamenti delle strutture metalliche \u00e8 ottenuta dividendo la resistenza caratteristica per opportuni coefficienti di sicurezza del materiale e di modello."}
{"id": "542075", "revid": "599013", "url": "https://it.wikipedia.org/wiki?curid=542075", "title": "Francesco Scardina", "text": " Attualmente lavora come nutrizionista clinico e sportivo.\nCarriera.\nClub.\nComincia la sua carriera nelle giovanili della Juventus, per poi esordire nel nella stagione 2001-2002, in Serie C1, con 6 presenze. L'anno successivo va a giocare in Grecia, nel , ma vi resta solo per qualche mese, per poi tornare in Italia disputando il finale di stagione in Serie C1 con la maglia dell'Aquila Calcio.\nViene acquistato dal Crotone in compropriet\u00e0, ancora in Serie C1, con cui pu\u00f2 giocare titolare (27 incontri con un gol) e conquistare la promozione in Serie B. In Calabria resta per un'altra stagione e mezza, disputando 28 partite, per poi passare nel gennaio 2006 al in compropriet\u00e0. Con la squadra veneta inizialmente fatica a trovare spazio, terminando per\u00f2 la stagione da titolare, anche a causa dei numerosi infortuni dei compagni del reparto arretrato, e scendendo in campo in 12 occasioni. Anche la sua seconda stagione in biancorossa \u00e8 minata dagli infortuni, tuttavia scende in campo in 22 partite. Nella terza stagione in cui scende in campo per 35 partite confermandosi anche in zona-gol con tre reti in campionato e una in Coppa Italia contro il Messina.\nSvincolato, nell'estate 2008 viene ingaggiato dal Chievo Verona. Con Giuseppe Iachini al comando, si guadagna un posto da titolare fino alla partita con la Fiorentina, dove per\u00f2 si fa espellere per una brutta entrata su Franco Semioli. Nel frattempo la squadra cambia guida tecnica, ed il nuovo allenatore Domenico Di Carlo non lo vede di buon occhio, preferendogli al centro della difesa giocatori con maggiore prestanza fisica, e non considerandolo neanche per il ruolo di terzino sinistro. Il rapporto tra i due non \u00e8 certo idilliaco, con il giocatore che dopo due stagioni preferir\u00e0 non rinnovare il contratto in scadenza, accasandosi a parametro zero al Cittadella, squadra militante nella serie cadetta.\nA Cittadella si infortuna dopo la prima parte di campionato. Chiude la stagione con 19 presenze all'attivo ed una rete. Nel secondo anno con il Cittadella, ripresosi dall'infortunio al ginocchio, va in scadenza di contratto dopo 21 presenze all'attivo.\nIl 10 settembre 2012 passa alla . Con i \"molossi\" termina la stagione con 14 presenze all'attivo pi\u00f9 partite della semifinale playoff, persa contro in Latina.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nIl 31 agosto 2013 viene ingaggiato dall'Huesca, squadra militante in Segunda B in Spagna. Con il club aragonese disputa 2 eccellenti stagioni, culminate da una presenza contro il Barcellona di Messi nel Camp Nou da capitano in Coppa del Re e la promozione in Liga Adelante, arrivando primo nel gruppo 2 e vincendo i play-off.\nNel luglio 2015, in seguito ad un cambio di dirigenza nell'Huesca, ha rescisso il contratto. Il 9 settembre dello stesso anno, tramite un comunicato sulla sua pagina Facebook, ha annunciato il suo ritiro.\nNel 2016 inizia a lavorare come nutrizionista clinico e sportivo in Spagna.\nNazionale.\nHa disputato 10 gare con la Nazionale Under-18."}
{"id": "542080", "revid": "599013", "url": "https://it.wikipedia.org/wiki?curid=542080", "title": "Glicogenosintesi", "text": "La glicogenosintesi \u00e8 un processo che avviene nel citoplasma delle cellule del fegato e dei muscoli e consiste nella conversione del glucosio in glicogeno. Si forma cos\u00ec un glicogeno lineare che successivamente verr\u00e0 ramificato nella sua struttura definitiva dall'azione di uno specifico enzima ramificante.\nAspetti generali.\nIn tutti gli animali, il glucosio \u00e8 conservato sotto forma di granuli di glicogeno, un omopolisaccaride ramificato.\nLa glicogeno sintasi \u00e8 un enzima che interviene nel legare una molecola di glucosio all'estremit\u00e0 non riducente (quella in cui si ha il glucosio terminale, con il C4 libero) della catena di glicogeno, allungandola.\nAffinch\u00e9 il glucosio possa essere legato alla catena di glicogeno, \u00e8 necessario che esso sia legato ad un nucleotide, formando l'Uridina difosfoglucosio (UDPG).\nQuesto enzima viene attivato per mezzo di una reazione chimica chiamata defosforilazione, controllata dall'azione ormonale dell'insulina, il cui scopo \u00e8 quello di ridurre la concentrazione ematica di glucosio e riportarla alla concentrazione fisiologica. Pertanto l'insulina \u00e8 chiamato ormone ipoglicemizzante.\nIntroduzione alle reazioni che portano alla formazione dell'UDP-glucosio.\nIl glucosio presente nel fegato, attraverso l'enzima glucochinasi, viene convertito in glucosio-6-fosfato.\nLa stessa cosa, accade per il glucosio che si trova nel muscolo, dove, a seguito dell'azione della esochinasi, viene trasformato in glucosio-6-fosfato.\nIl glucosio-6-fosfato che si \u00e8 formato, viene convertito dalla fosfoglucomutasi in glucosio-1-fosfato (cio\u00e8 un gruppo fosfato \u00e8 legato al carbonio anomerico).\nSuccessivamente, avviene una reazione importantissima, che porta alla formazione dell'UDP-glucosio.\nFormazione dell'UDP-glucosio.\nLa tappa 1, come mostrato nell', consiste nella reazione tra il gruppo fosfato del glucosio-1-fosfato (formato precedentemente) e Adenosintrifosfato (ATP) o con un altro nucleoside trifosfato, attaccando il gruppo fosforico in \u03b1.Questa reazione \u00e8 catalizzata dall'enzima UDP-glucosio pirofosforilasi, che catalizza la liberazione di un \"gruppo pirofosfato\" dall'UTP (tappa 2) e formazione dell'UDPG (tappa 4).Nella tappa 3, il gruppo pirofosfato formatosi, va incontro ad un'altra reazione, catalizzata dalla \"pirofosfatasi inorganica\" che scinde il gruppo pirofosfato in due molecole di fosfato inorganico. Lo scopo di quest'ultima reazione \u00e8 quella di favorire energeticamente la reazione di formazione dell'UDPG.\nFormazione della molecola di glicogeno e la glicogenina.\nIl glicogeno \u00e8 una molecola molto ramificata. Per ottenere questo risultato, intervengono due enzimi: la glicogeno sintasi (preposta alla formazione della catena lineare di glicogeno) e la glicosil-(1 \u2192 6)-transferasi (preposta alla formazione delle ramificazioni)\nLa glicogeno sintasi, affinch\u00e9 possa iniziare la formazione di una nuova catena di glicogeno, necessita che sia presente un primer, cio\u00e8 un punto specifico dal quale iniziare la sintesi.\nQuesto primer \u00e8 chiamato glicogenina, una proteina che presenta un residuo di tirosina a cui viene legata la prima molecola di glucosio.\nFormazione della catena lineare di glicogeno (non ramificato).\nLa glicogenina \u00e8 capace di legare le prime 7 unit\u00e0 di glucosio. \nUna volta formato questo breve tratto della catena di glicogeno, interviene la glicogeno sintasi, la quale prosegue il suo lavoro autonomamente, aggiungendo unit\u00e0 di glucosio. Le unit\u00e0 di glucosio vengono aggiunte sulle catene non ramificate, dove l'UDP-glucosio perde la porzione di-nucleotidica, mentre il glucosio viene legato dall'enzima all'estremit\u00e0 non riducente della catena. La glicogeno sintasi, \u00e8 un enzima che polimerizza linearmente, ma non \u00e8 capace di creare delle ramificazioni.\nFormazione delle ramificazioni nella catena di glicogeno.\nA questo scopo interviene un altro enzima, chiamato glicosil-(1 \u2192 6)-transferasi. L'enzima, ha la capacit\u00e0 di staccare circa sette residui di glucosio dalla estremit\u00e0 non riducente della catena lineare di glicogeno, ed attaccarli ad un'altra catena (o sempre alla stessa), che abbia almeno (circa) 11 o 12 residui di glucosio. Affinch\u00e9 possa formarsi una ramificazione deve formarsi un legame O-glicosidico \u03b11\u21926, tra il gruppo\u00a0\u2013 OH del carbonio anomerico di un residuo terminale di glucosio ed il carbonio 6 (C-6) della catena lineare di glicogeno. Una volta terminata la sintesi della molecola di glicogeno, la glicogeno sintasi si stacca dalla neo-molecola di glicogeno sintetizzata, la quale per\u00f2 rimane ancora legata alla glicogenina\nAttivazione della glicogeno sintasi.\nLa glicogenosintasi, enzima chiave di questo processo biochimico, necessita di essere attivato affinch\u00e9 possa svolgere la propria funzione catalitica.\nLa sua attivazione (\"glicogeno sintasi a\") \u00e8 strettamente legata alla defosforilazione dei suoi residui di serina operata da una fosfoproteina fosfatasi (anche chiamata glicogeno sintasi fosforilasi), la quale rimuove i gruppi fosforici dai residui di serina.\nAl contrario la sua inattivazione (\"glicogeno sintasi b\") \u00e8 strettamente legata alla fosforilazione dei suoi residui di serina mediata da una protein-chinasi (chiamata glicogeno sintasi chinasi - GSK), che aggiunge gruppi fosforici ai residui di serina dell'enzima.\nQuesto evento biochimico (glicogeno sintesi) \u00e8 opposto alla demolizione del glicogeno (glicogenolisi).\nRegolazione.\nIl glucagone (a livello del fegato dove esiste il proprio recettore), l'adrenalina (a livello del muscolo) regolano la degradazione del glicogeno (glicogenolisi) attivando la fosforilasi chinasi che attiva a sua volta la glicogeno fosforilasi e inibendo la glicogeno sintetasi; l'insulina agisce in modo opposto, favorendo quindi la sintesi di glicogeno (glicogenosintesi)."}
{"id": "542081", "revid": "74801", "url": "https://it.wikipedia.org/wiki?curid=542081", "title": "Andover (Massachusetts)", "text": "Andover \u00e8 un comune degli Stati Uniti d'America appartenente alla contea di Essex nello stato del Massachusetts, a circa a nord di Boston.\nAndover si sviluppa su circa 32 miglia quadrate di terra e possiede 223 miglia di strade asfaltate. Da Andover si raggiunge facilmente Boston, sia via ferrovia sia via strada statale.\nAlla citt\u00e0, fondata nel 1636 col nome indiano di Cochichawicke, dieci anni dopo fu assegnato il nome attuale, preso da quello di un paesino britannico da cui molti dei suoi abitanti provenivano.\nAndover fin dal XVIII secolo divenne famosa per la propria scuola superiore, la Phillips Academy. Quest'ultima, nei secoli, ha formato molte generazioni di importanti uomini d'affari, pensatori, scrittori, filosofi, nonch\u00e9 presidenti americani, quali George W. Bush."}
{"id": "542092", "revid": "709565", "url": "https://it.wikipedia.org/wiki?curid=542092", "title": "Joe Preston (EP)", "text": "Joe Preston \u00e8 un EP dei Melvins, pi\u00f9 precisamente dell'omonimo bassista. L'EP fa parte di una trilogia dedicata ai Kiss, composta da tre EP, uno per ogni componente del gruppo. Joe Preston viene considerato come l'unico strumentista che ha registrato questo disco, dato che gli altri due componenti accreditati sulla copertina (Denial Fiend e Salty Green) sono nomi di fantasia.\nBuzz Osborne, leader dei Melvins, disse che Joe Preston prese troppo superficialmente questo progetto dei tre EP e non fu soddisfatto del suo lavoro portato a termine in un unico pomeriggio.\nThe Eagle Has Landed ad esempio \u00e8 la registrazione di un bambino che piange sulle note di una bossanova trasmessa alla radio.\nHands First Flower invece \u00e8 un lungo ed ipnotico Doom, apprezzato dai fan del genere."}
{"id": "542099", "revid": "36426", "url": "https://it.wikipedia.org/wiki?curid=542099", "title": "Arcidiocesi di Wien", "text": ""}
{"id": "542102", "revid": "36426", "url": "https://it.wikipedia.org/wiki?curid=542102", "title": "Arcivescovo di Vienna", "text": ""}
{"id": "542105", "revid": "267975", "url": "https://it.wikipedia.org/wiki?curid=542105", "title": "Arcivescovo di Cartagine", "text": ""}
{"id": "542109", "revid": "12290", "url": "https://it.wikipedia.org/wiki?curid=542109", "title": "Howard il papero", "text": "Howard il papero (\"Howard the Duck\"), noto inizialmente in Italia come Orestolo il Papero, \u00e8 un personaggio dei fumetti creato da Steve Gerber e Val Mayerik per la Marvel Comics. Ha fatto il suo esordio nel dicembre 1973 sul numero 19 della serie \"Adventure into Fear\". Negli anni settanta sugli albi pubblicati dall'Editoriale Corno venne presentato con il nome di \"Orestolo il papero\".\nLe storie di cui \u00e8 protagonista sono incentrate sulle disavventure di un papero antropomorfo scorbutico intrappolato in un mondo dominato dagli umani. Le avventure di Howard sono generalmente parodie di storie fantascientifiche e fantasy, scritte in uno stile ironico e combinate con una certa coscienza delle limitazioni del mezzo (metafinzione); \u00e8 infatti spesso molto sperimentale per essere un fumetto non-\"underground\". Il personaggio ha spesso interagito con altri supereroi della Marvel in pi\u00f9 di un'occasione. Nel 1986 usc\u00ec anche un film \"live action\" ispirato al personaggio, intitolato \"Howard e il destino del mondo\" ed il primissimo lungometraggio cinematografico dedicato a un personaggio facente parte dell'universo Marvel.\nNel 2009 la rivista TIME lo ha classificato settimo nella \"Top 10 Oddest Marvel Characters\", cio\u00e8 la Classifica dei 10 personaggi pi\u00f9 bizzarri della Marvel.\nStoria.\nCreato da Steve Gerber e Val Mayerik, Howard \u00e8 apparso per la prima volta nel dicembre 1973 in una storia del personaggio Uomo Cosa, pubblicata sul numero 19 della serie fumettistica \"Adventure into Fear\". \u00c8 un papero antropomorfo, alto sessanta centimetri (novanta nella versione cinematografica), dotato di un carattere scorbutico e sarcastico; ha le piume gialle e le zampe arancioni, veste spesso con camicia, cravatta a pois, berretto, e con un sigaro perennemente in bocca. \u00c8 intrappolato in un mondo dominato dagli umani, da lui definiti \u201cscimmie senza peli\u201d, lo stesso in cui vivono i personaggi dell'universo Marvel.Inizialmente Howard era stato disegnato privo di pantaloni, ma questi gli furono aggiunti in seguito ad una controversia legale con la Disney, che cit\u00f2 la Marvel per plagio a causa della somiglianza del personaggio, anche nell'abbigliamento, con Paperino (all'episodio si ispir\u00f2 una storia di Howard, incentrata proprio sul caos generato dalla mancanza di pantaloni del papero).\nIl pennuto, originario della citt\u00e0 di New Stork City (parodia di New York) sull'immaginario pianeta \"Duckworld\", fu catapultato sulla Terra per errore dal demoniaco Thog the Overmaster, che lo coinvolse in un incantesimo extradimensionale mentre stava lottando con Uomo Cosa; si ritrov\u00f2, quindi, nelle paludi della Florida, per poi finire sbalzato a Cleveland, dove decise di trasferirsi. Durante un'avventura che vide coinvolto anche Spider-Man, Howard salv\u00f2 dalla grinfie del malvagio stregone Pro-Rata, intento a diventare il primo capo contabile dell'universo, la modella pornografica Beverly Switzler. Il cinico ma coraggioso papero e la folle ragazza divennero cos\u00ec compagni inseparabili, talvolta amanti.\nHoward fu protagonista di ben due serie regolari negli anni settanta, per la maggioranza parodie della fantascienza e del fantasy, caratterizzate da uno stile fortemente ironico, e da un pizzico di metafinzione, ovvero personaggi consapevoli dell\u2019essere protagonisti di un fumetto: una scelta al limite dello sperimentalismo, che si rivel\u00f2 prematura nei confronti del pubblico, decretando la chiusura della testata all'inizio degli anni ottanta. Il papero, tuttavia, continu\u00f2 ad apparire saltuariamente nelle storie di Uomo Cosa, She-Hulk e anche in alcuni team-up con Spider-Man. Nel 2010 \u00e8 stato protagonista, assieme a Machine Man e Jacali Kane, della miniserie horror \"Marvel Zombies 5\". Nel 2011, nell'ambito del crossover \"Fear Itself\", ha assemblato il team Fearsome Four, composto da supereroi minori come She-Hulk e Frankenstein, con lo scopo di fermare Uomo Cosa impazzito.\nHoward \u00e8 anche apparso in numerosi cameo, spesso finalizzati ad offrire un sollievo comico a vicende sempre pi\u00f9 drammatiche, nei principali crossover come \"Civil War\", in cui si schiera a favore della registrazione dei supereroi perch\u00e9 venga finalmente ufficializzata la sua esistenza, e \"Secret Invasion\", dove appare in versione Skrull. Nel libro \"The Transmigration of Timothy Archer\" di Philip K. Dick, pubblicato nel 1982, uno dei personaggi (Angel Archer) legge un numero di \"Howard the Duck\".\nNel romanzo \"L'ombra dello scorpione\" (\"The Stand\") di Stephen King, un personaggio legge un fumetto di \"Howard the Duck\" ed \u00e8 disorientato dalla storia; nella versione integrale del libro del 1990 il fumetto \u00e8 stato cambiato in \"Teenage Mutant Ninja Turtles\". Nell'albo Marvel Comics \"I Potenti Vendicatori\", quando Miss Marvel propone a Tony Stark di scegliere una squadra con i pi\u00f9 forti eroi registrati, Howard il Papero compare tra le foto di questi, senza per\u00f2 essere preso in considerazione.Il primo numero di \"Howard the Duck\" \u00e8 stato recentemente ristampato su \"Spider-Man Collection\" n. 44. Qui il papero antropomorfo interagisce con l'Uomo Ragno.\nNel novembre 2014 \u00e8 stata annunciata una continuazione della serie omonima. Gli autori sono ai testi Chip Zdarsky e ai disegni Joe Quinones. \"Howard the Duck\" segue le vicende del noto papero nei panni di investigatore privato, e sar\u00e0 impegnato a indagare e risolvere casi misteriosi e folli, e il primo di questi lo vedr\u00e0 coinvolto in un team-up con la Gatta Nera. Il primo numero \u00e8 uscito il 4 marzo 2015.\nPoteri e abilit\u00e0.\nHoward non ha poteri sovrumani, ma \u00e8 esperto nell'arte marziale poco conosciuta come Quak-Fu, e quindi \u00e8 un avversario sorprendentemente formidabile nel combattimento corpo a corpo, che gli consente di sconfiggere avversari molto pi\u00f9 grossi di lui, come gli esseri umani.\nHoward \u00e8 simile a un atleta umano che ha allenato il suo corpo al massimo. I riflessi di Howard sono stati affinati al punto della massima precisione, consentendogli di muoversi presumibilmente pi\u00f9 velocemente di quanto l'occhio possa vedere. \u00c8 anche in grado di afferrare un coltello che gli viene lanciato.\nHa mostrato un certo grado di talento mistico in passato, al punto che Stephen Strange ha insegnato alcuni incantesimi a Howard e si \u00e8 addirittura offerto di addestrarlo, ma Howard ha rifiutato. \nInoltre ha un livello di intelligenza molto superiore alla media e abilit\u00e0 e talento nel suonare diversi strumenti musicali, come il pianoforte e la chitarra.\nIn un'occasione, Howard us\u00f2 un'armatura potenziata nota come l'armatura \"Iron Duck\", organizzata da Claude Starkowitz. Oltre alla sua propriet\u00e0 di armatura, la tuta era fornita di bobine montate sul piede, un proiettore montato sulla torace e lanciafiamme su entrambe le braccia.\nAltre versioni.\nMarvel Zombi.\nNella serie Marvel Zombi, pi\u00f9 precisamente nello spin-off e crossover \"Marvel Zombi vs Army of Darkness\", appare una versione alternativa di Howard il papero infettato dagli zombi, mangiando il cervello della versione di Ash Williams nativa di quell'universo. Viene rapidamente ucciso da Scarlet Witch e l'originale Ash Williams, protagonista della serie horror de \"La casa\", trovatosi in questa occasione con le controparti zombi dei personaggi marveliani.\nAmalgam.\nNel 1997 Howard \u00e8 stato unito a un personaggio della DC Comics, Lobo, per formare il personaggio Amalgam \"Lobo il papero\". In una vignetta di Bat-Thing #1, si parlava di un immaginario numero speciale futuro chiamato \"Howard the Mxyzptlk\", presumibilmente una fusione tra Howard e Mister Mxyzptlk.\nUltimate.\nNell'universo Ultimate Howard \u00e8 presente nella prima tavola della miniserie \"Ultimate Comics: Armor Wars\". Fa capolino sopra un cartellone pubblicitario con la scritta HDTV."}
{"id": "542110", "revid": "179037", "url": "https://it.wikipedia.org/wiki?curid=542110", "title": "Orestolo", "text": ""}
{"id": "542111", "revid": "179037", "url": "https://it.wikipedia.org/wiki?curid=542111", "title": "Orestolo il Papero", "text": ""}
{"id": "542112", "revid": "298229", "url": "https://it.wikipedia.org/wiki?curid=542112", "title": "WCW Cruiserweight Championship", "text": ""}
{"id": "542113", "revid": "38120", "url": "https://it.wikipedia.org/wiki?curid=542113", "title": "Howard the duck", "text": ""}
{"id": "542114", "revid": "1494169", "url": "https://it.wikipedia.org/wiki?curid=542114", "title": "Howard the Duck", "text": ""}
{"id": "542115", "revid": "154893", "url": "https://it.wikipedia.org/wiki?curid=542115", "title": "Vescovi di Parma", "text": ""}
{"id": "542117", "revid": "486946", "url": "https://it.wikipedia.org/wiki?curid=542117", "title": "Gol fuori casa", "text": ""}
{"id": "542121", "revid": "28592", "url": "https://it.wikipedia.org/wiki?curid=542121", "title": "Vescovo di Novara", "text": ""}
{"id": "542123", "revid": "33751", "url": "https://it.wikipedia.org/wiki?curid=542123", "title": "Interditore", "text": ""}
{"id": "542125", "revid": "1745361", "url": "https://it.wikipedia.org/wiki?curid=542125", "title": "Difesa", "text": ""}
{"id": "542127", "revid": "36426", "url": "https://it.wikipedia.org/wiki?curid=542127", "title": "Patriarca di Lisbona", "text": ""}
{"id": "542129", "revid": "4106", "url": "https://it.wikipedia.org/wiki?curid=542129", "title": "Miniature Pinscher", "text": ""}
{"id": "542130", "revid": "20787", "url": "https://it.wikipedia.org/wiki?curid=542130", "title": "Baritina", "text": ""}
{"id": "542135", "revid": "104917570", "url": "https://it.wikipedia.org/wiki?curid=542135", "title": "Hr\u00e6svelgr", "text": "Nella mitologia norrena, Hr\u00e6svelgr, \u00e8 un gigante. Secondo il Vaf\u00fer\u00fa\u00f0nism\u00e1l il vento \u00e8 prodotto da Hr\u00e6svelgr, il quale, sotto forma di aquila, siede alla fine del cielo e agita le sue ali. Tale citazione \u00e8 ripresa anche da Snorri Sturluson nella sua Edda in prosa, nel \"Gylfaginning XVIII\". \u00c8 stato ipotizzato che l'aquila possa essere la stessa su cui il falco Ve\u00f0rf\u00f6lnir \u00e8 seduto; nessuna fonte conferma per\u00f2 questa che rimane pertanto solo un'ipotesi.\nHr\u00e6svelgr nelle altre mitologie.\nTracce di un'aquila con il potere di dominare i venti, si hanno anche nella cultura greca in particolare nella vicenda in cui Chirone, dopo aver curato Achille, si perse nella strada del ritorno verso casa. Quest'aquila, inviatagli da Zeus, lo aiut\u00f2 a ritrovare la via verso casa."}
{"id": "542144", "revid": "253269", "url": "https://it.wikipedia.org/wiki?curid=542144", "title": "Tippi Hedren", "text": "Biografia.\nFiglia di Bernard Carl, piccolo negoziante di origini svedesi, e Dorothea Henrietta (nata Eckhardt) Hedren, maestra di origini tedesca e norvegese, ha una sorella maggiore, Patricia Louise, nata nel 1926. Alla fine degli anni quaranta divenne un'apprezzata fotomodella-indossatrice, prima a Los Angeles (ove si era trasferita la famiglia) e in seguito a New York; apparve in varie riviste come Life Magazine e Harper's Bazaar, e la sua prima pubblicit\u00e0 fu per la nota marca di sigarette Chesterfield. \nPrima di essere scoperta da Alfred Hitchcock e di diventare famosa come \"Tippi\" Hedren, aveva partecipato ventenne al film \"Ogni anno una ragazza\" (1950) di Henry Levin, come semplice comparsa e dunque non accreditata nei titoli. Nell'ottobre del 1961 il maestro inglese la not\u00f2 in uno spot pubblicitario televisivo per la bevanda dietetica Sego e fu colpito dalle sue movenze, dall'eleganza del volto e dai capelli biondi, tutte caratteristiche della donna-tipo prediletta dal regista che, in accordo con la moglie e collaboratrice Alma Reville, si convinse di trovare nella Hedren una degna erede della sua attrice-musa per eccellenza Grace Kelly, che nel 1956 aveva abbandonato il cinema per divenire la principessa di Monaco.\nUna volta contattata dalla casa produttrice Universal Pictures, il regista la incontr\u00f2 e le affid\u00f2 il complesso ruolo di Melanie Daniels, protagonista del suo nuovo e atteso film \"Gli uccelli\" (1963), affiancandola a giovani attori emergenti e come lei provenienti dalla televisione (Suzanne Pleshette e Veronica Cartwright) e gi\u00e0 affermati tanto al cinema quanto in teatro (Rod Taylor e Jessica Tandy). Da poco divorziata dal primo marito e trasferitasi nuovamente in California insieme alla figlioletta Melanie, dopo la firma di un contratto in esclusiva per 500 dollari la settimana, fu lo stesso Hitchcock a guidarla e a imporle il nome d'arte Tippi, suggerito dal vezzeggiativo svedese \"tupsa\" (\"piccolina\") con cui veniva affettuosamente chiamata dal padre sin da bambina.\nData la scarsa esperienza come attrice, fu per lei necessario un lento e costante apprendistato, che comprendeva numerose sessioni di trucco, costosi provini girati insieme a Martin Balsam, nei quali si replicavano alcune scene tratte da celebri pellicole del regista, un ricco guardaroba anche personale e il diretto coinvolgimento in ogni fase della preparazione del film: un trattamento particolare e raramente riservato dal regista ad altre sue \"attrici-feticcio\". Durante le riprese, effettuate nel periodo marzo-luglio 1962, la Hedren affront\u00f2 spesso scene complesse in cui ebbe a che fare con stormi di uccelli impazziti, alcuni meccanici o solo disegnati sulla pellicola, ma in molti casi in carne e ossa.\nDurante le scene in cui veniva brutalmente attaccata da una moltitudine informe di gabbiani e di corvi lanciati contro di lei fuori di un'auto in sosta e di una cabina telefonica (e i cui vetri si frantumarono provocandole alcuni graffi al volto), e nella soffitta di una fattoria isolata l'attrice dovette sottoporsi a ripetute ed estenuanti riprese; in quest'ultima circostanza sub\u00ec un crollo nervoso, per cui si resero necessari un periodo di riposo e l'interruzione forzata delle riprese per vari giorni. Fu un evento inedito nei film di Hitchcock; nel frattempo, per la scena immediatamente successiva, l'attrice venne sostituita da una controfigura. La pellicola ebbe ovunque un grande \"battage\" pubblicitario e venne presentata fuori concorso al Festival di Cannes, garantendo cos\u00ec un'improvvisa visibilit\u00e0 alla sua protagonista. Nel 1964 la Hedren ottenne sia il premio di Photoplay come migliore attrice rivelazione dell'anno, sia una candidatura per il Golden Globe come migliore attrice esordiente, premio che vinse condividendolo con Elke Sommer e Ursula Andress. Il film ottenne un notevole successo al botteghino, e il personaggio di Melanie Daniels rester\u00e0 il ruolo pi\u00f9 celebre e identificativo della sua carriera.\nSubito dopo Hitchcock le affid\u00f2 il ruolo di una donna repressa e cleptomane nel film \"Marnie\" (1964) al fianco di Sean Connery. Inizialmente, per il ruolo della protagonista femminile, il regista cerc\u00f2 insistentemente di convincere a tornare sulle scene la principessa di Monaco Grace Kelly, la quale declin\u00f2 l'offerta. La lavorazione del film risult\u00f2 ancora pi\u00f9 difficile e traumatica per la Hedren, soprattutto per la pesante attenzione nei suoi confronti da parte di Hitchcock, che svilupp\u00f2 infatti una vera e propria ossessione personale per la giovane attrice, che non si limitava solo al suo lavoro ma si estendeva anche alla vita privata, con estrema tensione sul set e senza una comunicazione diretta tra i due interessati, ma solo tramite interposta persona.\nLa Hedren, che a quel punto il regista nominava semplicemente come \"La ragazza\", resistette nella consapevolezza che quel difficile ruolo le avrebbe consentito di proseguire con una brillante carriera, con il favore del pubblico e della critica. Alla fine della lavorazione per\u00f2, Hitchcock, che pure aveva in mente per lei un ulteriore terzo film da girare insieme, tratto dalla commedia \"Mary Rose\" di J. M. Barrie, imped\u00ec all'attrice di lavorare ancora con lui o con qualunque altro produttore e regista; tra questi vi fu Fran\u00e7ois Truffaut, che l'avrebbe voluta quale protagonista femminile di \"Fahrenheit 451\" (1966), nel ruolo poi assegnato a Julie Christie. Fino al 1967 venne tenuta sotto contratto in esclusiva con la Universal, ottenendo solo sporadiche apparizioni in serie televisive come \"I giorni di Bryan\" (1965), accanto a Ben Gazzara, ma con la garanzia dei compensi gi\u00e0 previsti. Come riferito dall'attrice nella sua autobiografia, Hitchcock imped\u00ec anche ai dirigenti della casa produttrice di proporla tra le candidate al premio Oscar di quell'anno per la sua interpretazione in \"Marnie\", che la stessa Hedren ha dichiarato essere la migliore della sua carriera.\nLa storia del tormentato rapporto fra i due (che si incontrarono l'ultima volta a Londra nel 1966) verr\u00e0 poi pubblicamente raccontata dalla stessa attrice in varie circostanze dopo la morte del regista, avvenuta nel 1980. Nel 2012 divenne il tema centrale del film per la TV di produzione britannica \"The Girl - La diva di Hitchcock\" di Julian Jarrold, tratto da un soggetto di Donald Spoto, biografo del maestro inglese, ove i personaggi della Hedren e di Hitchcock furono interpretati da Sienna Miller e Toby Jones. In seguito la carriera della Hedren non decoll\u00f2 mai pienamente e l'attrice rest\u00f2 legata, per il pubblico e la critica internazionale, alla sua collaborazione con Hitchcock negli anni sessanta, del quale per\u00f2 verr\u00e0 considerata con rispetto l'ultima vera musa, bionda e fascinosa, in apparenza algida e sfuggente. \nNel 1967 apparve nella commedia \"La contessa di Hong Kong\", diretta da Charlie Chaplin, ma in un ruolo non pi\u00f9 da protagonista, accanto a Marlon Brando e Sophia Loren. Dopo la conclusione del contratto stipulato nel 1961 venne impiegata in film minori, come \"La grande rapina di Long Island\" (1968) di R.G. Springsteen, accanto a Christopher George, e gli inediti (in Italia), \"Satan's Harvest\" (1970) di George Montgomery, \"Mr. Kingstreet's War\" (1971) di Percival Rubens, \"The Harrad Experiment\" (1973) di Ted Post e \"All\u00e1 donde muere el viento\" (1976) di Fernando Siro. Nel 1968 venne annunciata la sua partecipazione a un film da girare in Spagna e ambientato durante la guerra civile americana, dal titolo \"Seven Against Kansas\" e con la regia di David Friedkin, accanto a Farley Granger, Jeffrey Hunter, Richard Crenna e Robert Conrad, ma il progetto non and\u00f2 in porto. Nel 1969 rifiut\u00f2 il ruolo della protagonista femminile in \"Il terrore negli occhi del gatto\" di David Lowell Rich, poi assegnato a Gayle Hunnicutt. Nel 1975 rinunci\u00f2 a impersonare l'infermiera Mildred Ratched con cui Louise Fletcher vinse l'Oscar alla miglior attrice per \"Qualcuno vol\u00f2 sul nido del cuculo\" di Milo\u0161 Forman.\nDopo questa fase incerta della propria carriera, con qualche cameo televisivo e pellicole cinematografiche di scarso successo, la Hedren ottenne un primo rilancio internazionale con il film \"Il grande ruggito\" (1981), una costosa produzione indipendente protrattasi per ben 11 anni, finanziata anche dalla stessa attrice e diretta dall'allora suo marito Noel Marshall, cui segu\u00ec \"Foxfire Light\" (1982) di Allen Baron, ove recit\u00f2 insieme a Leslie Nielsen. Nel 1985 apparve nell'episodio pilota della serie TV \"Alfred Hitchcock presenta\", e in seguito in altre note produzioni quali \"Hotel\" (1988), \"L'ispettore Tibbs\" (1991) e \"La signora in giallo\" (1993). Nella stagione televisiva 1990-1991 venne inserita nel cast della celebre soap opera \"Beautiful\" nel ruolo di Helen MacLaine. Nel 1994, in un ruolo differente dall'originale, fu tra gli interpreti del sequel televisivo \"Gli uccelli II\" di Rick Rosenthal, che si rilev\u00f2 piuttosto deludente. A partire dal film \"Uno sconosciuto alla porta\" (1990) di John Schlesinger, di cui era protagonista la figlia Melanie Griffith, l'attrice venne riscoperta dai registi e riapparve con pi\u00f9 frequenza sugli schermi, anche televisivi, sia pure in ruoli prevalentemente secondari. Tra le sue pellicole pi\u00f9 recenti si segnalano \"Birdemic\" (2008) di James Nguyen e \"Jayne Mansfield's Car - L'ultimo desiderio\" (2012) di Billy Bob Thornton.\nDivenuta convinta animalista e ambientalista, insieme ai suoi familiari la Hedren fond\u00f2 nel 1972 la riserva naturale Shambala ad Acton, nel deserto della California, che promuove soprattutto la conoscenza e la protezione di tigri, leoni, leopardi e gatti selvatici; \u00e8 tuttora diretta da un ente no profit appositamente costituito nel 1983. Sembra che per finanziare quel progetto l'attrice avesse inizialmente impegnato la costosa pelliccia di visone che indossava in varie scene del film \"Gli uccelli,\" e che ottenne poi in regalo dallo stesso Hitchcock. In seguito si \u00e8 dedicata anche ad altre attivit\u00e0 imprenditoriali, tra cui alcune nel settore della cosmetica.\nDopo avere scritto il libro \"Cats of Shambala\" (1985), in collaborazione con Theodore Taylor, sulla sua esperienza durante le complesse riprese del film \"Il grande ruggito\", in collaborazione con Lindsay Harrison nel 2016 ha pubblicato l'autobiografia \"Tippi. A Memoir\", inedita in Italia. Nel 2018, quasi novantenne, \u00e8 tornata a fare la modella televisiva apparendo nelle vesti di una misteriosa indovina in occasione della campagna pubblicitaria di Gucci \"Gioielli e orologi.\"\nDalla met\u00e0 degli anni novanta ha ricevuto vari premi e riconoscimenti, anche internazionali, tra cui nel 2003 una targa nella famosa Hollywood Walk of Fame.\nVita privata.\nTippi Hedren si \u00e8 sposata tre volte: dal 1952 al 1961 con il manager pubblicitario Peter Griffith, da cui nel 1957 ha avuto la sua unica figlia, l'attrice Melanie Griffith; dal 1964 al 1982 con il proprio agente e regista Noel Marshall, e dal 1985 al 1995 con l'industriale dell'acciaio Luis Barrenechea. Negli anni 2002-2008 ha avuto una relazione con il veterinario Martin Dinnes. Nel 1985, a 55 anni di et\u00e0, \u00e8 diventata nonna di Alexander, nato dal matrimonio tra Melanie Griffith e il collega Steven Bauer. Nel 1989 \u00e8 diventata nonna anche di Dakota Johnson, figlia di Melanie e dell'attore Don Johnson, e nel 1996 di Stella, nata durante il matrimonio della Griffith con l'attore spagnolo Antonio Banderas.\nDoppiatrici italiane.\nNelle versioni in italiano dei suoi film, Tippi Hedren \u00e8 stata doppiata da:"}
{"id": "542146", "revid": "106456", "url": "https://it.wikipedia.org/wiki?curid=542146", "title": "Filippo Acciajuoli", "text": ""}
{"id": "542147", "revid": "1632387", "url": "https://it.wikipedia.org/wiki?curid=542147", "title": "Lysol", "text": "Lysol \u00e8 il quarto album dei Melvins, pubblicato nel 1992 dalla Boner Records.\nSulla copertina viene riportato il nome \"Joe\" con un carattere molto pi\u00f9 grande rispetto a quelli di \"King Buzzo\" e \"Dale\". Questo avvenne perch\u00e9 Buzz Osborne era stanco delle continue richieste del bassista Joe Preston per avere maggiore visibilit\u00e0 e peso all'interno del gruppo. La conclusione fu che Preston venne allontanato da Buzz Osborne subito dopo la realizzazione di \"Lysol\".\nStrascichi legali.\nLa casa discografica non era a conoscenza del fatto che il titolo dell'album corrispondeva ad un prodotto sotto copyright. Solo dopo la stampa delle prime copie dei booklet del CD e delle copertine del vinile si accorsero che il \"Lysol\" era anche un prodotto per la pulizia, di propriet\u00e0 della Reckitt Benckiser. Venne quindi fatta richiesta per poter utilizzare il nome come titolo dell'album, ma il permesso venne negato.\nLa casa discografica allora rinomin\u00f2 semplicemente l'album \"Melvins\", coprendo la parola \"Lysol\" che compariva sulle copie gi\u00e0 stampate, con del nastro nero, utilizzando dell'inchiostro nero sul dorso sia del vinile che della versione CD. Sulle prime copie questi accorgimenti poterono essere facilmente rimossi mentre sulle successive copie il tentativo di rimozione poteva danneggiare seriamente la copertina stessa. La copertina venne infine realizzata omettendo completamente la parola \"Lysol\", ed \u00e8 per questo che l'album viene anche chiamato col nome di \"Melvins\" o \"Selftitled\"."}
{"id": "542148", "revid": "36426", "url": "https://it.wikipedia.org/wiki?curid=542148", "title": "Arcivescovo di Ancona", "text": ""}
{"id": "542149", "revid": "767487", "url": "https://it.wikipedia.org/wiki?curid=542149", "title": "Croy (Svizzera)", "text": "Croy (toponimo francese) \u00e8 un comune svizzero di 351 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCroy \u00e8 servito dalla stazione di Croy-Romainm\u00f4tier, sulla ferrovia Losanna-Vallorbe.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542152", "revid": "36426", "url": "https://it.wikipedia.org/wiki?curid=542152", "title": "III secolo d.C.", "text": ""}
{"id": "542153", "revid": "1632387", "url": "https://it.wikipedia.org/wiki?curid=542153", "title": "Fourth Dimension", "text": "Fourth Dimension \u00e8 il quarto album della band power metal finlandese Stratovarius. Il disco segna il debutto alla voce di Timo Kotipelto, al posto di Timo Tolkki, che passa alle chitarre in via definitiva per i prossimi 7 album. "}
{"id": "542158", "revid": "767487", "url": "https://it.wikipedia.org/wiki?curid=542158", "title": "Giovanni Battista Ferrandini", "text": "Ferrandini si form\u00f2 musicalmente sotto l'insegnamento di Antonio Biffi presso il Conservatorio dei Mendicanti a Venezia e complet\u00f2 la sua educazione presumibilmente con Pietro Torri e Antonio Bernabei a Monaco. Giunse in questa citt\u00e0 a dodici anni e, nonostante la sua giovane et\u00e0, ben presto divent\u00f2 oboista presso la cappella di corte. Nel 1732 fu elevato a Kammerkomponist (compositore da camera) e nel 1737 a \"Direktor der Kammermusik\" (direttore della musica da camera). A Monaco compose l'opera \"Catone in Utica\" per inaugurare la solenne apertura del teatro di corte Teatro Cuvilli\u00e9s nel 1753, realizzato dall'architetto di corte bavarese Fran\u00e7ois de Cuvilli\u00e9s il vecchio. \nNel 1735, per il 'revival' italiano voluto dal re, cur\u00f2 la ripresa dell'opera \"Alessandro nell'Indie\" di Leonardo Vinci, componendo per essa una nuova sinfonia e alcune nuove arie, mantenendone altre e aggiungendone un paio, alla fine del secondo atto (...) di Domenico Sarro e ad inizio terzo \"Vede il nocchier la sponda conosce\" di Johann Adolf Hasse. \nNel 1755 Ferrandini lasci\u00f2 Monaco per trasferirsi a Padova, dove fond\u00f2 un'accademia musicale. \nAnche a Padova fu un compositore molto stimato, tanto da ricevere la visita di Leopold Mozart e del figlio Wolfgang Amadeus. \nTorn\u00f2 definitivamente a Monaco nel 1790."}
{"id": "542160", "revid": "1872303", "url": "https://it.wikipedia.org/wiki?curid=542160", "title": "Terra rossa", "text": "In pedologia si definiscono terre rosse alcuni suoli residuali, con presenza accentuata di frazione argillosa.\nLa terra rossa indica anche alcune variet\u00e0 terrose di ossidi di ferro (in particolare ematite e goethite) estratte dai suddetti terreni ed usate come pigmenti coloranti (ocra, terra di Siena, terra d'ombra).\nDescrizione.\nI composti del ferro presenti nel suolo possono esistere in varie forme (in forma ossidata, di colore rosso, o in forma ossi-idrata, di colore giallino) che mutano a seconda delle condizioni ambientali, in particolare della presenza di acqua.\nLe terre rosse si trovano tipicamente in regioni con clima mediterraneo.\nFra le aree pi\u00f9 note e sfruttate per l'estrazione dei pigmenti ocra sin dai tempi preistorici vi sono Cipro, e Roussillon in Francia. In Italia vi sono numerose zone con presenza di terre rosse, come ad esempio l'altopiano carsico.\nIn paragone alle tipiche terre argillose, le terre rosse hanno ottime caratteristiche di drenaggio. Gli ossidi di ferro che caratterizzano il colore delle terre rosse mutano tonalit\u00e0 a seconda delle loro condizioni ed \u00e8 quindi possibile determinare con una certa approssimazione il grado di drenaggio dei terreni. Ad esempio, un suolo giallo-bruno indica un terreno ben drenato, mentre un suolo con colore grigiastro indica un basso drenaggio. Per questi motivi, le terre rosse sono particolarmente indicate per la produzione di vino. Oltre ad alcune aree italiane, sono note le aree geografiche spagnole della Mancha e di Coonawarra in Australia, dove si produce Cabernet Sauvignon e Syrah."}
{"id": "542161", "revid": "1776051", "url": "https://it.wikipedia.org/wiki?curid=542161", "title": "Premier (Svizzera)", "text": "Premier (toponimo francese) \u00e8 un comune svizzero di 196 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542166", "revid": "125043497", "url": "https://it.wikipedia.org/wiki?curid=542166", "title": "Melvin Jones", "text": "Biografia.\nMelvin Jones nacque il 13 gennaio 1879 a Fort Thomas, Arizona, figlio di un capitano dell'Esercito degli Stati Uniti.\nIn seguito al trasferimento del padre, la famiglia si spost\u00f2 nella parte orientale degli Stati Uniti. Da giovane, Melvin Jones si stabil\u00ec a Chicago, lavorando presso una compagnia di assicurazione e nel 1913 ne fond\u00f2 una propria.\nSubito dopo entr\u00f2 a far parte del Business Circle, un gruppo di uomini di affari, di cui divenne ben presto il segretario. Questo gruppo era uno dei tanti che in quel periodo si dedicavano a promuovere il benessere finanziario dei propri soci e, dati i loro limitati interessi, erano destinati a scomparire. Melvin Jones, tuttavia, aveva altri programmi pensando a quali traguardi si sarebbero potuti raggiungere . Per cui, dietro suo invito, i delegati di tali club si riunirono a Chicago per fondare un'organizzazione di tal genere e, il 7 giugno 1917, fu costituito il Lions Clubs International. Venne stipulato che i club non erano di carattere sociale e che ai soci non era permesso di promuovere i propri interessi.\nMelvin Jones abbandon\u00f2 infine la sua attivit\u00e0 per dedicarsi a tempo pieno ai Lions presso la sede centrale di Chicago.\nFu grazie alla sua dinamica leadership che i Lions clubs acquisirono il prestigio necessario per attrarre persone interessate al bene comunitario, e ci\u00f2 non era di poco conto in una citt\u00e0 come Chicago, famosa in quegli anni per la sua .\nFu iniziato alla massoneria nel 1906 nella loggia \"Garden City Lodge No. 141\" di Chicago, Illinois (fonte).\nIl fondatore dell'associazione venne anche riconosciuto quale leader al di fuori della medesima.\nParticolarmente degno di nota fu l'onore che ricevette nel 1945 quando rappresent\u00f2 il Lions Clubs International in veste di consulente durante i lavori per l'Organizzazione delle Nazioni Unite a San Francisco.\nI Lions, tuttavia, al pari dei Clubs Rotary, non ebbero ancora per molto tempo una versione al femminile: solo 16 anni dopo la morte del fondatore, infatti, venne ammessa l'istituzione di un \"Lioness Club\".\nMelvin Jones, esponente tra i pi\u00f9 rappresentativi, a Chicago, di quel mondo di uomini d'affari e professionisti nel quale, come ha scritto Anna Evangelista (A. Evangelista, \"I problemi del mondo si affrontano con cuore di lion\", in: HISTORIA, febbraio 1983, p.\u00a036), \"si avvertiva il desiderio di migliorare, insieme ai propri affari, la societ\u00e0 tutta intera\" in nome della \"necessit\u00e0 di poter lavorare in un mondo pi\u00f9 pulito\", mor\u00ec ottantaduenne il 1\u00ba giugno 1961 a Flossmoor (Contea di Cook, Illinois).\nLe citt\u00e0 di Parma, San Salvo, Velletri, Caserta, Altamura, Monopoli, Rutigliano, Ciampino, Carpi, Varese e Fondi gli hanno intitolato una strada. La citt\u00e0 di Rieti gli ha intitolato una rotonda dove si trova un busto del filantropo. Le citt\u00e0 di Roma, Chieti, Terni, Cattolica, Ortona e Quartu Sant'Elena gli hanno intitolato un parco. La citt\u00e0 di Monopoli gli ha dedicato il palazzetto dello sport. La citt\u00e0 di Voghera gli ha intitolato un parco giochi. La citt\u00e0 di Fano, per iniziativa del locale Lions Club, gli ha intitolato un giardino pubblico. La citt\u00e0 di Termoli (CB) gli ha intitolato una piazza con giardino pubblico. La citt\u00e0 di Civitanova Marche (MC) gli ha intitolato uno slargo sulla passeggiata del lungomare sud con piante ed essenze floreali denominato \"Largo Melvin Jones\". Il Comune di Airasca (TO) gli ha titolato una piazza che, tra l'altro, ospita uno skatepark ed altre attrezzature per i giochi all'aperto dei giovani. Il comune di Isola d'Asti (AT) con deliberazione di giunta, gli ha intitolato un'area verde attrezzata per famiglie, con giochi e panchine, in centro paese, nella quale \u00e8 presente anche la \"panchina rossa\" contro la violenza sulla donne.\nNote.\nanche la citt\u00e0 di Castelvetrano in provincia di Trapani ha intitolato un'area urbana a Melvin Jones: largo Melvin Jones"}
{"id": "542173", "revid": "79520", "url": "https://it.wikipedia.org/wiki?curid=542173", "title": "Il Mulo (personaggio)", "text": "Il Mulo (chiamato nelle prime traduzioni con il nome originale inglese \"Mule\") \u00e8 un personaggio immaginario del ciclo narrativo delle Fondazioni dello scrittore di fantascienza Isaac Asimov, presente nei romanzi Fondazione e Impero e Seconda Fondazione, e successivamente ne L'orlo della Fondazione, in cui se ne narrano le origini. \nPersonaggio.\nSi tratta di uno dei pi\u00f9 grandi conquistatori della Galassia. Possedendo l'abilit\u00e0 di \"condizionare\" qualsiasi essere umano, ovvero di manipolarne telepaticamente i sentimenti, il Mulo assume una portata individuale enorme sulla storia della Galassia, sconvolgendo quindi il Piano Seldon e i calcoli della psicostoria, basati sulla predizione, su base statistica, del comportamento delle masse.\nI dettagli su \"Il Mulo\" vengono rivelati gradualmente lungo tutto il romanzo, lasciandone misteriosi molti lati fino alla conclusione di Fondazione e Impero. \u00c8 un mutante, un uomo spaventosamente deforme. Da un volto che sembra teso sul cranio si estende un naso lunghissimo: \u00e8 abbastanza basso e incredibilmente magro, con giunture che sporgono da arti sottili e deformati; \u00e8 impossibile fissarlo senza deriderlo. L'unica parte del corpo che suscita ammirazione sono i suoi occhi, marrone, profondi e perennemente tristi. Il suo desiderio di conquista \u00e8 la conseguenza di un'infanzia triste, durante la quale a causa del suo aspetto \u00e8 stato deriso e respinto da tutti. Quindi, una volta divenuto cosciente dei suoi poteri mentali attorno all'et\u00e0 di vent'anni, li sfrutter\u00e0 per soddisfare il suo desiderio di rivalsa sull'intera Galassia, diventandone il padrone assoluto. Dal momento che nessuno ne conosce il vero nome, viene utilizzato un soprannome affidatogli a causa della sua testardaggine, che \u00e8 anche un parallelo con l'aspetto dell'animale e un riferimento alla sua sterilit\u00e0 (il mulo, in quanto incrocio di due specie diverse, non pu\u00f2 generare).\nIl Mulo \u00e8 originario del pianeta Gaia, ma \u00e8 diverso dal resto della popolazione, essendo sterile e deforme, ed ha la capacit\u00e0 di distaccarsi a suo piacimento dalla mente collettiva del pianeta, creando problemi allo stesso superorganismo. Dopo un'infanzia traumatica, il Mulo abbandona il suo pianeta natale e dedica la propria vita a vendicarsi dell'umanit\u00e0 che lo aveva respinto, non osando per\u00f2 mai toccare Gaia.\nIl Mulo conquista dapprima il pianeta Kalgan, assoggettando il Signore del Pianeta e la popolazione, e poggia l\u00ec la sua base per dedicarsi alla conquista della Galassia.\nAttacca quindi la Fondazione, che tutti credono invincibile a causa del Piano Seldon, e la sconfigge. Il momento drammatico per Terminus arriva proprio durante il discorso di Hari Seldon nella Volta del Tempo: tutti si aspettano una rivelazione utile a contrastare la minaccia del Mulo, ma il discorso, registrato tre secoli prima, fa riferimento solo a una guerra civile in seno alla Fondazione stessa, mai avvenuta a causa dell'intervento del Mulo. La consapevolezza che il Piano Seldon non aveva saputo prevedere l'avvento di un mutante come il Mulo genera lo sconforto della Prima Fondazione, che verr\u00e0 sconfitta da l\u00ec a poco.\nIl Mulo in seguito spazza via i resti del Vecchio Impero, la cui sede si \u00e8 nel frattempo spostata su Neo-Trantor, dopo il Grande Saccheggio di Trantor di cinquant'anni prima. Il Mulo diventa il Primo Cittadino della Galassia.\nA questo punto rimane un solo nemico per il Mulo: la leggendaria Seconda Fondazione, la cui stessa esistenza \u00e8 incerta, ma a cui Seldon aveva fatto qualche vago riferimento durante la messa a punto del Piano Seldon. Il conquistatore galattico non riuscir\u00e0 a scovare la sua sede tra i milioni di pianeti della Galassia, anzi cadr\u00e0 nella trappola che la stessa Fondazione gli avr\u00e0 teso, e verr\u00e0 a sua volta \"condizionato\" e reso inoffensivo. La Seconda Fondazione attende quindi la sua morte (che a causa delle sue deformit\u00e0 lo coglie dopo pochi anni), e il disfacimento del suo impero a causa della mancanza di un erede, per ricostruire la fiducia della Prima Fondazione e correggere la deviazione del Piano Seldon.\nAttraverso i dialoghi dello stesso Mulo, l'autore ipotizza l'esistenza di facolt\u00e0 paranormali insite in ogni cervello umano e assopite nel corso dell'evoluzione dallo sviluppo del linguaggio. Tale ipotesi era ispirata dalla convinzione, in voga ai tempi di Asimov, che l'essere umano utilizzasse non pi\u00f9 del dieci per cento delle proprie facolt\u00e0 mentali - ipotesi poi smentita da successivi studi neurologici."}
{"id": "542176", "revid": "732240", "url": "https://it.wikipedia.org/wiki?curid=542176", "title": "Acciaio X5CrNi1810", "text": ""}
{"id": "542178", "revid": "254059", "url": "https://it.wikipedia.org/wiki?curid=542178", "title": "Romainm\u00f4tier-Envy", "text": "Romainm\u00f4tier-Envy (toponimo francese) \u00e8 un comune svizzero di 547 abitanti del Canton Vaud, nel distretto del Jura-Nord vaudois. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nStoria.\nIl comune di Romainm\u00f4tier-Envy \u00e8 stato istituito nel 1970 con la fusione dei comuni soppressi di Envy e Romainm\u00f4tier; capoluogo comunale \u00e8 Romainm\u00f4tier.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRomainm\u00f4tier-Envy \u00e8 servito dalla stazione di Croy-Romainm\u00f4tier, sulla ferrovia Losanna-Vallorbe."}
{"id": "542179", "revid": "330019", "url": "https://it.wikipedia.org/wiki?curid=542179", "title": "Romainm\u00f4tier", "text": "Romainm\u00f4tier (toponimo francese) \u00e8 una frazione del comune svizzero di Romainm\u00f4tier-Envy, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che apparteneva al distretto di Orbe, nel 1970 \u00e8 stato accorpato all'altro comune soppresso di Envy per formare il nuovo comune di Romainm\u00f4tier-Envy, del quale Romainm\u00f4tier \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRomainm\u00f4tier \u00e8 servito dalla stazione di Croy-Romainm\u00f4tier, sulla ferrovia Losanna-Vallorbe.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "542181", "revid": "712828", "url": "https://it.wikipedia.org/wiki?curid=542181", "title": "Envy (personaggio)", "text": ""}
{"id": "542189", "revid": "732240", "url": "https://it.wikipedia.org/wiki?curid=542189", "title": "Acciaio X5CrNiMo1712", "text": ""}
{"id": "542192", "revid": "729019", "url": "https://it.wikipedia.org/wiki?curid=542192", "title": "Grand Royal", "text": "Grand Royal fu il nome di un'etichetta discografica fondata dal gruppo hip hop americano dei Beastie Boys, in collaborazione con la Capitol Records, nel 1992: la sede legale dell'etichetta era Los Angeles, in California.\nDopo quasi dieci anni di vita, nel 2001, a causa di un forte indebitamento, il presidente, Michael Diamond, conosciuto per l'ormai venticinquennale esperienza musicale con i \"Beasties\", \u00e8 stato costretto a dichiarare fallita la societ\u00e0, tagliandola dal mercato musicale mondiale.\n\"Grand Royal\" era anche il nome di una rivista musicale scritta e pubblicata dalla band statunitense; il giornale, di tiratura mensile, non parlava solo dei Beastie Boys, ma anche e soprattutto di tutti quei gruppi i cui album uscivano sotto l'etichetta, tra cui Luscious Jackson, un gruppo di sole donne (tra cui Kate Schellenbach, ex batterista della band), Sean Lennon, figlio del celebre John, e Dj Hurricane, ex dj dei Beastie Boys."}
{"id": "542194", "revid": "1226", "url": "https://it.wikipedia.org/wiki?curid=542194", "title": "Putrella", "text": ""}
{"id": "542196", "revid": "6923", "url": "https://it.wikipedia.org/wiki?curid=542196", "title": "Time Machine (software)", "text": "Time Machine \u00e8 un programma di backup automatico annunciato il 7 agosto 2006 da Apple Inc. durante il Worldwide Developers Conference. Il programma \u00e8 stato incluso con la versione del sistema operativo Mac OS X Leopard.\nTime Machine crea delle copie di ogni file utente in modo che se il file dovesse venir sovrascritto o cancellato l'utente possa tornare alla versione precedente. Il programma pu\u00f2 recuperare la versione precedente di un singolo file o di gruppi di file. Time Machine non funziona unicamente con i file del Finder ma \u00e8 in grado di recuperare precedenti versioni di programmi. Il programma per esempio \u00e8 in grado di recuperare album fotografici cancellati da iPhoto o schede cancellate dalla Rubrica Indirizzi. Il programma effettua il backup dei file modificati ogni ora per le ultime 24 ore. Dei backup pi\u00f9 vecchi di un giorno viene mantenuto solo uno per la giornata al fine di non occupare inutilmente spazio.\nQuindi l'utente pu\u00f2 aver accesso alle modifiche effettuate nell'ultimo giorno con passi di un'ora o nell'arco del periodo precedente con il passo di un backup al giorno. Quando il sistema termina lo spazio disponibile sul disco il programma provvede a rimuovere i backup pi\u00f9 vecchi. Time machine permette di recuperare l'intero sistema operativo e non solo i file dell'utente. Quindi se l'utente lo desidera pu\u00f2 utilizzare il programma per riportare l'intero computer allo stato presente in uno dei backup o per migrare il sistema su un nuovo computer Apple.\nInterfaccia grafica.\nIl programma \u00e8 dotato di un'interfaccia grafica coreografica. Una volta selezionato l'elemento che conteneva i file da recuperare (cartelle, programmi, ecc.) si attiva il programma. Il programma fa scomparire il Finder e mostra uno sfondo stellato che si muove, in primo piano la finestra o il programma selezionato e dietro la finestra mostra in prospettiva le precedenti versioni temporali dell'elemento da recuperare, in fondo viene mostrato quello che sembra un nucleo stellare. A destra viene mostrata una linea del tempo scorribile, che permette di \"navigare\" tra le varie copie temporali della finestra selezionata. Quindi \u00e8 come se le singole finestre acquisissero una dimensione temporale e questo spiega il nome del programma (\"Time Machine\" in inglese significa \"macchina del tempo\"). La rappresentazione grafica del programma \u00e8 ottenuta tramite il sistema Core Animation inclusa nel sistema operativo. L'utente pu\u00f2 utilizzare Quick Look per visualizzare i file e decidere se recuperare il file.\nTecnologia.\nIl programma genera per ogni backup una cartella sul volume destinato al backup. I file che non sono stati modificati vengono collegati alle versioni precedenti con degli hard link mentre i file modificati vengono copiati integralmente. Il programma non effettua un backup incrementale ma copia ogni volta l'intero file modificato. Quindi anche una piccola modifica in un file costringe il sistema a effettuare una copia completa del file durante il backup. Apple ha reso disponibili delle API per poter utilizzare Time Machine all'interno di programmi di terze parti, API che sono state denominate \"Backup Core\". Per funzionare, il programma richiede un hard disk esterno con una partizione non avviabile o un computer con macOS Server nella rete locale.\nLa gestione delle revisioni a livello di file system si trova anche nei file system di OpenVMS, in Microsoft Windows 2003, Windows Vista, DragonFlyBSD con HammerFS.\nL'impostazione di Time Machine prevede un backup ogni ora. Tuttavia, conserver\u00e0 i backup orari delle ultime 24 ore, quelli giornalieri dell'ultimo mese e quelli settimanali fino a quando non si esaurir\u00e0 lo spazio su disco. Al verificarsi di questo evento, si verr\u00e0 avvisati che i backup pi\u00f9 vecchi saranno rimossi.\nConfigurazione.\nGli utenti possono modificare alcune impostazioni di Time Machine riguardanti il backup, tra le quali:\nTime Capsule.\nNel keynote del 15 gennaio 2008, Jobs present\u00f2 Time Capsule: esteticamente simile all'AirPort Extreme, oltre a integrare le medesime funzioni di quest'ultimo, contiene un hard disk da 1 TB o da 2 TB a seconda del modello scelto, che permette a Time Machine di effettuare backup di qualsiasi Mac. Il backup potr\u00e0 avvenire sia via LAN che via Wi-Fi."}
{"id": "542197", "revid": "1632387", "url": "https://it.wikipedia.org/wiki?curid=542197", "title": "Destiny (Stratovarius)", "text": "Destiny \u00e8 il settimo album della band power metal finlandese Stratovarius."}
{"id": "542198", "revid": "1226", "url": "https://it.wikipedia.org/wiki?curid=542198", "title": "Acciai da costruzione", "text": ""}
{"id": "542199", "revid": "1226", "url": "https://it.wikipedia.org/wiki?curid=542199", "title": "Acciaio da carpenteria", "text": ""}
{"id": "542200", "revid": "1226", "url": "https://it.wikipedia.org/wiki?curid=542200", "title": "Profilati commerciali", "text": ""}
{"id": "542202", "revid": "1226", "url": "https://it.wikipedia.org/wiki?curid=542202", "title": "Profilato commerciale", "text": ""}
{"id": "542207", "revid": "1776051", "url": "https://it.wikipedia.org/wiki?curid=542207", "title": "Ferreyres", "text": "Ferreyres (toponimo francese) \u00e8 un comune svizzero di 316 abitanti del Canton Vaud, nel distretto di Morges.\nStoria.\nIl comune di Ferreyres \u00e8 stato istituito nel 1818 per scorporo da quello di La Sarraz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542211", "revid": "283026", "url": "https://it.wikipedia.org/wiki?curid=542211", "title": "FROG", "text": "FROG (\"Free Rocket Over the Ground\") \u00e8 una famiglia di razzi a volo libero (cio\u00e8 non guidato) per impiego terrestre, usati dalle forze armate sovietiche e di numerosi alleati. Individuati in sette versioni principali, sono stati introdotti in servizio a partire dagli anni cinquanta. Le ultime versioni sono ancora in servizio in diversi Paesi. L'equivalente americano a questo razzo era l'MGR-1 \"Honest John\"\nStoria.\nSviluppo.\nIl primo esemplare della famiglia FROG entr\u00f2 in servizio nelle forze armate sovietiche nel 1957, seguito praticamente subito dal FROG-2, che differiva per l'automezzo addetto al trasporto e le minori dimensioni. Successivamente, tra il 1960 ed il 1964, furono realizzati i successivi FROG-3, 4 e 5: in sostanza, si trattava di missili identici tra loro, che differivano solo per il tipo di testata.\nNel 1965 venne introdotta l'ultima variante della famiglia, il FROG-7. In dettaglio, se ne possono distinguere due versioni principali: FROG-7A (1965) e FROG-7B (1968), che si differenziano essenzialmente per le dimensioni della sezione preposta ad ospitare la testata. In Unione Sovietica questi ultimi sostituirono tutti i razzi delle generazioni precedenti (che invece rimasero in servizio fino alla fine della guerra fredda nei Paesi satelliti del Patto di Varsavia).\nNel 1976 fu introdotto quello che avrebbe dovuto essere il sostituto dei FROG: l'SS-21 Scarab, un missile balistico tattico con gittata maggiorata e migliori caratteristiche generali. Il processo di sostituzione fu completato nel 1987.\nImpiego operativo.\nI FROG furono ampiamente utilizzati dalle forze armate sovietiche. Inquadrati in battaglioni da 4 missili (, ne furono schierati circa 500 contro la NATO, 215 contro la Cina, 100 in Asia Occidentale e contro la Turchia e circa 75 in riserva strategica. Le versioni con testata convenzionale furono largamente esportati: Afghanistan, Algeria, Angola, Corea del Nord, Cuba, Egitto, Iraq, Libia, Serbia, Siria e Yemen sono stati (o sono tuttora) utilizzatori dei sistemi FROG (oltre ai Paesi alleati del Patto di varsavia). La Corea del Nord ne ha realizzata una copia tra il 1979 ed il 1983, e l'Iraq una versione migliorata a gittata maggiorata (90 km), chiamata Laith.\n Successivamente sono stati utilizzati nel corso dei conflitti in Medio Oriente (guerra dello Yom Kippur) e dall'Iraq durante la Guerra del Golfo e la successiva Guerra d'Iraq.\nNel 1994 risultavano in servizio 1.450 FROG-7, con 350 lanciatori mobili.\nDescrizione tecnica.\nCaratteristiche generali.\nIl Frog \u00e8 un razzo d'artiglieria pesante privo di sistema di guida, a propellente solido, controllato da 4 grandi alette caudali, con almeno 7 versioni individuate dall'intelligence occidentale. In generale, si tratta di sistemi d'arma lunghi una decina di m e con un peso variabile compreso tra i 2.000 ed i 3.000 kg. In pratica, si tratta di un sistema di artiglieria a lungo raggio, utilizzabile tatticamente contro obiettivi militari nel caso di un conflitto in Europa (in particolare, tramite attacchi atomici contro grossi concentramenti di truppe).\nCome gi\u00e0 detto, si tratta di razzi non guidati. L'angolo e la direzione del tiro sono quindi determinati dalla posizione del lanciatore sul terreno. L'accuratezza di questi sistemi \u00e8 minima (500\u2013700 m di errore per le ultime versioni) ma la mancanza di precisione \u00e8 compensabile con l'aumento del potenziale esplosivo del razzo che pu\u00f2 trasportare anche testate nucleari. La scarsa gittata non gli consente di essere impiegato contro obiettivi strategici. Tuttavia, grazie alle rampe mobili, pu\u00f2 essere impiegato in prima linea.\nI FROG erano originariamente trasportati in lanciatori sistemati su veicoli cingolati della famiglia dei JS, poi sui carri leggeri PT-76 ed infine su veicoli ruotati ZIL-135, autocarri pesanti 8x8.\nIl tipo di testata utilizzabile era variabile: poteva essere con esplosivo convenzionale (tipo HE), nucleare o chimico.\nRiepilogo delle versioni.\nLa denominazione FROG-6 \u00e8 riferita ad un simulacro utilizzato per scopi di addestramento e mai entrato in servizio, mentre FROG-8 e FROG-9 risultano non essere mai esistite (anche se non \u00e8 chiaro se siano state in qualche modo assegnate)."}
{"id": "542212", "revid": "1632387", "url": "https://it.wikipedia.org/wiki?curid=542212", "title": "My Own Prison", "text": "My Own Prison \u00e8 il primo album del gruppo post-grunge statunitense Creed, pubblicato il 26 agosto 1997. Ha venduto pi\u00f9 di sei milioni di cope negli Stati Uniti (sei volte disco di Platino), ha raggiunto la prima posizione delle classifiche della Nuova Zelanda."}
{"id": "542214", "revid": "125232199", "url": "https://it.wikipedia.org/wiki?curid=542214", "title": "Aldo Maldera", "text": "Biografia.\nDopo la nascita dei primi due figli, i genitori emigrarono da Corato, in provincia di Bari, a Bresso, dove il padre cominci\u00f2 a lavorare come fruttivendolo.\nFu fratello minore di Attilio e Luigi, calciatori anch'essi, ragion per cui era conosciuto anche come Maldera III.\nSoprannominato \"Cavallo\" \u00e8 morto nel 2012 all'et\u00e0 di 58 anni a causa di un'embolia polmonare.\nCaratteristiche tecniche.\nMancino, era dotato di un tiro potente e preciso. Possedeva inoltre abilit\u00e0 nella corsa e un'ottima tecnica di base. Si distinse per la sua velocit\u00e0 (ragion per cui fu soprannominato \"Cavallo\" dal compagno di squadra e di nazionale Enrico Albertosi), per il dribbling e per la capacit\u00e0 di crossare.\nCarriera.\nClub.\nMaldera inizi\u00f2 a giocare a calcio nel Cusano Milanino nel ruolo di terzino sinistro mentre il compagno Gabriele Oriali era terzino destro. Crebbe nelle giovanili del ed esord\u00ec in Serie A con la squadra rossonera il 26 marzo 1972 contro il indossando la maglia numero 10 al posto di Rivera, quel giorno indisponibile. Mandato in prestito al per farsi le ossa, vi rimase una sola stagione giocando 3 partite di campionato prima di tornare a Milano nel 1973 contendendo la fascia sinistra della difesa all'esperto Giuseppe Sabadini.\nTitolare dal 1975, vinse con i rossoneri la Coppa Italia 1976-1977 (segnando la prima delle due reti della finale vinta contro l').\nIl suo record di realizzazioni \u00e8 di 9 reti nel campionato 1978-1979, quello del celebre \u00abscudetto della stella\u00bb.\nL'anno successivo il Milan si classific\u00f2 terzo ma fu coinvolto nello scandalo del calcioscommesse e retrocesso in Serie B. Maldera, attaccato ai colori rossoneri, non lasci\u00f2 la squadra, accompagnandola anche in cadetteria (in quella stagione fu capitano della squadra), mentre ormai era tagliato fuori dal giro della Nazionale maggiore, con cui aveva disputato 10 partite tra il 1976 e il 1979, prendendo parte ai mondiali del 1978 (pur giocando solo la finale per il terzo posto) e agli europei del 1980 (pur avendo gi\u00e0 giocato la sua ultima partita in azzurro).\nDopo la nuova retrocessione del Milan nel 1982, Maldera pass\u00f2 alla con cui vinse subito lo scudetto e gioc\u00f2 la successiva Coppa dei Campioni.\nDopo tre stagioni nella capitale, chiuse la carriera alla nel 1987 dopo due campionati.\nNazionale.\nNella sua carriera ha collezionato anche 10 presenze in nazionale, chiuso nel ruolo da uno dei migliori interpreti di tutti i tempi e di quegli anni come Antonio Cabrini, incluse le partecipazioni al , dove gioc\u00f2 la finale per il terzo posto contro il Brasile, e al . Il suo esordio avvenne il 28 maggio 1976 a New York contro l', nel Torneo del Bicentenario.\nGioc\u00f2 anche 9 partite con una rete in nazionale B e una partita in Under-21.\nDopo il ritiro.\nDopo il ritiro aveva lavorato fino al 2004 nel settore giovanile della , quindi aveva collaborato con una scuola calcio a Focene. Nel 2009 \u00e8 stato direttore tecnico del di Atene in Grecia."}
{"id": "542216", "revid": "1632387", "url": "https://it.wikipedia.org/wiki?curid=542216", "title": "Infinite (Stratovarius)", "text": "Infinite \u00e8 l'ottavo album della band power metal finlandese Stratovarius.\nTracce.\nTutti i brani scritti e composti da Timo Tolkki, ad eccezione di \"Glory of the World\" (testo e musica di Jens Johansson) e \"Hunting High and Low\" (testo di Timo Kotipelto)."}
{"id": "542218", "revid": "767487", "url": "https://it.wikipedia.org/wiki?curid=542218", "title": "Juriens", "text": "Juriens (toponimo francese) \u00e8 un comune svizzero di 303 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542219", "revid": "36426", "url": "https://it.wikipedia.org/wiki?curid=542219", "title": "Vescovo di Guadix", "text": ""}
{"id": "542220", "revid": "36426", "url": "https://it.wikipedia.org/wiki?curid=542220", "title": "Arcivescovo di Granada", "text": ""}
{"id": "542223", "revid": "1543377", "url": "https://it.wikipedia.org/wiki?curid=542223", "title": "Lucky Star (Madonna)", "text": "Lucky Star \u00e8 una canzone della cantante statunitense Madonna contenuta nel suo album d'esordio \"Madonna\".\nPubblicato nel Regno Unito l'8 settembre 1983 dalla Sire Records, fu il quarto singolo estratto dall'album. \"Lucky Star\" fu scritta da Madonna e prodotta da Reggie Lucas. Tuttavia, durante la registrazione, a Madonna non piaceva la versione di Lucas, cos\u00ec chiam\u00f2 il suo fidanzato di allora, John \"Jellybean\" Benitez, per remixare la traccia secondo le sue idee.\nCome lato B del singolo fu utilizzata la canzone \"I Know It\" nell'edizione statunitense e \"Think of Me\" in quella per il mercato europeo. Il brano fu \"testato\" come terzo singolo estratto dall'album nel settembre del 1983 e solo per il mercato anglosassone, ma vista la scarsa risposta del pubblico fu abbandonato in favore di \"Holiday\" e ripubblicato l'anno successivo entrando tra i primi venti posti nelle classifiche britanniche. La prima versione di \"Lucky Star\", ritirata dal mercato in favore di Holiday, rappresenta un autentico oggetto di culto tra i collezionisti. Il testo della canzone affianca il corpo maschile al corpo celeste delle stelle. Le strofe del ritornello della canzone (\"Starlight, star bright, first star I see tonight...\") sono tratte da una celebre ninna nanna tradizionale statunitense.\nI critici musicali lodarono la canzone definendola la foriera della musica dance upbeat. \"Lucky Star\" divenne la prima canzone della cantante a raggiungere i primi cinque posti nella classifica generale di \"Billboard\". Inoltre divenne la prima numero uno nella classifica dance di \"Billboard\". Il singolo vendette 1.180.000 copie a livello mondiale.\nNel videoclip Madonna balla di fronte a uno sfondo bianco accompagnata dai suoi ballerini. Dopo la pubblicazione del video lo stile di Madonna e il suo modo di fare divennero di moda tra le generazioni pi\u00f9 giovani. Gli studiosi notarono che nel video Madonna rappresentava se stessa come una donna narcisista e ambigua. Descriveva se stessa come la \"stella portafortuna\", diversamente da quanto recitano i versi della canzone.\n\"Lucky Star\" fu inclusa nella prima raccolta della cantante \"The Immaculate Collection\", uscita nel 1990, nella compilation di video musicali \"It's that Girl\", pubblicata esclusivamente nel Regno Unito, e nell'EP \"Like a Virgin &amp; Other Big Hits\", pubblicato per il solo mercato giapponese. La canzone \u00e8 anche inclusa nella colonna sonora del film \"Snatch\", diretto nel 2001 da Guy Ritchie, ex marito di Madonna.\nMadonna ha eseguito \"Lucky Star\" in quattro dei suoi tour: il \"Virgin Tour\" (1985), il \"Who's That Girl Tour\" (1987), il \"Confessions Tour\" (2006) e il \"Rebel Heart Tour\" (2015-16).\nLa versione dal vivo del brano eseguita durante il \"Confessions Tour\" del 2006 fu pubblicata sull'album \"The Confessions Tour\", uscito nel 2007.\nDescrizione.\nInizialmente \"Lucky Star\" avrebbe dovuto essere pubblicata come terzo singolo dell'album Madonna, ma Holiday era gi\u00e0 diventata un successo negli Stati Uniti. Quindi, \"Lucky Star\" fu estratto come quarto singolo dell'album. Secondo Rikky Rooksby, il testo ripetitivo e vuoto della canzone parla della trasparente ambiguit\u00e0 delle stelle, e compara l'uomo con una stella del cielo. Musicalmente, \"Lucky Star\" \u00e8 una traccia dance di ritmo medio, che inizia con frammenti di note sintetizzate, seguite da percussioni elettroniche forti e battiti di mani. Successivamente, si apprezza una chitarra con un riff acuto accompagnato da un suono grave del sintetizzatore. La canzone ripete costantemente l'hook \"star light, star bright -\" in italiano: \"stella luminosa, stella brillante\", per pi\u00f9 di un minuto, prima di dare inizio al chorus.\nVideo musicale.\nIl video di \"Lucky Star\" fu diretto da Arthur Pierson e prodotto da Glenn Goodwin, mentre Wayne Isham fu incaricato di occuparsi della fotografia. Il video \u00e8 molto semplice, ma serv\u00ec ad imporre l'immagine di Madonna, che si esibisce su uno sfondo interamente bianco assieme a due ballerini, gli stessi che qualche tempo prima apparivano nel video di \"Everybody\" e di \"Holiday\", suo fratello Christopher e l'amica Erica Bell.\nQui Madonna \u00e8 vestita di nero e indossa guantini di pizzo, anticipando lo stile \"Boy Toy\" utilizzato per il successivo album \"Like a Virgin\". Madonna indossava crocifissi negli orecchini e nelle collane. Madonna affermava che indossare un rosario o un crocifisso \u00e8 \"anticonformista e interessante. Intendo dire che, tutto quello che io faccio \u00e8 ironico. Oltre a ci\u00f2, i crocifissi sembrano stanno bene insieme al mio nome.\" In realt\u00e0, Madonna cercava di trovare un'immagine per se stessa, ispirata da artisti quali Boy George, Cyndi Lauper e David Bowie, caratterizzati da un costante cambio di immagine. Nel video, Madonna indossava un completo nero e stivaletti neri, i suoi capelli arruffati erano legati da un nastro nero. Inoltre, indossava un orecchino nell'orecchio destro, guanti tagliati e braccialetti di gomma. A curare la sua immagine era stata l'amica di allora, Erika Belle, anche se la scrittrice Mary Cross afferma che il look che Madonna aveva scelto per il video rispecchiava il modo in cui l'artista vestiva ogni giorno. Il video inizia con un primo piano del volto di Madonna, mentre fa scivolare sul naso i suoi occhiali da sole. La scena richiamava la protagonista femminile del film Lolita di Stanley Kubrick (1962), e Audrey Hepburn nel film Colazione da Tiffany.\nCover.\nUna cover del brano \u00e8 stata incisa dai Switchblade Symphony per l'album-tributo a Madonna \"Virgin Voices: A Tribute to Madonna, volume two\" (2000)\nEsecuzioni dal vivo.\n\"Lucky Star\" \u00e8 stata eseguita in quattro dei tour mondiali di Madonna:\"The Virgin Tour\" (1985), \"Who's That Girl Tour\" (1987),\"Confessions Tour\" (2006) e Rebel Heart Tour (2015-16). Durante il \"Virgin Tour,\" Madonna indossava un abito completamente nero, composto da un top e una giacchetta nera, guanti con le frange al gomito, una minigonna nera a frange sopra un paio di leggings neri, e un paio di stivali di pelle neri. Indossava un orecchino a forma di crocifisso nell'orecchio destro, e una croce patente nella spalla destra della giacca. Madonna cantava la versione originaria della canzone, saltellando per il palco, mostrando la sua pancia. Durante il \"Who's that Girl,\" \"Lucky Star\" era la seconda canzone in scaletta. Una sfera da discoteca a specchietti girava sul palco, mentre Madonna e i ballerini ballavano ballavano sul palco, mentre la luce della sfera tremolava su di loro come la luce di una stella. Madonna indossava un bustino nero, uguale a quello che indossava nel video di Open Your Heart (1987). Durante il \"Confessions Tour,\" \"Lucky Star\" Madonna indossava un body bianco e viola, disegnato da Jean-Paul Gaultier. Dopo aver eseguito La Isla Bonita, Madonna si distende sul palco mentre le sue ballerine avvolgono attorno a lei una cappa, che poi si apre a farfalla. Al termine della canzone, iniziano le note di Hung Up. Nel \"Rebel Heart Tour,\" Madonna canta \"Lucky Star\" in stile flamenco, in un medley con Dress You Up, Into the Groove, e Everybody. Durante l'esibizione, Madonna indossa un vestito di ispirazione latina e gipsy, creato da Alessandro Michele per Gucci.\nClassifiche.\n\"Lucky Star\" \u00e8 stato il primo singolo di Madonna ad entrare nella top 5 della \"Billboard\" Hot 100 americana: rimase per ben quattro mesi nelle \"Billboard charts\", e fu scalzato solo dal successivo singolo \"Like a Virgin\"."}
{"id": "542224", "revid": "2068842", "url": "https://it.wikipedia.org/wiki?curid=542224", "title": "Core Animation", "text": "Core Animation \u00e8 un API per la visualizzazione dei dati, usata sotto il sistema operativo macOS per produrre un'interfaccia utente animata.\nCore Animation offre la possibilit\u00e0 agli sviluppatori di produrre interfacce utente animate, sfruttando un modello implicito. Il programmatore specifica solamente lo stato iniziale e finale di un oggetto, mente Core Animation \u00e8 in grado di calcolarne lo spostamento. Questo permette la creazione relativamente semplice di complicate animazioni, senza richiedere nessun codice specifico.\nCore Animation pu\u00f2 creare un'animazione per qualunque oggetto che sia visibile e fornisce un accesso unificato a Core Image, Core Video e altre tecnologie Quartz. Come altri modelli grafici, Core Animation pu\u00f2 sfruttare l'accelerazione con un processore grafico (GPU).\nStoria.\nCore Animation \u00e8 apparso pubblicamente per la prima volta con Mac OS X Leopard, ma realmente \u00e8 emerso dallo sviluppo di iPhone. \u00c8 stato mostrato in una demo, il 7 agosto 2006 durante l'annuale conferenza WWDC. Al Macworld Expo, Apple ha rivelato che anche iPhone utilizza lo stesso concetto di animazione.\nFunzionamento.\nLe animazioni vengono eseguite in un thread indipendente dal programma, consentendo cos\u00ec l'esecuzione di processi simultanea a Core Animation. In questo modo le prestazioni dell'applicazione non vengono diminuite ed \u00e8 possibile controllare, interrompere, invertire e ricostruire le animazioni stesse.\nEsempi.\nUno degli esempi pi\u00f9 evidenti di Core Animation, \u00e8 iChat, l'istant messenger di Apple, ora sostituito con iMessage. Le animazioni vengono utilizzate per aggiungere gli amici che hanno effettuato l'accesso nella tua lista contatti.\nAncora un altro esempio \u00e8 l'interfaccia dell'iPhone, dispositivo che monta una versione modificata di macOS, che sfrutta appunto Core Animation.\nTemi.\nNozioni di base sui livelli.\ncodice_1\nUn oggetto che gestisce il contenuto basato su immagini e consente di eseguire animazioni su quel contenuto.\ncodice_2\nMetodi che un'app pu\u00f2 implementare per rispondere agli eventi relativi al livello.\ncodice_3\nUna rappresentazione di un singolo vincolo di layout tra due livelli.\ncodice_4\nMetodi che consentono a un oggetto di gestire il layout di un layer e dei suoi sottolivelli.\ncodice_5\nUn oggetto che fornisce un gestore di layout basato su vincoli.\ncodice_6\nUn'interfaccia che consente agli oggetti di rispondere alle azioni innescate da una codice_7modifica.\nTesto, forme e sfumature.\ncodice_8\nUn livello che fornisce un layout di testo semplice e il rendering di stringhe normali o attribuite.\ncodice_9\nUn livello che disegna una spline B\u00e9zier cubica nel suo spazio di coordinate.\ncodice_10\nUn livello che disegna una sfumatura di colore sul colore di sfondo, riempiendo la forma del livello (compresi gli angoli arrotondati)\nAnimazione.\ncodice_11\nLa superclasse astratta per le animazioni in Core Animation.\ncodice_12\nMetodi che l'app pu\u00f2 implementare per rispondere all'avvio e all'arresto delle animazioni.\ncodice_13\nUna sottoclasse astratta di codice_14per la creazione di animazioni che manipolano il valore delle propriet\u00e0 del livello.\ncodice_15\nUn oggetto che fornisce funzionalit\u00e0 di animazione di base con fotogramma chiave singolo per una propriet\u00e0 del livello.\ncodice_16\nUn oggetto che fornisce funzionalit\u00e0 di animazione dei fotogrammi chiave per un oggetto livello.\ncodice_17\nUn'animazione che applica una forza simile a una molla alle propriet\u00e0 di un livello.\ncodice_18\nUn oggetto che fornisce una transizione animata tra gli stati di un livello.\ncodice_19\nUn oggetto che fornisce un metodo flessibile per definire le trasformazioni animate.\nGruppi di animazione.\ncodice_20\nUn oggetto che consente di raggruppare ed eseguire pi\u00f9 animazioni contemporaneamente.\ncodice_21\nUn meccanismo per raggruppare pi\u00f9 operazioni dell'albero dei livelli in aggiornamenti atomici dell'albero di rendering.\nTempistica dell'animazione.\ncodice_22\nRestituisce il tempo assoluto corrente, in secondi.\ncodice_23\nUna funzione che definisce il ritmo di un'animazione come una curva di temporizzazione.\ncodice_24\nMetodi che modellano un sistema di temporizzazione gerarchico, consentendo agli oggetti di mappare il tempo tra l'ora principale e l'ora locale.\ncodice_25\nUn oggetto timer che consente all'applicazione di sincronizzare il proprio disegno con la frequenza di aggiornamento del display.\nSistemi di particelle.\ncodice_26\nUn livello che emette, anima e rende un sistema di particelle.\ncodice_27\nLa definizione di una particella emessa da un codice_28.\nOpzioni avanzate dei livelli.\ncodice_29\nUn livello che visualizza contenuti scorrevoli pi\u00f9 grandi dei propri limiti.\ncodice_30\nUn livello che fornisce un modo per fornire in modo asincrono porzioni del contenuto del livello, potenzialmente memorizzato nella cache a pi\u00f9 livelli di dettaglio.\ncodice_31\nOggetti utilizzati per creare vere gerarchie di livelli 3D, piuttosto che il modello di rendering della gerarchia appiattito utilizzato da altre classi codice_7.\ncodice_33\nUn livello che crea un numero specificato di copie del sottolivello con trasformazioni geometriche, temporali e di colore variabili.\nMetal e OpenGL.\ncodice_34\nUn livello di animazione principale in cui Metal pu\u00f2 eseguire il rendering, in genere da visualizzare sullo schermo.\ncodice_35\nUn oggetto codice_36 associato a un livello Core Animation.\ncodice_37\nMetadati che descrivono come i valori della gamma dinamica estesa (EDR) devono essere mappati sui toni.\ncodice_38\nUn livello che consente a un'applicazione di eseguire il rendering di un albero dei livelli in un contesto OpenGL principale.\nVisualizzazione remota del contenuto dei livelli.\ncodice_39\ncodice_40\nTrasforma.\ncodice_41\nDefinisce le matrici di trasformazione per applicare trasformazioni affini ai livelli in Core Animation."}
{"id": "542225", "revid": "767487", "url": "https://it.wikipedia.org/wiki?curid=542225", "title": "Intermission (Stratovarius)", "text": "Intermission \u00e8 una compilation della band power metal finlandese Stratovarius che include 4 brani inediti, versioni live e 3 cover."}
{"id": "542226", "revid": "1075510", "url": "https://it.wikipedia.org/wiki?curid=542226", "title": "Pietro Mengoli", "text": "Studi\u00f2 con Bonaventura Cavalieri e gli subentr\u00f2 nell'insegnamento della matematica nell'Universit\u00e0 di Bologna. I suoi studi si collocano a mezza via tra il metodo degli indivisibili di Cavalieri e quelli di Leibniz e Newton. Scrisse, fra l'altro, i \"Geometriae speciosae elementa\" (1659), anticipando Cauchy relativamente al concetto di limite e di integrale definito.\nCarriera.\nL'attivit\u00e0 di Mengoli si sviluppa presso l'Universit\u00e0 di Bologna, dove fu prima discepolo e poi collaboratore di Cavalieri, del quale prese il posto nell'insegnamento delle discipline matematiche (1648). Oltre all'ottenimento della cattedra di matematica egli ebbe modo di cimentarsi in un dottorato in Arti (filosofia), ottenuto nel 1650, e in un dottorato in legge preso tre anni dopo. Fu inoltre ordinato sacerdote.\nMengoli insegn\u00f2 per tutta la vita nell'Universit\u00e0 di Bologna, dove ricopr\u00ec varie cattedre. Fu prima professore di aritmetica (1648-1649), poi professore di meccanica (1649-1668), e, finalmente, professore di matematica (1668-1686, anno della sua morte). Dal 1660 fu parroco nella parrocchia di Santa Maria Maddalena a Bologna.\nLa matematica di Mengoli pu\u00f2 ritenersi ancorata a modelli superati dagli sviluppi della matematica europea nel corso del XVII secolo. Le sue pur notevoli scoperte furono esposte in un latino tanto astruso da rendere i suoi lavori difficilmente comprensibili. Ciononostante, le sue pubblicazioni ebbero una qualche risonanza europea e furono conosciute da Collins, Wallis, Leibniz ecc. Vennero per\u00f2 presto dimenticate e solo di recente il lavoro di Mengoli \u00e8 stato riscoperto ed analizzato.\n\"Novae quadraturae arithmeticae\".\nIn \"Novae quadraturae arithmeticae, seu de additione fractionum\", pubblicato a Bologna nel 1650, Mengoli tratt\u00f2 l'argomento delle serie in maniera eccellente, sviluppando idee che erano state materia di studio di Cataldi. Il primo argomento che affront\u00f2 fu lo studio della serie geometrica, poi dimostr\u00f2 la non convergenza della serie armonica. In questo modo divenne la prima persona a dimostrare la possibilit\u00e0 di ottenere un numero infinito nella somma di una serie i cui termini tendono ad annullarsi. Studi\u00f2 anche la serie armonica con segni alternati che dimostr\u00f2 convergere a logaritmo di 2. Questa serie era stata studiata in precedenza anche da Nicolaus Mercator.\nGli altri risultati interessanti sullo studio delle serie, presenti in questo trattato, sono lo studio della somma dei reciproci dei numeri triangolari formula_1. Ad esempio, Mengoli dimostr\u00f2 che formula_2.\nNotando che, per un fissato numero formula_3 esiste comunque un numero formula_4 abbastanza grande tale che la quantit\u00e0 formula_5, dimostr\u00f2 che la somma della serie \u00e8 1. Da qui, dimostrando che\nper formula_7, Mengoli dimostr\u00f2 che la serie il cui termine ennesimo \u00e8 formula_8 converge avendo somma formula_9 :\n formula_10 \n formula_11 \n formula_12 \n formula_13 \n formula_14 \n formula_15 \n formula_16 \n formula_17 \n formula_18 \n formula_19\nMostr\u00f2 anche che la serie il cui termine ennesimo era formula_20 converge con somma 1/4. Non riusc\u00ec a per\u00f2 a trovare la somma della serie il cui termine ennesimo \u00e8 formula_21 (vedi problema di Basilea).\n\"Geometriae speciosae elementa\".\nMengoli scrisse \"Geometriae speciosae elementa\" (1659) sui limiti di figure geometriche. Questo lavoro \u00e8 particolarmente interessante perch\u00e9 contiene una prima definizione di integrale definito, visto come area racchiusa da una figura geometrica piana calcolata sommando l'area di parallelogrammi inscritti e circoscritti.\nDefinisce i limiti di quantit\u00e0 variabili positive usando idee che aveva gi\u00e0 usato nello studio dei limiti di serie.\nUtilizz\u00f2 la dizione \"quasi-infinitum\" per indicare una quantit\u00e0 variabile positiva quando questa poteva divenire pi\u00f9 grande di un qualsiasi numero positivo dato; \"quasi-nil\" quando questa poteva divenire pi\u00f9 piccola di un qualsiasi numero positivo dato; \"quasi-a\" quando questa poteva divenire pi\u00f9 grande di un qualsiasi numero pi\u00f9 piccolo di \"a\" e pi\u00f9 piccola di un qualsiasi numero pi\u00f9 grande di \"a\".\nAltre opere.\nIn \"Circolo\" (1672) Mengoli trov\u00f2 un'espansione di prodotti infinita per formula_22, calcolando anche l'integrale definito \nformula_23.\nPer ci\u00f2 che concerne gli altri lavori di Mengoli sono da menzionare uno studio di astronomia, diversi scritti sul fenomeno della rifrazione nell'atmosfera e un libro, \"Speculazioni musicali\" (1670), sulla teoria della musica. In questo Mengoli critica la teoria sulla risonanza di Galileo.\nEredit\u00e0.\nEsaminando i limiti di somme, prodotti e quozienti di quantit\u00e0 variabili, Mengoli aveva preparato le regole di base del calcolo infinitesimale trenta anni prima di Newton e Leibniz. Dal canto loro, questi ultimi furono influenzati dal contributo di Mengoli. Nel caso di Leibniz tale influenza fu diretta attraverso lo studio degli scritti di Mengoli; mentre nel caso di Newton l'influenza avvenne in maniera indiretta attraverso i suoi studi su John Wallis."}
{"id": "542231", "revid": "1776051", "url": "https://it.wikipedia.org/wiki?curid=542231", "title": "La Sarraz", "text": "La Sarraz (toponimo francese) \u00e8 un comune svizzero di 2\u00a0586 abitanti del Canton Vaud, nel distretto di Morges.\nOrigini del nome.\nIl nome di La Sarraz proviene dal \"serata\" che significa \"stretta\", \"fortificata\" (latino \"serare\"). Non \u00e8 stabilito se il nome alludesse alle fortificazioni della citt\u00e0 o alla sfilata accanto alla quale \u00e8 situato il borgo. La \"z\" finale appare verso la fine del Medioevo.\nStoria.\nNel 1049 Adalberto di Grandson costru\u00ec una torre fortificata sulla collina che domina le gole del Mormont per aumentare i domini della sua famiglia nella regione. Era passaggio strategico usato nel Medioevo dagli eserciti, dai commercianti e dai pellegrini che andavano dalla Francia all'Italia; una colonia si svilupp\u00f2 attorno al castello e form\u00f2 un borgo che \u00e8 rimasto fino ad oggi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa Sarraz \u00e8 servito dall'omonima stazione sulla ferrovia Losanna-Vallorbe (linea S2 della rete celere del Vaud).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nLa Sarraz ha una squadra di calcio, il FC La Sarraz-Ecl\u00e9pens, e una squadra di pallavolo."}
{"id": "542240", "revid": "125631767", "url": "https://it.wikipedia.org/wiki?curid=542240", "title": "Gary Coleman", "text": "Fu celebre per il ruolo di Arnold Jackson nel telefilm \"Il mio amico Arnold\" (\"Diff'rent Strokes\"), andato in onda negli Stati Uniti dal 1978 al 1986.\nBiografia.\nCarriera cinematografica e televisiva.\nColeman fu colpito in tenera et\u00e0 da una patologia renale (Glomerulosclerosi segmentaria e focale) per la quale fu sottoposto a una terapia a base di corticosteroidi: per queste ragioni la sua crescita si interruppe a 142 cm. Il suo viso mantenne un aspetto infantile fino all'et\u00e0 adulta. Sub\u00ec due trapianti di reni senza successo nel 1973 e nel 1984 e nel corso della sua vita ebbe frequente necessit\u00e0 di terapia dialitica.\nNel 1978, durante l'episodio della sitcom \"I Jefferson\" \"Uncle George and Aunt Louise\", interpret\u00f2 il ruolo di Raymond Jefferson, il nipote di George e Louise. Divenne famoso per il ruolo di Arnold Jackson nel telefilm \"Il mio amico Arnold\". Successivamente nel 1979 e 1980 fece dei camei nella serie \"L'albero delle mele\" (spin-off di \"Arnold\") sempre nel ruolo di Arnold Jackson. Grazie alla fama ottenuta dalla serie nel 1982 fu protagonista del cartone animato \"The Gary Coleman Show\" (basato sul film \"L'angioletto senza ali\"), interpretato dallo stesso Coleman.\nSempre nel 1979 fu protagonista del film TV \"La mascotte\" (\"The Kid from Left Field\"), ambientato nel mondo del baseball, remake dell'omonima pellicola del 1953. Nel 1996 comparve nell'ultimo episodio della sitcom \"Willy, il principe di Bel-Air\", insieme a Conrad Bain, sempre nel ruolo di Arnold e padre come potenziali acquirenti della casa dello zio di Willy. Questa fu l'ultima apparizione del personaggio di Arnold.\nNel 2002 partecip\u00f2 alla trasmissione italiana \"Matricole &amp; Meteore\". Nel 2006 fu protagonista del film \"La vera storia di Arnold\". Fece alcune apparizioni nella sitcom statunitense \"Tutto in famiglia\". Partecip\u00f2 a due episodi della serie statunitense \"Buck Rogers\" e, nel 2006, alla serie televisiva per ragazzi su Nickelodeon, \"Drake &amp; Josh\".\nAbbandonata l'attivit\u00e0 di attore, lavor\u00f2 come guardia privata nello Utah, dove si era trasferito nel 2005, comparendo di tanto in tanto in alcune produzioni minori o per qualche cameo.\nCollaborazioni musicali.\nSuccessivamente apparve in vari video musicali. Qui \u00e8 riportata la cronologia:\nCarriera politica.\nEbbe anche un'esperienza politica nel 2003, quando annunci\u00f2 la sua candidatura a governatore della California. A seguito di quella Arnold Schwarzenegger dichiar\u00f2 di volersi ritirare e di voler appoggiare l'ex attore, ma essendo ormai iscritto nella lista dei candidati non pot\u00e9 far depennare il suo nome dalla scheda elettorale. Nelle consultazioni Coleman ottenne 14.282 preferenze (0,16%) e arriv\u00f2 ottavo su 135.\nMatrimonio.\nNell'agosto del 2007 Coleman spos\u00f2 Shannon Price, conosciuta durante le riprese del film \"Church Ball\"; la notizia del matrimonio, tuttavia, fu resa pubblica solo molti mesi dopo, nel febbraio 2008. Dopo soli otto mesi di matrimonio decise per\u00f2 di recarsi con la giovane moglie in diretta televisiva nel programma statunitense \"Divorce Court\" ma, a differenza degli altri concorrenti del programma, con l'intento di salvare il matrimonio.\nControversie.\nFu arrestato due volte: nel 2008 per aver investito una persona in un parcheggio, e nel 2009 per presunte violenze domestiche. Il 19 febbraio 2010, durante una puntata della trasmissione televisiva \"The Insider\", volta a riabilitarlo di fronte al pubblico, diede in escandescenze nei confronti di conduttori e giornalisti e abbandon\u00f2 la scena tra la costernazione generale.\nMorte.\nA causa della grave forma di insufficienza renale da cui era affetto sin dall'infanzia, sub\u00ec due trapianti di reni in giovane et\u00e0, e dovette sottoporsi a dialisi giornaliere. Dopo altre due operazioni chirurgiche nei primi mesi del 2010, secondo le ricostruzioni si sarebbe verificato un ulteriore incidente due notti prima di morire, nella sua abitazione a Santaquin, nei pressi di Salt Lake City, dove l'attore cadde battendo la testa.\nTrasportato d'urgenza in ospedale, le sue condizioni peggiorarono il giorno successivo, quando perse conoscenza e and\u00f2 in coma. Da allora fu mantenuto in vita artificialmente per un altro giorno fino a che la moglie non richiese il distacco delle apparecchiature. Mor\u00ec all'ospedale di Provo all'et\u00e0 di 42 anni il 28 maggio 2010.\nRiconoscimenti.\nColeman ha vinto quattro volte di seguito un People's Choice Awards nella categoria:"}
{"id": "542242", "revid": "1059402", "url": "https://it.wikipedia.org/wiki?curid=542242", "title": "Galsuinda", "text": "Origini.\nEra la figlia primogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. Era anche sorella di Brunechilde, regina dei Franchi di Austrasia.\nBiografia.\nIl re dei Franchi di Neustria del nord-ovest, Chilperico I, nel quadro di una politica di amicizia con il confinante Regno dei Visigoti, invidioso del suo fratellastro, il re dei Franchi di Austrasia, Sigeberto I, che aveva sposato la principessa visigota Brunechilde (M\u00e9rida, penisola iberica ca. 543 \u2013 Ren\u00e8ve, Borgogna, autunno 613) (Brunechilde oltre ad essere bella intelligente ed istruita, aveva portato una ricca dote), decise di unirsi in matrimonio alla sorella di quest'ultima, Galsuinda, e chiese ad Atanagildo la sua mano, che non gli fu rifiutata.La principessa part\u00ec da Toledo nel 567 dopo una straziante separazione dalla madre Gosvinta e, durante il viaggio, incontr\u00f2 a Poitiers il poeta Venanzio Fortunato, che raccont\u00f2 la sua vicenda in una poesia (\"Carmina\", VI, 5). A Soissons, ove risiedeva Chilperico, la giovane sposa si trov\u00f2 inizialmente in un ambiente favorevole, in quanto il marito aveva ripudiato la prima moglie, Audovera ed aveva allontanato da s\u00e9 la sua concubina favorita, Fredegonda. Galsuinda, come gi\u00e0 aveva fatto la sorella Brunechilde, abbracci\u00f2 la fede ortodossa.\nLa situazione poco tempo dopo mut\u00f2, poich\u00e9, col ritorno a corte di Fredegonda, l'ambiente per Galsuinda divenne ostile, in quanto il re la riprese come concubina e la cosa port\u00f2 le due donne a frequenti litigi, tanto che Galsuinda, pur se aveva abbandonato l'arianesimo, chiese il permesso di tornare in patria, lasciando al marito la ricca dote. Il marito, con giuste parole, riusc\u00ec a lusingarla e a farla desistere dal suo proposito, ma, forse istigato dall'amante, Chilperico, nel 568 fece uccidere Galsuinda; secondo Gregorio di Tours la fece strangolare nel letto da un servo.\nL'assassinio di Galsuinda fu all'origine di una guerra civile che a pi\u00f9 riprese mise la Neustria, di cui nel frattempo Chilperico era divenuto re, contro l'Austrasia e che si concluse solo nel 613, con la vittoria di Clotario II, figlio di Chilperico e Fredegonda, su Brunechilde e il suo pronipote Sigeberto II, in nome del quale reggeva il trono.\nFigli.\nGalsuinda a Chilperico non diede alcun figlio.\nFonti.\nLe principali fonti per la vita di Galsuinda sono la \"Historia Francorum\" di Gregorio di Tours e un carme di Venanzio Fortunato. Quest'ultimo compose infatti un lungo poema commemorativo (\"Carmina\" VI 5) in onore della defunta principessa, il \"De Gelesvinta\"."}
{"id": "542243", "revid": "767487", "url": "https://it.wikipedia.org/wiki?curid=542243", "title": "Moiry (Svizzera)", "text": "Moiry (toponimo francese) \u00e8 un comune svizzero di 304 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542244", "revid": "104458", "url": "https://it.wikipedia.org/wiki?curid=542244", "title": "Moiry", "text": ""}
{"id": "542245", "revid": "88740", "url": "https://it.wikipedia.org/wiki?curid=542245", "title": "Ruben Buriani", "text": "Carriera.\nGiocatore.\nClub.\nUltimo di 14 fratelli, inizi\u00f2 giovanissimo a giocare a calcio. Cresciuto nella Portuense, pass\u00f2 poi alle giovanili della SPAL e, lanciato da Paolo Mazza, nel 1974 venne ceduto al in Serie C. Pass\u00f2 successivamente al assieme al compagno di squadra Ugo Tosetto (1977). Fu soprannominato \"pannocchia settepolmoni\" per la zazzera bionda che lo rendeva inconfondibile e perch\u00e9 in campo era un centrocampista veloce e instancabile. Con la squadra rossonera realizz\u00f2 una doppietta nel derby di Milano del novembre 1977, terminato 3-1 per la sua squadra. Con la maglia rossonera vinse lo scudetto della stella (quindi il decimo) nel 1979, seguendo poi le sorti dei milanisti anche dopo la retrocessione del 1980, legata allo scandalo del calcio-scommesse. \nIn quell'anno, il 16 febbraio, esord\u00ec in Nazionale contro la Romania per la prima delle sue due apparizioni nella Nazionale maggiore.\nDopo la seconda retrocessione del Milan, nel 1982, chiuse dopo 5 stagioni la sua avventura con i rossoneri e pass\u00f2 al , che fu subito retrocesso.\nDopo una stagione nella Roma, dove approd\u00f2 nel 1984 fortemente voluto da Dino Viola, durante la quale collezion\u00f2 24 presenze, pass\u00f2 al Napoli nel 1985. Con i partenopei gioc\u00f2 solo cinque partite in quella che fu la sua ultima stagione nella massima serie; un grave infortunio con frattura scomposta di tibia e perone (subito durante Inter-Napoli per un fallo di Andrea Mandorlini) costrinse Buriani ad una lunga convalescenza che lo port\u00f2 all'abbandono anzitempo del calcio di alto livello.\nBuriani fu curato con i metodi tradizionali, ovvero un gesso dal piede fino all'anca, da tenere per diverse settimane. Al momento della rimozione del gesso, la muscolatura praticamente assente gli imped\u00ec di riprendere gli allenamenti prima dei sei mesi, termine oltre il quale la societ\u00e0 era autorizzata al licenziamento del giocatore.\nIl calciatore torn\u00f2 quindi a Ferrara, per giocare in Serie C con la SPAL nelle sue ultime due stagioni da calciatore.\nNazionale.\nIl 16 febbraio 1980 esord\u00ec Nazionale contro la Romania, giocando una decina di minuti. Dopo un altro scampolo di partita, fu convocato per gli Europei del 1980, anche se non collezion\u00f2 ulteriori presenze in azzurro.\nDirigente.\n\u00c8 stato direttore sportivo della in Serie A, della in Serie B, del Padova in Serie C1. Inoltre dal 1995 al 1997 \u00e8 stato direttore sportivo del settore giovanile del Milan.\nVita privata.\nIl figlio Daniele ha giocato con il Faenza in Serie C2 e con il in Serie B.\nCuriosit\u00e0.\nDurante la sua militanza nel Milan venne soprannominato \"pannocchia\" per il colore dei capelli."}
{"id": "542246", "revid": "88740", "url": "https://it.wikipedia.org/wiki?curid=542246", "title": "Lil' Kim", "text": "Nota come una delle pi\u00f9 influenti rapper di tutti i tempi, Lil' Kim ha venduto pi\u00f9 di 15 milioni di album e 30 milioni di singoli in tutto il mondo. Il suo album di debutto \"Hard Core\" (1996) \u00e8 considerato un classico del genere rap, mentre il singolo di collaborazione \"Lady Marmalade\" (2001) l'ha resa la prima artista rap donna a debuttare in prima posizione della Billboard Hot 100 statunitense. Grazie alla collaborazione ha inoltre vinto un Grammy Award e due MTV Video Music Awards.\nNel 1995 Lil' Kim inizia la sua carriera come membro del gruppo Junior M.A.F.I.A., che con il loro album di debutto \"Conspiracy\" pubblicarono tre hit che riscossero successo: \"I Need You Tonight\", \"Player's Anthem\" e \"Get Money\". Nel 1996 esce dal gruppo e rilascia \"Hard Core\", il suo primo progetto discografico da solista. L'album \u00e8 stato certificato doppio disco di platino e i tre singoli \"Crush on You\", \"Not Tonight\" e \"No Time\" si piazzarono tutti e tre alla numero 1, record da lei detenuto per molti anni a livello di rapper femminile statunitense. I suoi seguenti album \"The Notorious K.I.M.\" (2000) e \"La bella mafia\" (2003) sono stati entrambi certificati platino dalla RIAA, facendo diventare Kim l'unica rapper insieme a Missy Elliott e poi, in seguito, a Nicki Minaj, ad avere almeno tre album certificati platino.\nNel 2005 rilascia il quarto album in studio \"The Naked Truth\" che vende complessivamente oltre 2,5 milioni di copie. Successivamente si dedica a collaborazioni con altri artisti, alla realizzazione di nuovi mixtape e a diversi progetti televisivi, tra cui \"Dancing with the Stars\" e programmi per MTV e VH1. Nel 2019 torna nel panorama musicale con il sesto album in studio intitolato \"9.\"\nDurante la sua carriera ha collaborato con numerosi artisti, tra cui Jay-Z, Mary J. Blige, Sean Combs, Missy Elliott, Phil Collins, System of a Down, Pink, Christina Aguilera, Queen Latifah e Beyonc\u00e9.\nBiografia.\nGli inizi.\nQuando Kim aveva 10 anni, i suoi genitori si separarono, e la ragazza rimase a vivere insieme a suo fratello maggiore e al loro padre. Kim negli anni di adolescenza incontr\u00f2 Christopher \"B.I.G.\" Wallace,e presto divenne una persona importante per lei, sia nella vita privata che in quella artistica. Nel 1994, B.I.G. form\u00f2 e pubblicizz\u00f2 il gruppo musicale Junior M.A.F.I.A., e quando Kimberly entr\u00f2 a farne parte adott\u00f2 lo pseudonimo di Lil' Kim, aveva 19 anni. Nello stesso anno Kim e Wallace pubblicarono il loro primo album assieme al gruppo musicale, \"Conspiracy.\" Da quest'album, vennero estratti tre singoli: \"Playas Anthem\", \"I need you tonight\" (con Aaliyah) e \"Get Money\", che scal\u00f2 velocemente le classifiche.\n1994-1997: \"Hard Core\".\nDopo un anno insieme ai M.A.F.I.A., Kim decise di lasciare il gruppo e dedicarsi alla carriera da solista. Inizialmente firm\u00f2 un contratto con la Makaveli Records insieme al collega Craig Mack, ma dopo la morte di Tupac usc\u00ec dell'etichetta. Il suo primo album, \"Hard Core (registrato nel 94-95)\" usc\u00ec poco dopo la sua uscita dalla Makaveli Records, il 12 novembre del 1996. Con Hard Core debutt\u00f2 nella Billboard 200 all'undicesimo posto in classifica e al terzo nella classifica Top R&amp;B/Hip-Hop Albums determinando un record nel campo del rap femminile. Il primo singolo estratto fu \"No Time\", un duetto cantato assieme a Puff Daddy che rimase al primo posto nelle classifiche per ben nove settimane ed ottenne anche la certificazione come disco d'oro. Qualche tempo dopo Kim realizz\u00f2 assieme a Missy Elliott, Angie Martinez, Da Brat e Left Eye un remix del singolo estratto dall'album Hard Core, \"Not Tonight\". La canzone venne utilizzata come colonna sonora del film Nothing To Lose. Il singolo venne certificato disco d'oro e Kim fu nominata per la prima volta ai Grammy Award.\nNel marzo 1997 Notorius B.I.G., venne ucciso a Los Angeles, e la cantante sub\u00ec una grande perdita, cadendo cos\u00ec in depressione e fermando la promozione dell'album \"Hard Core\". Intanto l'album ottenne diversi dischi platino negli Stati Uniti e Lil' Kim divenne la prima donna rapper ad aver ottenuto un cos\u00ec gran numero di dischi platino. Tra le canzoni presenti nell'album figura anche \"Big Momma Thang\", con la partecipazione di Jay-Z.\n1998-2000: \"The Notorious K.I.M.\".\nDal 1998 al 2000 la rapper continu\u00f2 la sua carriera sotto la gestione del suo nuovo manager, nonch\u00e9 miglior amico del defunto B.I.G. La cantante inoltre lavor\u00f2 anche con diverse agenzie di moda, tra le quali Versace, Candie's, Iceberg e Baby Phat. Il 27 giugno del 2000, Kim pubblic\u00f2 il suo secondo album, \"The Notorious K.I.M.\", che diede alla rapper una nuova immagine ed un nuovo stile. A differenza dello scarso successo dei suoi singoli, l'album raggiunse la quarta posizione sulla classifica Billboard 2000 e la prima posizione nelle classifiche R&amp;B/Hip Hop. L'album inoltre vendette oltre 231.000 in una sola settimana, ed ottenne anche un disco platino e uno d'oro.\n2001-2004: \"Moulin Rouge!\", \"La bella mafia\" e \"Def Jam: Fight for NY\".\nNel 2001 Lil' Kim si un\u00ec alle cantanti Christina Aguilera, Pink e M\u00fda per il remake della canzone \"Lady Marmalade\", scritta venticinque anni prima e cantata dal gruppo Labelle. La canzone fu usata come colonna sonora del film \"Moulin Rouge!\", e rimase al primo posto nelle classifiche per cinque settimane consecutive. Oltre ad essere un grande successo per la rapper, questa canzone le fece guadagnare anche il suo primo Grammy Award. Nel 2003 Lil' Kim compose la nuova musica d'ingresso per l'allora campionessa femminile della World Wrestling Entertainment, Trish Stratus. La canzone, \"Time to Rock&amp;Roll\", venne usata nella federazione fino al giorno del ritiro della ex campionessa.\nIl 4 marzo 2003 Lil' pubblic\u00f2 il suo terzo album, \"La bella mafia\". Il primo singolo estratto dall'album fu \"The Jump Off.\" Un altro singolo estratto fu Magic Stick, con la partecipazione di 50 Cent. Grazie a quest'album, Lil' vinse i premi di \"Female Hip-Hop Artist of the Year\" e \"Female Single of the Year\", dopodich\u00e9 ebbe due nomination ai Grammy Awards per la \"Miglior interpretazione rap solista\" (con il singolo \"Came Back For You\") e \"per la Miglior collaborazione rap\" (con la canzone \"Magic Stick\"). La rapper inoltre nel 2003 appar\u00ec nel videogioco , dove interpretava la parte di un personaggio nel gioco. Nel 2004 prese parte nel reality show di VH1, \"718 Makeover.\" Lo show venne poco dopo interrotto e cancellato e non and\u00f2 mai in onda.\n2005-2006: Problemi legali e \"The Naked Truth\".\nIl 17 marzo 2005 Kim fu accusata di cospirazione e di spergiuro per avere testimoniato il falso, cercando di proteggere se stessa ed i suoi amici, di fronte ad un grand jury in un tribunale federale. La rapper aveva dichiarato di non conoscere i fatti riguardanti una sparatoria avvenuta nel 2001 che li aveva coinvolti a Manhattan di fronte allo studio radiofonico della nota radio \"Hot 97.\" A smentire la testimonianza della rapper fu un video di sorveglianza che la ritraeva fuggire dall'edificio con i suoi amici durante la sparatoria. Il 6 luglio del 2005 \u00e8 stata accusata colpevole e condannata a 366 giorni da scontare in carcere ed al pagamento di una multa di cinquantamila dollari. L'avvocato della cantante, sotto accusa per gli stessi reati, ricevette la stessa condanna. Kim cominci\u00f2 a scontare la pena in prigione dal 19 settembre dello stesso anno. Nonostante la condanna, Kim pubblic\u00f2 il suo quarto album, \"The Naked Truth\". Il primo singolo estratto dall'album fu Lighters Up, che arriv\u00f2 subito in cima alle classifiche in poco tempo. Il secondo singolo invece fu \"Whoa\". Il 9 marzo la rapper inizi\u00f2 a girare uno show dove veniva mostrato il suo tenore di vita prima della prigione, \"\". Lo show ebbe molto successo, e l'indice di ascolti raggiunse l'1,7 milioni di spettatori.\n2006-2008: La vita dopo la prigione.\nIl 3 giugno 2006 Lil' Kim fu rilasciata e successivamente fece da giudice nel programma televisivo \"The Search for the Next Doll \", nel quale le Pussycat Dolls cercavano un nuovo membro per il gruppo. Nella primavera del 2007 Kim e Keyshia Cole collaborarono insieme per il remix della canzone di Diddy, \"Last Night\". In seguito, insieme a Cole e a Missy Elliott, la rapper venne nominata alla cinquantesima edizione dei Grammy Award per la \"Best Rap Song Collaboration\" con la canzone \"Let It Go\", ma a vincere fu Rihanna. Lil' Kim ha collaborato al remix di diverse canzoni, tra le quali Gimme More insieme a Britney Spears, \"Freaky Gurl\" con Gucci Mane e Ludacris, No One con Alicia Keys, ed infine \"I Get Money\" con 50 Cent. Il 10 dicembre 2007 la rapper dichiar\u00f2 in un programma televisivo di MTV che stava per uscire il suo nuovo mixtape, Ms. G.O.A.T. (Miss Greatest of All Time). Nel febbraio del 2008 le Pussycat Dolls presentarono un nuovo show che vide nuovamente Lil' Kim nella giuria.\n2009-2013: Il ritorno.\nKim partecipa a \"Dancing With The Stars\" e subito dopo pubblica il singolo \"Download\" con la collaborazione di Charlie Wilson e T-Pain. Kim ha confermato nel mese di gennaio 2011 che avrebbe pubblicato il suo prossimo album ancora senza titolo nel 2012. Nello stesso periodo, la rapper, ha pubblicato il suo secondo mixtape, dal titolo Black Friday, il 14 febbraio 2011. Il video della title track \u00e8 stato pubblicato il 16 febbraio 2011. Il mixtape ha ricevuto per lo pi\u00f9 recensioni negative da parte della critica.\nNel 2013 Kim d\u00e0 inizio al \"Return Of The Queen Tour\", dove si esibisce in vari club americani. Il 26 luglio 2013, Lil' Kim annuncia e pubblica la cover art per un nuovo mixtape intitolato \"Hard Core 2K13\". Il mixtape sarebbe dovuto uscire inizialmente il 31 ottobre di quell'anno, ma per ragioni sconosciute \u00e8 stato rilasciato in anticipo. La track list, pubblicata pi\u00f9 tardi, ha rivelato collaborazioni con French Montana, Miley Cyrus, Jadakiss, e Yo Gotti.\n2016-presente: Nuovi singoli e il quinto album in studio \"9\".\nNel 2016 pubblica il mixtape \"Lil Season\". I singoli estratti sono \"Fountain Bleau\" e \"Mine\" con Kevin Gates.\nIl 1\u00ba novembre 2017 esce il singolo \"Took us a break\", Il 2 novembre esce il video della stessa canzone, in bianco e nero. L'ultimo video ufficiale risaliva al 2006, (\"Whoa\", singolo estratto dal suo quarto album \"Tue Naked or Truth\"). Poco dopo annuncia che avrebbe pubblicato un nuovo album in studio.\nIl 9 novembre esce la nuova canzone di Remy Ma, \"Wake me up\", in cui Lil Kim \u00e8 ospite. Il video della canzone viene pubblicato su YouTube il 16 novembre.\nIl 10 giugno 2018 esce il video ufficiale del singolo promozionale, \"Spicy\" featuring Fabolous. L'11 luglio 2018 Lil Kim pubblica il singolo \"Nasty One\", che sarebbe stato incluso nell'album, ma successivamente viene tolto dalla track list. Lo stesso giorno, durante un'intervista a \"Billboard,\" rivela che l'album sarebbe uscito nel mese di novembre Il 1\u00ba agosto esce il video del singolo. Il 26 ottobre di quell'anno viene realizzato e pubblicato il remix dello stesso singolo con la partecipazione di Kranium, HooddCelebrityy e Stefflon Don.\nIl 15 febbraio 2019 pubblica il singolo \"Go Awff\", mentre a marzo annuncia il nome dell'album: \"9\". Lo stesso mese rivela che l'album sarebbe uscito il 17 maggio. A seguito per\u00f2 di alcune complicazioni con l'etichetta \"Entertainment One Music,\" la pubblicazione viene posticipata. Il 27 ottobre Kim rilascia un secondo singolo intitolato \"Found You\" in collaborazione con le City Girls e O.T. Geneasis. L'album \u00e8 disponibile per il pre-ordine in formato digitale dal 4 ottobre 2019 e viene finalmente pubblicato l'11 dello stesso mese. Annuncia poco dopo una collaborazione in arrivo con Missy Elliot e Paris Hilton in un follow-up del suo album in cui sono coinvolte anche le City Girls.\nAi BET Awards del giugno 2019 annuncia l'uscita del quinto album in studio previsto per l'autunno successivo. L'album, dal titolo \"9\", viene rilasciato 11 ottobre 2019 dopo quattordici anni dal precedente album \"The Naked Truth\", anticipato dai singoli \"Go Awff\" e \"Found You\". Ai BET Hip Hop Awards le viene conferito il premio \"I Am Hip Hop\" per i suoi contributi come icona nel mondo del genere hip hop."}
{"id": "542249", "revid": "1048993", "url": "https://it.wikipedia.org/wiki?curid=542249", "title": "Aquarion", "text": ", \u00e8 una serie anime composta da 26 episodi creata da Sh\u014dji Kawamori e prodotta dalla Satelight, che l'emittente TV Tokyo ha trasmesso in Giappone dal 4 aprile 2005 al 26 settembre 2005, mentre \u00e8 stato trasmesso per la prima volta in Italia da MTV dal 14 febbraio 2006 all'8 agosto 2006. \u00c8 andato inoltre in onda dal 10 aprile 2009 su Videostar, televisione regionale lombarda, il venerd\u00ec alle 21:00, e poi su Pi\u00f9 Blu Lombardia, altra emittente locale.\nSi tratta di una serie di fantascienza ambientata in una Terra del futuro, in cui gli esseri umani si trovano costretti a combattere contro la specie mitologica degli \"Angeli delle Tenebre\". L'umanit\u00e0 pu\u00f2 contare sul robot gigante \"Aquarion\", che nasce dalla fusione di tre veicoli volanti chiamati \"Vector\". Gli unici a poter pilotare queste portentose macchine sono gli \"Element\", individui dotati di poteri speciali.\nDall'anime \u00e8 stato tratto un manga spin-off, due OVA e un film. A gennaio 2012 \u00e8 iniziata nuova serie intitolata \"Aquarion Evol\", prodotta da Satelight e 8-Bit e precedentemente annunciata il 25 febbraio 2011. A giugno 2015, per festeggiare il decennale della serie, sono stati realizzati un OAV speciale in cui si incontrano gli element della serie originale e di Evol e una nuova stagione intitolata \"Aquarion Logos\".\nTrama.\nLa Terra risulta devastata da una catastrofe, denominata la \"Grande Catastrofe\", avvenuta undici anni prima, che distrusse una parte significativa del mondo ed uccise numerosi abitanti. La catastrofe fu accompagnata dallo scioglimento dei ghiacciai che ha riportato alla superficie \"Atlandia\" e con essa i suoi abitanti, gli \"Angeli delle Tenebre\", una specie alata che era rimasta latente per 12.000 anni. Lo scopo di queste creature \u00e8 quello di rapire gli esseri umani, chiamati con disprezzo \"Esseri senza ali\", al fine di estrarne il prana, la loro bioenergia, indispensabile per la sopravvivenza ed il sostentamento degli \"Angeli delle Tenebre\".\nLa popolazione mondiale si trova cos\u00ec a dover subire continui attacchi da parte delle \"Bestie mietitrici\", ovvero enormi esseri capaci di catturare con estrema facilit\u00e0 gli esseri umani. Queste particolari macchine sono spesso accompagnate da giganteschi robot, chiamati \"Soldati Cherubim\".\nContro questo potente nemico le armi convenzionali sono del tutto inefficaci, spetta quindi alla \"DEAVA\", sotto il comando di Gen Fudo, proteggere l'umanit\u00e0 intera. La \"DEAVA\" grazie all'utilizzo degli ultimi ritrovati tecnologici e, soprattutto, alle \"Vector Machine\" ritrovate sul fondo dell'oceano, funge cos\u00ec da ultimo baluardo degli uomini.\nI tre \"Vector\", chiamati \"Vector Luna\", \"Vector Mars\" e \"Vector Sol\", sono in grado di unirsi dando origine all\"Angelo Meccanico Aquarion\", un gigantesco robot. I \"Vector\" possono essere pilotati solo da esseri umani speciali detti \"Element\", dotati di poteri paranormali e con l'innata capacit\u00e0 di resistere ai poteri ipnotici che gli \"Angeli delle Tenebre\" esercitano sulle vittime al fine di catturarle facilmente.\nNel formare l\"Aquarion\", ciascun \"Vector\" costituisce una parte diversa del robot: \nPer unire i \"Vector\" nell\"Aquarion\", i tre \"Element\" devono dare il via a un processo denominato \"Fusione,\" durante il quale essi fondono i rispettivi chakra inducendo i \"Vector\" a unirsi. Durante il processo i tre \"Element\" avvertono un'eccitazione quasi sessuale.\nVerso la fine della serie fanno la propria comparsa anche i \"Vector da assalto\", nati dalla collaborazione fra la DEAVA e le Nuove Nazioni Unite. Questi \"Vector\", caratterizzati dal colore nero, hanno la stessa struttura base dei \"Vector\" originali, ma, a differenza di questi, quando si fondono nell\"Aquarion\" sono equipaggiati con armi da fuoco (cannoni e missili), invece che con armi tradizionali (spada o arco). I \"Vector da assalto\" prendono il nome di \"Vector Alpha\" (corrispondente al \"Vector Sol\"), \"Vector Delta\" (corrispondente al \"Vector Luna\") e \"Vector Omega\" (corrispondente al \"Vector Mars\").\nPersonaggi.\nApollo.\nApollo \u00e8 il protagonista di Aquarion. Salvato da quello che poi diventer\u00e0 il suo migliore amico, Baron, trascorre l'infanzia in un gruppo di bambini senza casa. \nNon ricorda nulla del suo passato, infatti lo stesso nome, Apollo, gli fu dato dall'amico. Indicato da Rena come possibile element e reincarnazione dell'angelo delle tenebre Apollonius, viene rintracciato ad Arc City da Pierre e Silvia, ma li seguir\u00e0 solo in seguito alla cattura dei suoi amici da parte della bestia mietitrice.\nApollo ha uno spirito nobile e un cuore puro, sebbene questa parte di lui resti spesso nascosta dietro un atteggiamento rozzo e aggressivo, a tratti anche animalesco, tanto da ricordare un cane randagio, infatti cammina indifferentemente a due o quattro zampe e mangia qualunque cosa gli capiti a tiro. Questo suo comportamento fa in modo che si dubiti della sua natura fino all'ultimo. Ha ricevuto in dono un incredibile istinto naturale, uno sviluppatissimo senso olfattivo e un'ottima vista. Nel corso della serie instaura con Silvia un rapporto di odio/amore, costellato di litigi e risse che sfocer\u00e0 in un sentimento pi\u00f9 elevato verso le ultime puntate. Apollo non ha ricordi della sua vita precedente e questo creer\u00e0 dei forti contrasti tra lui e Sirius, in quanto quest'ultimo \u00e8 convinto di essere la vera reincarnazione di Apollonius. In \"Aquarion Evol\" si scoprir\u00e0 che in realt\u00e0 \u00e8 la reincarnazione di Pollon, il cane alato di Apollonius, spiegando il suo comportamento animalesco e il suo olfatto sopraffino, inoltre ci\u00f2 giustifica la sua grande abilit\u00e0 nel pilotare l'Aquarion dove si \u00e8 reincarnata una parte dell'anima del suo vecchio padrone con cui riesce a comunicare pi\u00f9 volte durante la serie.\nDoppiato da Paolo De Santis.\nSilvia de Alisia.\nProtagonista femminile di Aquarion. Silvia \u00e8 la principessa secondogenita degli ex regnanti di Alisia, deceduti in un incendio, e la reincarnazione di Celiane, la donna umana amata da Apollonius. Ha una forte dipendenza e ammirazione per il fratello maggiore, Sirius, che considera la vera reincarnazione di Apollonius e di cui \u00e8 molto gelosa. Ci\u00f2 la porta ad essere costantemente in conflitto con Apollo, che considera un impostore e un selvaggio. Verr\u00e0 spesso chiamata da lui \"principessa fessa\". Con il passare della serie maturer\u00e0 molto, arrivando ad accettare i veri sentimenti che nutre per il ragazzo e a staccarsi dal fratello.\nSilvia possiede un'ala sul braccio sinistro, segno della sua appartenenza alla stirpe di Apollonius, che tiene nascosta sotto uno speciale bracciale. Pur essendo uno spirito romantico tende ad avere atteggiamenti spesso mascolini. \u00c8 dotata di una forza sovrumana e del potere sia della telecinesi che della psicocinesi. Il suo libro preferito \u00e8 \"Alice del paese delle meraviglie\" di L. Carroll e il suo cibo preferito \u00e8 la torta di fragole. Vive circondata dai suoi peluche.\nDoppiata da Debora Magnaghi.\nSirius de Alisia.\nFratello maggiore di Silvia, Sirius si definisce un esteta e un perfezionista. Abile spadaccino, \u00e8 considerato da tutti, incluso se stesso la reincarnazione di Apollonius, sino all'arrivo di Apollo. Sirius si dimostrer\u00e0 molto astioso verso quest'ultimo, sia per il suo stile di vita molto distante dai suoi canoni, sia per la gelosia che nutre nei suoi confronti e che lo porter\u00e0 verso la fine della serie a tradire i compagni per accostarsi agli angeli delle tenebre. Sirius possiede come la sorella un'ala, ma sul braccio destro, segno della sua appartenenza alla stirpe di Apollonius, che nasconde sotto uno speciale bracciale. Ha un rapporto molto speciale con Reika.\nDoppiato da Patrizio Prata.\n\"Reika\" Hong Lihua.\nUna ragazza sensitiva che crede di provocare la sfortuna sua e di quelli che la circondano. Reika tenta in tutti i modi di allontanare le persone da s\u00e9, ad eccezione di Sirius, che pare interessato a lei. Ci\u00f2 la porta ad essere malvista dalla sorella di questi, Silvia. In seguito all'incidente in cui rimarr\u00e0 ferito Glen, Reika non riuscir\u00e0 pi\u00f9 ad effettuare con successo la fusione per molti episodi. Tsugumi la considera la sua sempai ed \u00e8 innamorata di lei. In Uragiri No Tsubasa occuper\u00e0 una posizione di rilievo rispetto all'anime.\nDoppiata da Marcella Silvestri.\nPierre Vieira.\nIn passato una stella del calcio brasiliana, Pierre \u00e8 un element iperattivo, con un livello di serotonina doppio rispetto a quello dei compagni. Con la sua continua ricerca di una ragazza con cui flirtare, Pierre nasconde il dolore per la perdita di un amore passato, tale Esperance, e del suo seguente matrimonio con il fratello di lui, Lopez. Proprio a causa di questo sentimento, ha sofferto per un breve periodo di una \"dipendenza da fusione\". Il suo attacco \u201cFire Kick\u201d \u00e8 una perfetta combinazione della sua passione per il calcio e il suo temperamento \u201cfocoso\u201d. Nonostante la sua continua ricerca di flirt e i suoi atteggiamenti da libertino, Pierre \u00e8 tra gli element pi\u00f9 lucidi, capace di stringere rapporti anche con persone in conflitto tra di loro, come Apollo e Silvia. Mostra un sincero interessamento per Cloe.\nDoppiato da Gianluca Iacono.\nChloe e Kurt Klick.\nSono due fratelli gemelli in grado di comunicare telepaticamente. Raramente partecipano al combattimento, preferendo invece il controllo e monitoraggio dei computer della Deava nella sala di comando. Chloe \u00e8 apparentemente molto seria e non parla molto con le persone, mentre Kurt, sebbene simile, \u00e8 meno rigido, inoltre Chloe ha una cotta per Pierre anche se si rifiuta di ammetterlo.\nTsugumi Rosenmeier.\nHa 15 anni, ed \u00e8 una nuova element insieme ad Apollo e Jun. Ha un carattere timido, un po' pauroso, forse a causa del suo passato tormentato, infatti \u00e8 stata fin da piccola emarginata da tutti a causa del suo potere distruttivo: se il suo battito cardiaco aumenta per la paura o l'eccitazione, come quando Reika le sta vicino, gli oggetti esplodono o vanno in tilt. Nell'episodio 8, Tsugumi sente parlare della fusione, e il pensiero diventa una vera e propria ossessione. Quando per\u00f2 viene chiamata a combattere, si ritira a piangere, tormentata dai ricordi. Al suo posto si offrono prima Pierre ed in seguito Reika, i quali vengono duramente colpiti. In quel momento, Tsugumi si rende conto di non essere pi\u00f9 sola, e che tutti guidati da Reika, l'hanno letteralmente tirata fuori dal baratro della solitudine. Tsugumi corre in aiuto di Reika, e si teletrasporta al posto suo. Inoltre nella puntata 24 si dichiara a Reika proprio durante la battaglia, e grazie a lei si apre il portale verso Atlandia. Inoltre diventa pi\u00f9 decisa e forte, volendo proteggere lei gli altri, in particolare Reika.\nJun Lee.\nHa 14 anni e arriva alla Deava insieme a Tsugumi. \u00c8 un genio dell'elettronica, hacker specializzato, otaku, maniaco del cosplay e collezionista di bamboline mana-mana. Possiede il \"Terzo occhio\", un potere simile alla preveggenza, che in combattimento viene usato per individuare punti deboli nell'avversario. \u00c8 innamorato di Tsugumi.\nRena Rune.\nApparentemente di 11 anni, questa ragazzina si riveler\u00e0 in seguito una vampira vecchia svariati secoli. \u00c8 anemica, cieca e ha le gambe immobilizzate. Grazie ai compagni, particolarmente, Apollo e Silvia, riesce finalmente a mostrarsi per quello che \u00e8, senza paura. Ha una visione personale del mondo che la circonda, infatti riesce a vedere colonne d'energia al posto delle persone, o i personaggi sotto forma di disegnini animati: per esempio Apollo le appare con la coda spennacchiata da cagnolino che si lecca la zampa, Reika con le orecchie da gatto. Doppiata da Alessandra Karpoff.\nGlen Anderson.\nHa 17 anni ed \u00e8 Il migliore amico di Reika e Sirius. Insieme, sono i primi in assoluto a fare la fusione sull'Aquarion. \u00c8 quello che ne rimane pi\u00f9 ferito dallo scontro, tant'\u00e8 che entra in coma. Alla fine dell'episodio 11, Reika e Sirius vanno a portargli un mazzo di rose, ma scoprono che il ragazzo \u00e8 stato trasferito alla base delle nazioni unite. Nel suo occhio verranno impiantate le piume di Futaba, un angelo catturato durante uno scontro. Riappare sotto quest'aspetto nell'episodio 23, quando per fronteggiare Sirius, che ha tradito i suoi compagni, vengono chiamati i Vector Speciali, al capo della quale c'\u00e8 proprio lui. Gli effetti sono una forza e una potenza incredibili, ma la mente del ragazzo \u00e8 come quella di un robot, che non ha volont\u00e0 propria ma obbedisce solo agli ordini dei superiori. Reika, vedendo i suoi compagni lottare fra loro, entrambi sottomessi da qualcosa, non riesce a trattenere le urla. Glen, riuscir\u00e0 a sopraffare il potere della piuma, grazie alla ragazza. Per\u00f2 le ultime scene in cui appare sono a dir poco tragiche. Finito lo scontro con Moroha, un angelo delle tenebre che impediva a Reika e Apollo di passare, dietro alla ragazza appare la sua figura. Reika cerca di prendergli la mano, ma non ci riesce, guardando l'immagine che sorride svanire in lontananza. Che fine faccia in realt\u00e0 non si sa, ma presumibilmente muore. Invece, alla fine dell'anime viene mostrata la sua fine, mentre autodistrugge l'Aquarion Alpha per uccidere l'angelo delle tenebre Moroha.\nGen Fudo.\nComandante in capo della Deava. Abile prestigiatore e molto saggio. Quasi in ogni episodio recita una perla di saggezza riferita alla situazione in cui si trovano gli element. A dirla tutta, \u00e8 lui che sprona chi si trova in pericolo ad affrontare le proprie paure. Anche in situazioni critiche rimane impassibile e calmo. Riesce a leggere le impronte. Per questa sua capacit\u00e0 di \"onniscienza\" alla fine del cartone Sophia chiede come fa a sapere sempre tutto, anche le frasi che Apollonius pronunci\u00f2 12.000 anni prima. Per questo si sospetta che sia lui, il terzo pilota il cui nome \u00e8 cancellato dal libro della Sacra Genesi, a bordo dell'Aquarion 12.000 anni prima insieme ad Apollonius e Celiane, che in realt\u00e0 \u00e8 Scorpios, fratello di Celiane precedente incarnazione di Reika. Nel sequel Aquarion Evol si scopre che il personaggio di Fudo \u00e8 la reincarnazione dell'altra met\u00e0 dell'angelo delle tenebre Apollonius, fermo e inamovibile, presente in ogni dove come la divinit\u00e0 buddista Acala, in giapponese chiamata appunto Fudo, cos\u00ec come spiegato da Mykage.\nSophia Belin.\n\u00c8 un'avvenente donna di 24 anni. Il suo ruolo non \u00e8 ben chiaro, ma si tratta di una figura importante all'interno della Deava. Gli element oltre a combattere devono seguire lezioni come normali studenti, ed \u00e8 proprio lei a ricoprire questo ruolo. Molti elementi richiamano anche a un ruolo capo-medico, e anche da psicologa: pi\u00f9 volte parla con gli element dei loro problemi. \u00c8 certamente un personaggio di grande umanit\u00e0, che si preoccupa sinceramente delle possibili sorti dei ragazzi che combattono.\nJean Jerome George.\nVice-comandante della Deava, ha 23 anni e mostra una grande conoscenza linguistica, e una buona percezione della bellezza. Per quasi tutta la serie \u00e8 piuttosto un personaggio antipatico e cinico. Fissato con le regole, al contrario di Fudo che fa tutto in modo stravagante, e certamente un po' invidioso in quanto nel primo episodio, l'uomo usurpa il posto di comandante. Negli ultimi episodi, per\u00f2, non essendo presente Fudo, si ritrova a dover dare degli ordini, che comportano l'infrangimento di regole imposte dai superiori. Alla fine decide a favore dei ragazzi che vogliono partire per Atlandia a salvare Silvia, dando il consenso ad Apollo, Reika e Tsugumi di salire a bordo dei vector.\nBaron.\nIl migliore amico di Apollo e colui che lo salv\u00f2 quando erano al campo di concentramento. Insieme ne fuggirono e cominciarono a vivere nei bassifondi di Arc City, raggruppando intorno a loro altri bambini abbandonati. Viene catturato dalle bestie mietitrici nel primo episodio e in seguito risvegliato da Toma, solo per vederlo morire poco dopo, in seguito all'esplosione della sua stessa prigione. \u00c8 colui che diede il nome \u201cApollo\u201d al protagonista.\nChibiko e Magi.\nDue dei bambini del gruppo di Apollo di cui si conoscono i nomi. Alla fine verranno liberati insieme agli altri.\nCeliane de Alisia.\nEra la principessa del Regno di Alicia e antenata di Sirius e Silvia. Di lei si sa poco e niente, tranne che fu una guerriera che guid\u00f2 la rivolta degli umani contro gli angeli delle tenebre. Durante uno di questi scontri conobbe l'angelo Apollonius e se ne innamor\u00f2. Dopo la sua morte la sua anima si scinder\u00e0 in due parti, una luminosa e l'altra oscura, reincarnandosi nei suoi discendenti Silvia e Sirius De Alisia.\nScorpios de Alisia.\nCompare soltanto nei primi due OAV. Era il fratello di Celiane de Alicia e terzo pilota dell'Aquarion 12.000 anni prima della serie. Egli era convinto che il potere delle ali degli angeli delle tenebre avrebbe concesso un grande potere all'umanit\u00e0 e perci\u00f2 voleva l'aiuto di Apollonius. Tuttavia il suo desiderio altruista si trasformo ben presto in brama di potere personale e gelosia nei confronti di Apollonius, cos\u00ec, dopo aver sconfitto gli angeli delle tenebre, uccise a tradimento Apollonius e per questo suo crimine il suo nome venne rimosso dal libro della Sacra Genesi. Nella serie la sua anima si \u00e8 reincarnata in Reika. \nAngeli delle Tenebre.\nSi sono risvegliati dopo un sonno di 12.000 anni e, rimasti in pochi, cercano di alimentare e far crescere l'Albero della Vita, senza il quale morirebbero definitivamente. Per farlo, utilizzano le Bestie Mietitrici che ipnotizzano gli esseri umani con il loro canto e li trasportano a bordo.\nCompiuto il loro dovere, esse vanno a posarsi direttamente sull'Albero che assorbe al suo interno il Prana, l'energia vitale degli esseri umani raccolta.\nIn combattimento, gli Angeli delle Tenebre si servono di Soldati Cherubim, gli equivalenti dell'Aquarion.\nApollonius.\nL'angelo che per amore di Celiane De Alisia, una donna umana, trad\u00ec i suoi simili schierandosi contro di loro al fianco degli umani. Per combattere cre\u00f2 il leggendario Aquarion col quale, insieme a Celiane e Scorpios, sconfisse gli angeli delle tenebre e salv\u00f2 il mondo. Dopo aver fatto ci\u00f2 venne ucciso a tradimento da Scorpios. Dopo la sua morte la sua anima si scisse in due: una parte si reincarn\u00f2 nello stesso Aquarion, come spiegato da Toma nell'episodio 25, mentre l'altra met\u00e0 si \u00e8 reincarnata in Fudo, come \u00e8 rivelato nel penultimo episodio di \"Aquarion Evol\".\nToma.\nL'amante di Apollonius prima del suo tradimento per amore di Celiane. Bench\u00e9 una parte di lui odi Apollonius fin dal profondo del cuore, un'altra parte non riesce a dimenticarlo. Ne \u00e8 prova uno dei vari flashback in cui si vedono Apollonius inchiodato ad una parete e Celiane per terra con Moroha pronto a giustiziarla: la donna sar\u00e0 risparmiata solo se Apollonius torner\u00e0 da Toma ma egli, pur di salvare l'amata, si strapper\u00e0 le ali lanciandosi in suo soccorso. Quelle ali verranno incastonate in un elmo, conservato da Toma gelosamente. Le sue ali sono collocate sulla testa, dietro la nuca. \u00c8 cosciente del fatto che una parte dell'anima di Apollonius si \u00e8 reincarnata nell'Aquarion ed \u00e8 alla ricerca dell'altra met\u00e0, che crede anch'egli essere celata in Apollo.\nDopo la distruzione dell'Albero della Vita, compie la Nuova Genesi divina con Apollo e Sirius per salvare la Terra dalla sua distruzione. Nell'atto, per\u00f2, scopre che Apollo non \u00e8 la reincarnazione del suo amato Apollonius ma bens\u00ec quella del cane alato Pollon. L'odio e il dolore provocato da questa scoperta hanno spezzato in due la sua anima, la cui parte malvagia, l'Ombra dell'Amore, si \u00e8 reincarnata in Mykage, che 12.000 anni dopo, in Evol, cerca la vendetta tentando di distruggere ogni forma di amore. Non \u00e8 rivelato che fine abbia fatto l'altra met\u00e0 della sua anima.\nDoppiato da Giorgio Bonino.\nJohannes.\nHa il volto coperto da una maschera di ferro e le ali incatenate ad una parete. Sembra essere il capo degli Angeli delle Tenebre, che si inchinano al suo cospetto rivolgendosi a lui con deferenza; non sembra tuttavia essere malvagio, come dimostrato dall'indulgenza nei confronti di Futaba, l'angelo bambino. Muore lasciandosi assorbire dall'Albero della Vita.\nMoroha.\n\u00c8 l'angelo delle Tenebre pi\u00f9 sanguinario e crudele e, diversamente dagli altri che combattono per sopravvivere o per rancore verso Apollonius, lui si batte per puro odio verso gli umani. Muore nello scontro con Glen.\nFutaba.\n\u00c8 l'ultimo bambino tra gli Angeli delle Tenebre ai quali si diverte a fare scherzi. Viene catturato dagli umani per essere analizzato e muore per il trauma alla vista del laser che gli prelever\u00e0 una piuma.\nOtoha.\n\u00c8 l'unico angelo femmina che col suo canto riesce a creare varchi dimensionali. Prova un evidente amore per Toma da cui scaturisce una profondissima avversione per Apollonius, suo rivale nel cuore dell'amato. Nel finale cerca di uccidere Silvia stritolandola, ma la ragazza riesce a liberarsi e a colpirla. Morir\u00e0 uccisa da Reika, Pierre e Rena a bordo dell'Aquarion Alpha. Ha quattro occhi e un corpo serpentiforme dalla vita in gi\u00f9.\nDoppiata da Alessandra Felletti.\nShila.\n\u00c8 un angelo dall'aspetto di due leoni con volto umano, uno bianco con la criniera blu, l'altro nero con la criniera rossa. Molto legato a Futaba, al quale spiega spesso le usanze umane. Muore assorbito dall'Albero della Vita.\nGolshi.\nHa l'aspetto di un gigante, che si esprime solo attraverso ruggiti e versi animaleschi. Muore assorbito dall'Albero della Vita.\nLensi.\n\u00c8 un angelo anziano con quattro braccia e una coda da rettile, che sembra essere in qualche modo incaricato della creazione delle Bestie Mietitrici e dei Soldati Cherubim. Muore assorbito dall'Albero della Vita.\nCensure nell'adattamento italiano.\nL'edizione su DVD dell'anime, distribuita in Italia da MediaFilm \u00e8 integrale con il doppiaggio fedele all'originale giapponese, mentre la versione trasmessa su MTV presenta alcune censure importanti nei dialoghi che sono stati opportunamente modificati:\nOAV.\nEsistono due OAV che riguardano l'universo Aquarion:\n\"Uragiri no Tsubasa\" (Le Ali del Tradimento), uscito in Giappone il 25/05/2007, \u00e8 il primo OAV della serie Aquarion e va a comporre (in poco meno di due ore totali) una sorta di versione alternativa della trama. Il dvd \u00e8 gi\u00e0 disponibile ma la storia non si conclude, lasciando la fine al secondo OAV.\n\"Taiyou no Tsubasa\" (Le Ali della Gloria) \u00e8 il secondo OAV della serie Aquarion ed \u00e8 il seguito del primo.\nTemi musicali.\nLa colonna sonora dell'anime \u00e8 stata composta da Y\u014dko Kanno.\nManga.\nNel 2006 (durante la prima trasmissione della serie su MTV) \u00e8 uscito in Italia nella collana Manga Graphic Novel della Planet Manga l'edizione italiana del manga Aquarion - La leggenda del futuro che consiste in un volume autoconclusivo scritto dal regista dell'anime Shoji Kawamori e illustrato da Masamune Takahashi dedicato alle vicende dei piloti ausiliari"}
{"id": "542250", "revid": "26630", "url": "https://it.wikipedia.org/wiki?curid=542250", "title": "Fredegonda", "text": "Biografia.\nSecondo il vescovo Gregorio di Tours (538 \u2013 594), Fredegonda, di cui non si conoscono gli ascendenti, fu la terza moglie di Chilperico I.\nEra entrata come serva alla corte di Soissons, dove venne delegata al servizio della regina Audovera, ma la sua grande bellezza venne notata dal re Chilperico, che ne fece la sua favorita, e, col tempo, divenne anche uno dei pi\u00f9 ascoltati consiglieri del sovrano, e la sua influenza politica crebbe a dismisura.\nIl re dei Franchi di Austrasia del nord-ovest, Chilperico I, nel quadro di una politica di amicizia con il confinante Regno dei Visigoti, invidioso del suo fratellastro, il re dei Franchi di Austrasia, Sigeberto I, che aveva sposato la principessa visigota Brunechilde (M\u00e9rida, penisola iberica ca. 543 \u2013 Ren\u00e8ve, Borgogna, autunno 613) (Brunechilde oltre ad essere bella intelligente ed istruita, aveva portato una ricca dote), decise di unirsi in matrimonio alla sorella di quest'ultima, Galsuinda, e chiese ad Atanagildo la sua mano, che non gli fu rifiutata.Chilperico, dopo aver ripudiato la prima moglie, Audovera ed aveva allontanato da s\u00e9 Fredegonda, la sua concubina favorita, spos\u00f2 Galsuinda.\nNon molto tempo dopo per\u00f2 Fredegonda torn\u00f2 ad essere la concubina di Chilperico e l'ambiente per Galsuinda divenne ostile, in quanto tra le due donne vi furono frequenti litigi, tanto che Galsuinda, pur se aveva abbandonato l'arianesimo, chiese il permesso di tornare in patria, lasciando al marito la ricca dote. Il marito, con giuste parole, la riusc\u00ec a lusingare e a farla desistere dal suo proposito, ma forse istigato dall'amante, Chilperico, nel 568, fece uccidere Galsuinda, secondo Gregorio di Tours, la fece strangolare nel letto da un servo.\nFredegonda, nel 568, finalmente pot\u00e9 sposare Chilperico: l'omicidio di Galsuinda per\u00f2 diede origine a una guerra civile che a pi\u00f9 riprese mise la Neustria, di cui nel frattempo Chilperico era divenuto re, contro l'Austrasia e che si concluse solo nel 613, con la vittoria di Clotario II, figlio di Chilperico e Fredegonda, su Brunechilde e il suo pronipote Sigeberto II, in nome del quale reggeva il trono.\nSigeberto I, sollecitato dalla moglie, Brunechilde, per vendicare la morte della cognata, mosse guerra a Chilperico e solo dopo una serie di battaglie vittoriose, con la mediazione del fratello Gontrano, chiese ed ottenne che i territori che Galsuinda aveva portato in dote al marito (Limoges, Cahors) passassero al patrimonio di sua moglie Brunechilde.Nel 575, la guerra tra Chilperico e Sigeberto riprese e quest'ultimo occup\u00f2 la Neustria e ne venne acclamato re. Subito dopo per\u00f2 venne fatto assassinare da due sicari di Fredegonda.\nDopo la morte di Sigeberto, Chilperico cattur\u00f2 Brunechilde che fu tenuta prigioniera a Rouen, da cui per\u00f2 riusc\u00ec rocambolescamente a fuggire e a riconquistare il suo regno in nome del figlioletto, Childeberto II, di soli cinque anni. Le citt\u00e0 di Poitiers e Tours, rimasero nelle mani di Chilperico.\nFredegonda, per assicurare il trono a suoi figli, avuti da Chilperico, prendendo a pretesto il matrimonio celebrato segretamente tra Brunechilde e il secondogenito di Audovera, Meroveo, verso il 576, lo fece uccidere e fece esiliare san Pretestato, colpevole di aver celebrato le nozze tra Brunechilde e Meroveo e di aver pubblicamente denunciato i crimini di Fredegonda.In un secondo tempo, verso il 580, anche Audovera (che era stata esiliata in un monastero), in modo crudele, e l'ultimo figlio maschio di Audovera, Clodoveo.Ma, in quello stesso anno, i suoi due figli maschi ancora in vita erano morti, per un attacco di dissenteria.\nSubito dopo la nascita dell'ultimo figlio Clotario II, nel 584 Chilperico mor\u00ec, ucciso da uno sconosciuto che riusc\u00ec a dileguarsi (secondo l\"'Ex chronico S. Medardi suessionensis\", Fredegonda, definita pessima, fu la mandante occulta dell'omicidio del marito, dopo che aveva scoperto che lui la tradiva) e Fredegonda assunse la reggenza in nome del figlio: ebbe buoni rapporti con suo cognato Gontrano, re di Burgundia, che per\u00f2 aveva nominato suo erede al trono, Childeberto II, figlio di Brunechilde e Sigeberto I, mentre continu\u00f2 a tramare contro Brunechilde.\nDopo la morto Gontrano (592), Fredegonda invase la Borgogna, che ora costituiva un unico regno con l'Austrasia, e sconfisse gli austrasiani a Leucofao (596) e prese Parigi, ma, secondo Fredegario, mor\u00ec l'anno dopo, a Parigi, dove fu sepolta, accanto al marito, nel monastero di San Vincenzo, che in seguito divenne famoso col nome di Saint-Germain-des-Pr\u00e9s.Il potere fu assunto dal figlio tredicenne, Clotario II.\nGregorio di Tours la descrive come una donna avida, ambiziosa e crudele, mentre Venanzio Fortunato le dedic\u00f2 diversi panegirici, tra cui:\nFigli.\nFredegonda a Chilperico I diede sei figli:"}
{"id": "542254", "revid": "1632387", "url": "https://it.wikipedia.org/wiki?curid=542254", "title": "Pigrizia", "text": "La pigrizia \u00e8 la mancanza di determinazione nel compiere un'azione di cui si riconosce l'importanza. &lt;br&gt;\nPer traslato la parola definisce anche la lentezza di alcuni oggetti o animali.\nSecondo la catechesi della Chiesa cattolica, la perseveranza di tale atteggiamento costituisce uno dei sette vizi capitali con il nome di accidia.\nAltro sinonimo di pigrizia \u00e8 ignavia, un atteggiamento che Dante condanna nella Divina Commedia al punto tale che pone questa categoria di anime al di fuori di tutto, anche delle porte dell'Inferno. Appare evidente il disprezzo che Dante prova per queste anime: non li ritiene neppure degni di entrare nell'Inferno, perch\u00e9 nessuno li vuole, e lo stesso Poeta fa pronunciare a Virgilio la frase \"Non ragioniam di lor, ma guarda e passa\" (intendendo che la vilt\u00e0 di questi individui non li rende degni nemmeno di una parola).\nNel campo giuridico, pigrizia pu\u00f2 essere causa di negligenza (concetto opposto a quello di diligenza), cio\u00e8 di trascuratezza e disinteresse nello svolgere una qualsivoglia attivit\u00e0, che per la sua esecuzione approssimativa e raffazzonata pu\u00f2 causare danni talora anche con risvolti penalistici."}
{"id": "542256", "revid": "110157", "url": "https://it.wikipedia.org/wiki?curid=542256", "title": "Vaulion", "text": "Vaulion (toponimo francese) \u00e8 un comune svizzero di 492 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542259", "revid": "767487", "url": "https://it.wikipedia.org/wiki?curid=542259", "title": "Steel Pulse", "text": "Steel Pulse in termini di successo creativo e commerciale. Gli Steel Pulse hanno cominciato a suonare le radici autentiche del reggae contaminandole col jazz e la musica latina, guadagnando un pubblico notevole in tutto il mondo. Il loro debutto \u00e8 stato nel 1978 con l'album \"Handsworth Revolution\", da molti critici ancora considerato come un elevato punto di riferimento del reggae inglese. Prima della fine degli anni ottanta, gli Steel Pulse vinsero un Grammy diventando a pieno titolo gli esponenti di spicco del crossover. Negli anni successivi la band \u00e8 poi tornata ai suoni roots, aggiungendo miscelazioni dancehall e hip-hop.\nBiografia.\nLa Formazione.\nIl gruppo si costituisce nel 1975 a Birmingham, in Inghilterra, in particolare nella zona del ghetto di Handsworth. I membri fondatori erano i compagni di scuola David Hinds (prima voce del gruppo, chitarra), Basil Gabbidon (chitarra) e Ronnie \"Stepper\" McQueen (basso). Provenienti da famiglie operaie immigrate indiane e senza alcuna esperienza musicale, i quattro impegnano molto tempo per affinare il loro stile prima di presentarsi al pubblico, ispirandosi alle sonorit\u00e0 Roots dei Wailers, Burning Spear e alla scena jamaicana. Fu probabilmente McQueen a suggerire il nome del gruppo che ben presto complet\u00f2 la propria fisionomia con l'acquisizione del batterista Steve \"Grizzly\" Nisbett, del tastierista/cantante Selwyn \"Bumbo\" Brown, del percussionista/cantante Alfonso \"Fonso\" Martin, e di chi sarebbe diventata la voce ufficiale, il cantante Michael Riley.\nI primi concerti.\nGli \"Steel Pulse\" inizialmente hanno avuto difficolt\u00e0 a fare concerti in quanto i vari club in cui si presentavano sembravano riluttanti a lasciare il palco ad un gruppo che propugnava la \"sovversiva\" cultura rasta. Storicamente in quel medesimo periodo il movimento punk stava aprendo nuove strade per la musica in tutta la Gran Bretagna, e non fu difficile per il gruppo trovare una \"parentela spirituale\" con il clima di protesta che si stava formando. In linea con lo spirito dei tempi, gli Steel Pulse sviluppano uno spettacolo teatrale che miscela la critica sociale con l'umorismo e la satira; durante gli spettacoli alcuni dei membri della band si presentavano al pubblico vestiti con costumi che deridevano gli archetipi tradizionali inglesi (Riley era un vicario, McQueen indossava una bombetta da aristocratico, Martin un valletto servitore ecc.). In quel periodo la band pubblica due singoli, \"Kibudu, Mansetta e Abuku\" e \"Love Nyah\", tramite piccole etichette indipendenti, che per\u00f2 gli consente di essere notati e messi a contratto dalla Island Records, storica etichetta reggae.\nGli anni con Island.\nIl primo singolo degli Steel Pulse uscito per Island \u00e8 stato \"Ku Klux Klan\" un successo, poi diventato un classico, che ha contribuito a dare alla band un alto impatto visivo anche grazie aglisgargianti costumi usati nei concerti. Il loro album di debutto esce nel 1978 col titolo Handsworth Revolution e viene salutato come un classico del reggae britannico da molti fan e critici, grazie anche a brani come la \"title track\", \"Macka Splaff\", \"Prodigal Son\" e \"Soldiers\". Riley lasci\u00f2 la band prima che il secondo album, \"Tribute to the Martyrs\", venisse pubblicato nel 1979; un lavoro caratterizzato da brani come \"Sound System\" e \"Babylon Makes The Rules\", che permisero alla band diconsolidare la propria reputazione di rifiutare compromessi alla critica politica. Questa reputazione per\u00f2 scompare con \"Caught You\", del 1980, un insieme pi\u00f9 pop dedicato agli amanti del rock chestrizzava l'occhio al mercato americano. Per questo motivo, nonostante l'opposizione dei manager della Island Records, la band inizi\u00f2 un tour negli Stati Uniti denominato \"Reggae Fever\" che ebbe un buon successo ma che sanc\u00ec la rottura definitiva con la Island.\nIl trasferimento a Elektra/Asylum.\nGli Steel Pulse vengonioquindi messi a contratto dalla Elektra/Asylum, con cui pubblicano una versione LP della loro iplay-list presentata come band \"headliner\" al Festival Reggae Sunsplash 1981. Il loro primo album in studio con la nuova Casa esce nel 1982: \"True Democracy\" che presenta brani pi\u00f9 equilibrati ed un ritorno alla coscienza sociale che riporta la band alle luci iniziali. L'album \u00e8 diventato il primo in America, nella classifica pop e R&amp;B. L'album successivo, \"Earth Crisis\", viene pubblicato nel 1984 e si avvale della collaborazione del produttore Jimmy \"Senyah\" Haynes.\nDurante la realizzazione dell'album \"Babylon the Bandit\" uscito nel 1986 alcuni membri fondatori della band, tra cui Gabbidon McQueen, lasciarono il gruppo alla fine delle sessioni di registrazione, in fase di produzione furono sostituiti dal chitarrista Bryan Carlton e dal bassista Alvin Ewen. L'album si avvale ancora dello sforzo di Haynes come produttore e si presenta come il lavoro pi\u00f9 lucido e vicino alle melodie synth della band fino ad oggi. L'album \u00e8 stato trascinato dal potente singolo \"Not King James Version\", ed ha vinto un Grammy come Miglior Album Reggae dell'anno.\nGli anni successivi.\nNel 1988 gli Steel Pulse pubblicano \"State Of Emergency\", il loro album pi\u00f9 esplicitamente influenzato dal crossover e successivamente partecipano con il brano \"Can't Stand It\" alla colonna sonora del classico di Spike Lee Do the Right Thing. Nel 1991 pubblicano un altro album, rivolto ad un pubblico pi\u00f9 commerciale, che ottiene una nomination al Grammy Awards come migliore album reggae; l'album \u00e8 \"Victims\" da cui viene estratto il singolo \"Taxi Driver\". Il testo della canzone si rif\u00e0 all'azione intrapresa dagli Steel Pulse alla Corte Suprema contro la \"New York City Taxi and Limousine Commission\", accusata dalla band di discriminazione contro i neri e, in particolare, i rastafariani.\nNello stesso anno un altro fondatore del gruppo, \"Fonso\" Martin, lascia la band riducendo gli Steel Pulse ad un trio con Hinds, Nisbett e Brown. La band di supporto \u00e8 ancora capitanata da Ewen cui si aggiungono il chitarrista Clifford \"Moonie\" Pusey, il tastierista Sidney Mills, il trombettista Kevin Batchelor, il sassofonista Jerry Johnson e il trombonista Clark Gayton.\nNel 1992 l'album live \"Rastafari Centennial\" segna il ritorno alle radici musicali del gruppo che si guadagna un'altra nomination ai Grammy. L'anno seguente, si esibiscono al concerto celebrativo di Bill Clinton, ed \u00e8 la prima band reggae a comparire in un evento del genere. Del 1994 \u00e8 invece l'album in studio \"Vex Steel Pulse\", che rappresenta il ritorno alle sonorit\u00e0 classiche del Roots reggae, ma con un cenno alla dancehall contemporanea. L'album vede numerosi ospiti di riguardo e un'attenzione alla produzione digitale. Nel 1997 esce \"Rage And Fury\", che continua sulla stessa strada, anch'esso nominato per un Grammy. Nel 1999, il gruppo pubblicato un'altra raccolta di esibizioni dal vivo, \"Living Legacy\".\nIl gruppo rimane silente per 7 anni, mentre i membri si dedicavano a progettisolisti o collaborazioni varie; gli Steel Pulse tornato quindi nel 2004 con \"African Holocaust\", e ancora una volta la band accusa altre defezioni: David Hinds (voce, chitarra ritmica) e Selwyn Brown (tastiere, cori), sono gli unici a rimanere dalla formazione originale della band, con un gruppo nutrito di musicisti di supporto. L'album vince una nomination ai Grammy Awards per il miglior disco reggae dell'anno."}
{"id": "542274", "revid": "110157", "url": "https://it.wikipedia.org/wiki?curid=542274", "title": "L'Abbaye", "text": "L'Abbaye (, toponimo francese) \u00e8 un comune svizzero di 1\u00a0467 abitanti del Canton Vaud, nel distretto del Jura-Nord vaudois.\nGeografia fisica.\nL'Abbaye si affaccia sul lago di Joux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL'Abbaye \u00e8 servito dalla stazione di Le Pont, capolinea della ferrovia Pont-Brassus.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "542276", "revid": "1305772", "url": "https://it.wikipedia.org/wiki?curid=542276", "title": "Centro Nazionale degli Indipendenti e dei Contadini", "text": "Il Centro Nazionale degli Indipendenti e dei Contadini (\"Centre nationale des ind\u00e9pendants et paysans\", CNIP) \u00e8 un partito politico francese, centrista e ruralista. Il leader attuale del partito \u00e8 Gilles Bourdouleix (dopo Annick du Rosco\u00e4t). Il partito, dal 19 settembre 2012 al 10 settembre 2013, ha fatto parte dell'Unione dei Democratici e degli Indipendenti.\nIl CNIP \u00e8 un partito conservatore fondato poco dopo la seconda guerra mondiale. Originariamente, nel 1949, Roger Duchet, Ren\u00e9 Coty e Jean Boivin-Champeaux diedero vita al Centre national des ind\u00e9pendants (Centro nazionale degli indipendenti, CNI), la cui figura pi\u00f9 nota sarebbe stata Antoine Pinay; in seguito la formazione si fuse con il Parti Paysan di Paul Antier.\nImprontato alla difesa di posizioni di destra, filoatlantista ed in marcato contrasto con le sinistre, il CNIP raccoglieva esponenti di diversa provenienza, e se Pinay aveva un pur breve passato di governo a Vichy, non mancavano esponenti della Resistenza francese (come Joseph Laniel) e di altri orientamenti.\nIl CNIP ebbe un seguito popolare di tutto rilievo (specialmente durante la seconda legislatura della Quarta Repubblica, in cui ebbe 90 deputati) e fu una delle forze politiche di maggior rilievo per tutti gli anni '50 e '60. Il CNIP fu tra i fautori ed i sostenitori della Presidenza di De Gaulle e determin\u00f2 la caduta del governo Pflimlin (maggio 1958). Alle politiche dello stesso anno il CNIP elesse ben 120 deputati e Pinay, leader del partito, fu tra gli artefici della riforma monetaria del 1959, con la quale si pass\u00f2 al nuovo franco, ma conobbe dissidi interni sulla questione algerina.\nNel 1962, a margine del dibattito politico sulla riforma costituzionale per l'instaurazione di una repubblica presidenziale, con capo dello stato eletto a suffragio universale diretto, 107 dei suoi deputati negarono il sostegno al governo di Georges Pompidou e si ebbe la scissione dei \"R\u00e9publicains ind\u00e9pendants\", fra i quali vi erano Val\u00e9ry Giscard d'Estaing, Raymond Mondon, Louis Jacquinot, Jean de Broglie e Raymond Marcellin, che proponevano un'intesa con i gollisti dell'UNR-UDT.\nAlle elezioni del 1962, il partito consegu\u00ec appena il 5,9% dei voti ed elesse 35 deputati. Con questa consultazione elettorale il CNIP perse in pratica il suo ruolo di centralit\u00e0 nella destra francese. Infatti ad avvantaggiarsi delle difficolt\u00e0 del CNIP furono i gollisti di RPR che passarono dal 19,5% del 1958 al 31,9%, riuscendo ad eleggere ben 233 deputati, 34 in pi\u00f9. \u00c8 stato negli anni successivi presieduto da Philippe Malaud (1979-1987) e da Yvon Briant (1987-1992).\nData l'esiguit\u00e0 dei risultati conseguiti nelle elezioni successive ai \"centristi indipendenti\" non rimase che affiliarsi all'Unione per un Movimento Popolare, pur mantenendo, per\u00f2, la propria autonomia organizzativa. L'alleanza con i neogollisti valse al CNIP l'elezione di ben 15 deputati. Alle elezioni politiche del 2007, il CNIP si present\u00f2 in alcuni collegi con candidati propri, in altri i propri candidati vennero sostenuti dall'UMP, riuscendo ad eleggere solo 2 deputati.\nNel giugno 2008, il CNIP decise di mantenere l'alleanza con l'UMP solo fino alle successive elezioni politiche. Nel 2012 il CNIP \u00e8 entrato a far parte dell'Unione dei Democratici e degli Indipendenti (\"Union des d\u00e9mocrates et ind\u00e9pendants\", UDI) formazione centrista fondata nel settembre dello stesso anno e che raccoglie altre formazioni politiche centriste (Partito Radicale, Nuovo Centro, Alleanza Centrista, La Sinistra Moderna, Forza Europea Democratica, Territorio e Movimento) e prende nome dall'omonimo gruppo parlamentare alla Camera."}
{"id": "542278", "revid": "1442080", "url": "https://it.wikipedia.org/wiki?curid=542278", "title": "Roberto Di Matteo", "text": "In carriera ha ricoperto dapprima il ruolo di difensore e in seguito quello di centrocampista nei campionati di Svizzera, Italia e Inghilterra.\nNel paese elvetico ha vestito le maglie di Sciaffusa, Zurigo e Aarau, con quest'ultima ha vinto un campionato nel 1993. Trasferitosi alla Lazio, si \u00e8 affermato come uno dei migliori centrocampisti italiani e, convocato da Arrigo Sacchi, ha conquistato la maglia della Nazionale. Dopo aver militato tre anni nel campionato italiano, nel 1996 si \u00e8 trasferito a Londra, al Chelsea. Con i \"Blues\" ha vinto una Coppa delle Coppe, una Supercoppa europea, due FA Cup, una Supercoppa e una Coppa di Lega inglese.\nCon l' ha disputato 34 partite segnando due gol, giocando l'Europeo 1996 in Inghilterra ed il Mondiale 1998 in Francia. All'et\u00e0 di 31 anni si \u00e8 dovuto prematuramente ritirare dal calcio giocato a causa di un grave infortunio.\nNel 2008, dopo aver studiato management ed essersi laureato in Finanza presso la European School of Economics, ha intrapreso la carriera da allenatore. Ha esordito sulla panchina del Milton Keynes Dons, conducendolo ai play-off di Football League One (terza divisione inglese), poi dal 2009 al 2011 ha allenato il West Bromwich Albion. Il 4 marzo 2012 \u00e8 diventato allenatore \"ad interim\" del Chelsea, sostituendo l'esonerato Andr\u00e9 Villas-Boas. Con i \"Blues\" ha vinto la FA Cup, sconfiggendo 2-1 il Liverpool a Wembley, e la Champions League (la prima nella storia del club di Londra), battendo in finale i tedeschi del Bayern Monaco ai calci di rigore. Il 7 ottobre 2014 ha assunto la guida tecnica dello , da cui si \u00e8 poi dimesso il 26 maggio 2015. Il 3 giugno 2016 viene scelto come nuovo tecnico dell'Aston Villa, firmando un biennale. Dopo l'undicesima giornata, con la squadra al 19\u00ba posto con 10 punti totalizzati, il 3 ottobre 2016 viene esonerato.\nBiografia.\nNasce nel Canton Sciaffusa da genitori italiani emigrati da Paglieta, un paesino abruzzese vicino a Chieti, nella Svizzera tedesca in cerca di lavoro.\nCarriera.\nCalciatore.\nClub.\nInizi\u00f2 a formarsi tecnicamente come difensore nella seconda serie svizzera, nella squadra della sua citt\u00e0 natale, lo Sciaffusa, con cui esord\u00ec nel 1988. Rimase nei \"gialloneri\" sino all'et\u00e0 di ventuno anni, quando, nel 1991, venne acquistato dallo Zurigo, squadra di cui divenne titolare ricoprendo la posizione di libero in una difesa a zona. Quell'anno, nella massima serie elvetica, disput\u00f2, tra girone qualificatorio e girone finale, 34 gare e realizz\u00f2 7 reti.\nNell'estate del 1992 venne venduto dallo Zurigo all'Aarau, squadra che, nella stagione appena conclusasi, si era salvata classificandosi seconda nel \"girone di promozione/retrocessione\". Con l'Aarau, dopo aver ottenuto il quinto posto nella lega di qualificazione, vinse il campionato svizzero riportando, dopo 79 anni, nella citt\u00e0 capitale del Canton Argovia il titolo di squadra campione di Svizzera, che mancava dal 1914. In quella stagione ottenne 32 presenze e mise a segno una rete.\nDopo il successo, nell'estate del 1993, approd\u00f2 nel calcio italiano acquistato dalla Lazio allenata da Dino Zoff. Il mediano si aggreg\u00f2 ad un reparto molto affollato dove non sembrava facile poter trovare spazio: lo stesso Di Matteo riteneva di poter disputare non pi\u00f9 di 25 gare e perlopi\u00f9 spezzettate. Invece, l'esordio con il club romano avvenne gi\u00e0 durante la prima giornata della stagione 1993-1994, il 29 agosto 1993, quando al 66' minuto di gioco della partita disputata allo Stadio Olimpico contro il , terminata con il risultato di 0-0, fu chiamato a sostituire Paul Gascoigne. Da allora Di Matteo divenne titolare inamovibile del centrocampo \"biancoceleste\" per tre stagioni consecutive.\nDurante la stagione 1993-1994 Zoff gli diede fiducia schierandolo come centrocampista centrale in ben 35 incontri tra Serie A e coppe. La positiva avventura in campionato, che lo vide protagonista nella segnatura di 4 reti in 29 gare, contro Atalanta, , Inter, Inter e , si interruppe alla trentesima giornata a causa di un infortunio in uno scontro di gioco al Luigi Ferraris nella partita contro il Genoa che gli caus\u00f2 la frattura del gomito destro.\n In Coppa Italia fu titolare in entrambi i match che videro la rovinosa estromissione della Lazio al secondo turno contro l'. Le sue presenze in Coppa UEFA furono quattro e, con i biancocelesti, fu eliminato dai portoghesi del Boavista ai sedicesimi di finale.\nZden\u011bk Zeman, che nell'estate del 1994 era stato chiamato a sostituire Zoff divenuto presidente della Lazio, lo conferm\u00f2 titolare in tutta la stagione 1994-1995, e di l\u00ec a breve conquist\u00f2 la maglia della nazionale. Il nuovo tecnico lo impieg\u00f2 come centrale di centrocampo e gli chiese di dettare i tempi di gioco nel centrocampo a zona. Con Giuseppe Signori e compagni Di Matteo totalizz\u00f2 ben 42 presenze di cui 28 in Serie A, 8 in Coppa Italia e 6 in Coppa UEFA. In campionato dimostr\u00f2 di essere uno dei migliori centrocampisti italiani e fu artefice di alcune splendide partite che videro la Lazio demolire gli avversari all'Olimpico. Fu tra i migliori nelle vittorie per 5-1 contro il Napoli, per 7-1 contro il Foggia, per 4-0 contro il Milan, per 8-2 contro la Fiorentina, per 4-0 contro il Genoa, per 4-1 contro l'Inter e realizz\u00f2 la rete che apr\u00ec le marcature nella trasferta a Torino allo Stadio delle Alpi vinta per 0-3 contro la . Nello stesso anno, con i suoi compagni, raggiunse la semifinale di Coppa Italia e in Coppa UEFA arriv\u00f2 ai quarti di finale. L'eliminazione in Europa avvenne per mano del dopo che nei turni precedenti la Lazio aveva battuto , Trelleborgs, e Trabzonspor. Durante la stagione Di Matteo ricevette numerose proposte contrattuali da parte di Milan e Parma, e in un primo momento rifiut\u00f2 il rinnovo offertogli da Zoff.\nRinnovato il contratto, nella stagione 1995-1996 venne schierato da Zeman in 38 incontri ufficiali divenendo, con Diego Fuser e Aron Winter, uno degli attori principali del centrocampo laziale. Ma, nonostante il ruolo da titolare assegnatogli, il rapporto con l'allenatore boemo durante il campionato si incrin\u00f2 a causa di alcune esclusioni e alla fine dello stesso, nel quale disput\u00f2 31 incontri e realizz\u00f2 due reti a e Napoli, venne ceduto al Chelsea per 4,9 milioni di sterline. A Londra ottenne un ingaggio di un miliardo e mezzo di lire a stagione.\nNei tre anni italiani in \"biancoceleste\" totalizz\u00f2 115 presenze di cui 88 in Serie A, 13 in Coppa Italia e 14 in Coppa UEFA. Con il club londinese vinse la Coppa delle Coppe del 1998 e fu uno dei giocatori che contribu\u00ec a riportare i \"blues\" agli antichi fasti.\nIl 28 settembre 2000, a seguito di un contrasto con Daniel Imhof, si infortun\u00f2 nella partita di Coppa UEFA contro gli svizzeri del San Gallo procurandosi una triplice frattura che lo obblig\u00f2 a sottoporsi ad un intervento chirurgico nella clinica Hirslanden. L'operazione venne effettuata il 4 ottobre e fu finalizzata alla riduzione della frattura, che aveva coinvolto tibia e perone, attraverso l'inserimento di un chiodo ortopedico. Il suo caso fu subito seguito da Roger Berbig, ex portiere del Grasshoppers e della divenuto noto chirurgo, specialista ortopedico. L'operazione non and\u00f2 per il verso giusto e, nell'arco di venti giorni, il calciatore dovette sottoporsi a tre nuovi interventi che comportarono anche l'inserimento di una placca. Nel mese di novembre, quando chiodo e placca gli vennero estratti dalla gamba sinistra, le operazioni erano salite a dieci e, nonostante ci\u00f2, i risultati sperati non furono raggiunti. A impedire il completo recupero del calciatore furono i danni alle fasce nervose e ai tendini. Il calciatore tent\u00f2 di riprendere gli allenamenti ma prese coscienza di non avere sensibilit\u00e0 al piede sinistro. All'et\u00e0 di 31 anni, nel febbraio del 2002, interruppe i tentativi di recupero e decise di ritirarsi prematuramente dal calcio giocato, dopo 18 mesi dall'infortunio.\nNazionale.\nAlla fine degli anni 1980, ai suoi esordi, Roberto Di Matteo si mise subito in mostra come uno dei migliori prodotti del panorama calcistico svizzero e, all'et\u00e0 di 17 anni, ricevette la convocazione per la nazionale giovanile elvetica. Nonostante la possibilit\u00e0 offertagli e il consiglio di seguire le orme di Ciriaco Sforza e Marco Pascolo proveniente da uno zio, egli rifiut\u00f2 le convocazioni della nazionale elvetica e si dedic\u00f2 unicamente alle squadre di club.\nAlcuni anni pi\u00f9 tardi, dopo essere arrivato in Italia, acquistato da Sergio Cragnotti per essere inserito nell'organico dalla Lazio, divenne uno dei migliori centrocampisti centrali italiani e, ben presto, venne notato da Arrigo Sacchi che, nel 1991 aveva assunto l'incarico di commissario tecnico della Nazionale di calcio italiana. Il CT decise di inserirlo nel giro della nazionale attraverso alcuni test, chiamandolo a Coverciano, seppur non in presenza di incontri ufficiali della nazionale, gi\u00e0 sul finire del 1993.\nNei primi giorni di aprile del 1994 Arrigo Sacchi decise di chiamarlo nell'ultimo raduno di Coverciano prima del pre-ritiro in vista del Mondiale di USA 94 per valutare la possibilit\u00e0 di convocarlo per gli Stati Uniti. Tuttavia il \"biancoceleste\" non pot\u00e9 rispondere alla convocazione poich\u00e9 il 2 aprile si frattur\u00f2 il gomito nella trasferta della Lazio al Marassi giocata contro il Genoa. L'infortunio costrinse il calciatore ad alcuni mesi di allontanamento forzato dal campo e quindi a dire addio alle possibilit\u00e0 disputare il mondiale di calcio.\nIl 16 novembre 1994 venne convocato e esord\u00ec contro la nella famosa gara persa a Palermo. In maglia azzurra gioc\u00f2 gli Europei del 1996, al termine dei quali si trasfer\u00ec proprio in Inghilterra, al Chelsea.\nDopo la partecipazione al Mondiale del 1998 in cui scese in campo due volte, non gioc\u00f2 pi\u00f9 in Nazionale, dopo 34 partite in 4 anni.\nAllenatore.\nMK Dons.\nNel luglio del 2008 Di Matteo ha assunto il suo primo incarico da allenatore, prendendo il posto di Paul Ince alla guida dei Milton Keynes Dons, squadra di Football League One (terza divisione inglese). Protagonista di una stagione molto positiva, ha condotto la squadra ai play-off grazie al terzo posto finale, ma ha fallito la promozione in Football League Championship, perdendo ai calci di rigore contro Scunthorpe in semifinale, dopo l'1-1 dei 180 minuti.\nWest Bromwich.\nIl 30 giugno 2009 \u00e8 stato ingaggiato dal West Bromwich Albion, in Championship, sostituendo l'esonerato Tony Mowbray. Al termine della stagione ha ottenuto la promozione in Premier League grazie al secondo posto in campionato.\n\u00c8 stato esonerato il 6 febbraio 2011, dopo la sconfitta esterna contro il Manchester City (0-3), nonostante la squadra (26 punti, a +2 dalle ultime tre) fosse ancora in una posizione vantaggiosa per centrare la salvezza, obiettivo dichiarato dalla societ\u00e0 ad inizio stagione.\nChelsea.\nIl 29 giugno 2011 viene scelto come assistente di Andr\u00e9 Villas-Boas alla guida del Chelsea. Il 4 marzo 2012 diventa allenatore dei \"Blues\" in seguito all'esonero del tecnico portoghese.\nDue giorni pi\u00f9 tardi debutta vincendo il suo primo incontro, per 2-0 contro il Birmingham City in FA Cup. La settimana seguente vince anche la sua prima partita di campionato, battendo per 1-0 lo Stoke City a Stamford Bridge, grazie al 100\u00ba gol in Premier League di Didier Drogba.\nL'esordio internazionale arriva il 14 marzo, nel ritorno degli ottavi di finale di Champions League, in cui la sua squadra ribalta il 3-1 subito all'andata contro il , vincendo per 4-1, con il gol decisivo di Branislav Ivanovi\u0107 ai tempi supplementari. Nei quarti di finale il Chelsea elimina i portoghesi del (1-0 e 2-1).\nNella partita di andata della semifinale di Champions League vince per 1-0 contro il di Pep Guardiola, e raggiunge la finale grazie al 2-2 del Camp Nou, diventando il dodicesimo allenatore italiano a disputare la finale della massima competizione continentale.\nIl 5 maggio 2012, grazie alla vittoria per 2-1 contro il nella finale di FA Cup, conquista il suo primo trofeo da allenatore.\nSi ripete due settimane dopo, il 19 maggio, vincendo la Champions League, sconfiggendo nella finale di Monaco i padroni di casa del Bayern ai calci di rigore (1-1 al termine dei tempi supplementari).\nIl 13 giugno 2012 viene riconfermato ufficialmente alla guida dei \"Blues\". Tuttavia, il 21 novembre dello stesso anno viene esonerato, in seguito alla sconfitta esterna contro la per 3-0 nella fase a gironi della Champions League, e sostituito da Rafael Ben\u00edtez.\nSchalke 04.\nIl 7 ottobre 2014 viene nominato nuovo allenatore dello Schalke 04, subentrando all'esonerato Jens Keller.. La squadra ha concluso al sesto posto in campionato ed \u00e8 stata eliminata agli ottavi di finale di Champions League contro Il Real Madrid di Ancelotti. Il 26 maggio 2015, al termine della stagione, si \u00e8 dimesso a seguito di divergenze con la societ\u00e0.\nAston Villa.\nIl 3 giugno 2016 viene scelto come nuovo tecnico dell', firmando un biennale. Dopo l'undicesima giornata, con la squadra al 19\u00ba posto con 10 punti totalizzati, il 3 ottobre 2016 viene esonerato."}
{"id": "542279", "revid": "14002", "url": "https://it.wikipedia.org/wiki?curid=542279", "title": "Esarcato di Harbin", "text": ""}
{"id": "542280", "revid": "92723", "url": "https://it.wikipedia.org/wiki?curid=542280", "title": "Esarcato melkita di Venezuela", "text": ""}
{"id": "542281", "revid": "92723", "url": "https://it.wikipedia.org/wiki?curid=542281", "title": "Esarcato siriano di Venezuela", "text": ""}
{"id": "542282", "revid": "1649409", "url": "https://it.wikipedia.org/wiki?curid=542282", "title": "Dennis Bovell", "text": "Biografia.\nSuona chitarra, basso e tastiere. Nel 1970 ha fondato il gruppo reggae Matumbi, in breve tempo diventato uno dei pi\u00f9 noti del genere reggae inglese.\nCome produttore ha collaborato con numerosi artisti: Linton Kwesi Johnson, Alpha Blondy, I-Roy, Fela Kuti, Madness, The Pop Group, The Slits, Orange Juice, Thompson Twins, Bananarama, Sharon Shannon, fino agli italiani 99 Posse e Gaudi."}
{"id": "542286", "revid": "267975", "url": "https://it.wikipedia.org/wiki?curid=542286", "title": "Esarcato apostolico", "text": "Un esarcato apostolico \u00e8 una forma di diocesi della Chiesa cattolica in uso presso le Chiese di rito orientale.\n\u00c8 una tipologia di circoscrizione ecclesiastica cattolica analoga all'esarcato arcivescovile e all'esarcato patriarcale.\nDescrizione.\nLa normativa ecclesiastica relativa agli esarcati apostolici \u00e8 sancita dal Codice dei canoni delle Chiese orientali agli articoli 311-321.\nSecondo la prassi, si possono configurare due casi distinti di esarcati apostolici:\nL'esarcato apostolico \u00e8 eretto unicamente dal Sommo Pontefice ed \u00e8 immediatamente soggetto alla Santa Sede. \u00c8 retto da un esarca, semplice sacerdote o vescovo, nominato dal papa; nel caso abbia carattere episcopale, gli viene assegnata una sede titolare.\nElenco.\nDi seguito i 13 esarcati apostolici attualmente presenti, divisi per Chiese sui iuris:"}
{"id": "542289", "revid": "121325609", "url": "https://it.wikipedia.org/wiki?curid=542289", "title": "Omocodia", "text": "Si ha omocodia quando due o pi\u00f9 persone presentano sulla base di un certo calcolo lo stesso codice fiscale.\nOrigine del fenomeno.\nQuando, con il Decreto del presidente della Repubblica n. 605 del 29 settembre 1973, venne attribuito un codice alfanumerico a tutti i soggetti che si rapportano al fisco italiano per rendere efficiente l'amministrazione finanziaria, non si volle uno strumento con il quale ogni contribuente avesse un proprio numero esclusivo, invece si opt\u00f2 per un codice desumibile dai dati anagrafici della persona.\nIn particolare, invece di indicare nome, cognome, data e luogo di nascita, bast\u00f2 fornire un codice di 16 caratteri alfanumerici, 15 caratteri basati sui detti dati anagrafici seguiti da una lettera (cosiddetto carattere di controllo) determinata sulla base di un algoritmo e dei caratteri precedenti.\nIl sistema non garantisce di per s\u00e9 l'univocit\u00e0 in quanto per due o pi\u00f9 contribuenti i dati anagrafici codificati possono coincidere, il che \u00e8 frequente, soprattutto laddove sono diffusi certi cognomi.\nGiacch\u00e9 il carattere di controllo \u00e8 uguale se i precedenti 15 sono uguali, \u00e8 lo stesso il codice calcolato s.b.f. (o alla cieca) di soggetti con nomi identici nella codifica, nati nello stesso giorno mese e anno, nella stessa citt\u00e0 e dello stesso sesso.\nPer esempio ipotetici Lucio Marano e Luca Moreno nati a Roma il 1\u00ba gennaio 2000 forniscono sempre la stessa combinazione di caratteri, MRN LCU, 00A01, H501 (quest'ultimo \u00e8 il codice catastale del comune di Roma): per entrambi il codice fiscale sarebbe \"MRN LCU 00A01 H501 J\".\nConsapevole della possibilit\u00e0 di fenomeni del genere, il legislatore prescrisse che il Ministero dell'economia e delle finanze avrebbe provveduto, di sua iniziativa o su segnalazione del cittadino, alla attribuzione ai soggetti di un codice fiscale differenziato, sostituendo qualche cifra con una lettera.\nOgni numero corrisponde a una lettera nel seguente schema:\n0=L\n1=M\n2=N\n3=P\n4=Q\n5=R\n6=S\n7=T\n8=U\n9=V\nTali codici, attribuiti secondo una forma non-standard, sono pertanto divenuti codici validi per dette persone.\nDimensioni del fenomeno.\nIl legislatore sottovalut\u00f2 il fenomeno, ritenendo che fosse ridotto ad alcune zone densamente popolate e che il Ministero delle Finanze potesse regolare da solo tali casi. L'omocodia \u00e8 diffusa soprattutto tra gli stranieri, principalmente per due motivi. In primo luogo, per i nati all'estero il codice catastale identifica non gi\u00e0 il Comune di nascita, bens\u00ec lo Stato di nascita: ci\u00f2, come si pu\u00f2 immaginare, costituisce una fonte di omocodia di dimensioni non trascurabili. Inoltre, in molti paesi esteri, specie dell'area arabo-musulmana, non esiste la tradizione di fissare il giorno di nascita, per cui molti immigrati, all'atto della registrazione negli archivi dell'Anagrafe tributaria, indicano come data di nascita una data simbolica, quasi sempre ricorrente (ad esempio, moltissimi immigrati dichiarano d'essere nati il 1\u00ba gennaio), il che \u00e8 fonte di confusione.\nAggiunto a quanto gi\u00e0 detto sulle lagnanze di contribuenti che hanno avuto problemi con il fisco a causa dell'omonimia e dell'omocodia, \u00e8 chiaro che il fenomeno non \u00e8 da sottovalutare.\nA tutto il 2015 fonti ufficiali hanno riferito di 35.800 posizioni per le quali \u00e8 stato necessario differenziare il codice fiscale (33.857 basi di omocodia con 2 codici fiscali; 1943 basi di omocodia con 3 o pi\u00f9 codici fiscali).\nCalcolo arbitrario del codice fiscale.\nLe difficolt\u00e0 inoltre non si limitano all'omocodia originaria: il fenomeno ha altri risvolti. In considerazione dei tempi, infatti, in cui fu concepito, non si part\u00ec dal presupposto che ognuno potesse essere in grado di calcolare il proprio codice fiscale, al contrario si valut\u00f2 che per verificare la validit\u00e0 del codice fiscale fosse necessario rivolgersi a soggetti ufficialmente competenti.\nD'altra parte, la rivoluzione informatica ha messo a disposizione di tutti strumenti per il calcolo salvo buon fine del codice fiscale, ossia numerosi sono i siti di enti pubblici che offrono on line il servizio. Questo ha fatto s\u00ec che in numerosi casi il codice fiscale viene calcolato \"alla cieca\", solo sulla base dei dati anagrafici, ossia a meno dei casi di omocodia. In alcuni casi si \u00e8 di fronte addirittura ad abusi, giacch\u00e9, come detto, il codice viene calcolato \"tout court\".\nInsomma, alla errata attribuzione di uno stesso codice a due persone, va aggiunto il problema dell'uso errato di un codice da parte di persone che ancora non ne hanno avuto, o lo hanno avuto senza esserne consapevoli, uno ufficiale. Pochi sono infatti coloro che sono a conoscenza dell'esistenza dell'omocodia, ritenendo erroneamente che la lettera finale costituisca garanzia di differenziazione.\nMancato riconoscimento dei codici fiscali differenziati.\nA prescindere dall'abuso/leggerezza con cui il fenomeno \u00e8 preso in considerazione dagli stessi operatori giuridici ed economici, di recente soggetti come le Poste o i servizi di telefonia mobile sono stati oggetto di lamentele di persone che non hanno potuto accedere a certi servizi on line, quelli basati appunto sull'indicazione del codice fiscale.\nTali siti infatti non riconoscono i codici fiscali differenziati, proprio perch\u00e9 questi sono attribuiti dal Ministero delle Finanze e non calcolati da un programma informatico. La cosa spinge inoltre molte persone ad aggirare il fenomeno, registrandosi con codici non corretti (pur corrispondenti ai dati anagrafici) ufficialmente non attribuiti o, peggio, ufficialmente attribuiti ad altre persone."}
{"id": "542291", "revid": "785863", "url": "https://it.wikipedia.org/wiki?curid=542291", "title": "S-VHS", "text": "Il S-VHS (Super VHS) fu una versione migliorata del VHS, introdotto in Giappone nel 1987.\nStoria.\nConcepito come il logico successore del diffuso formato VHS, il Super VHS non riusc\u00ec a prenderne il posto sul mercato a causa degli elevati costi sia delle apparecchiature (videoregistratori e videocamere) sia dei supporti. Inoltre, la vendita e il noleggio di home video in questo formato ebbero numeri molto modesti che non aiutarono la diffusione del formato. Molti produttori preferirono usare il formato Laserdisc per orientarsi verso il pubblico interessato a una qualit\u00e0 elevata.\nNel mercato dei camcorder, il formato compatto (S-VHS-C) ebbe migliore fortuna, per via del buon numero di videoamatori che cercavano un formato in grado di permettere una qualit\u00e0 accettabile delle copie di seconda generazione necessarie per il montaggio, e una buona fetta del mercato semiprofessionale venne coperta da macchine di questo formato, piuttosto valido per le produzioni a basso budget.\nIl formato S-VHS sub\u00ec la concorrenza in questo mercato del formato SONY Hi8, con cassette pi\u00f9 piccole e maggiori durate di registrazione, mentre la fascia bassa del mercato professionale non consider\u00f2 mai il S-VHS come una valida alternativa all'U-matic e soprattutto alla fascia economica UVW del formato Betacam SP, introdotta sul mercato nel 1993 e in grado di offrire risultati qualitativi di classe broadcast.\nIl mercato delle videocassette fu pian piano sostituito da tecnologie di videoregistrazione digitale e relativi apparati: dal DVD ma ancor pi\u00f9 probabilmente dal Blu-ray Disc e dai PVR che registravano direttamente su hard disk. Nel mercato dei camcorder, il formato DV fu uno standard consolidato, soprattutto nella versione mini DV, ma anch'esso \u00e8 stato progressivamente soppiantato dai camcoder con hard disk incorporato per la praticit\u00e0 d'utilizzo. Come in tutti i settori e per tutte le tecnologie obsolete, esiste un nutrito gruppo di amatori e collezionisti (il fenomeno si chiama retrotecnologia) che - per nostalgia o perch\u00e9 convinti della superiorit\u00e0 del mezzo - continuano a cercare ed utilizzare tali supporti e lettori.\nCaratteristiche tecniche.\nLa qualit\u00e0 del nastro.\nEsteriormente un nastro S-VHS \u00e8 identico ad un nastro VHS (1/2 pollice di larghezza). Come il VHS, il Super VHS usa uno schema di modulazione a sfasamento della sottoportante convertita, sottoportante che viene modulata non pi\u00f9 a 3\u00a0MHz ma a 5.4\u00a0MHz. Questo comporta un aumento del 60% nel dettaglio della luminanza, con una risoluzione orizzontale che arriva a 420 linee contro le 240 del VHS standard. Si tratta di un valore che supera la risoluzione orizzontale ottenibile da un segnale composito PAL ricevuto da antenna, che pu\u00f2 risolvere circa 350 linee. In pratica, un segnale registrato da sintonizzatore pu\u00f2 venire riprodotto con la stessa qualit\u00e0 dell'originale, anche se un occhio esperto \u00e8 in grado di notare la differenza, dovuta principalmente al fatto che, nonostante l'incremento della luminanza, altri aspetti del segnali, fra cui la crominanza, non sono migliorati rispetto al VHS standard: rimangono i problemi della banda passante limitata e del rapporto segnale/rumore, condivisi del resto con gli altri sistemi concorrenti dell'epoca, Hi8 e ED beta.\nIn termini di registrazione audio, non ci sono differenze di sorta tra i due formati, sia per l'audio longitudinale che per quello Hi-Fi. Dato il maggior costo dei videoregistratori, appartenenti alla fascia pi\u00f9 alta della categoria amatoriale, l'audio Hi-Fi \u00e8 quasi sempre presente. Alcuni modelli professionali possono anche registrare un audio digitale stereo PCM.\nPraticamente tutti i videoregistratori S-VHS sono in grado di leggere e registrare i nastri VHS convenzionali. I videoregistratori VHS non sono normalmente in grado di leggere le registrazioni S-VHS, ma alcuni dei modelli pi\u00f9 recenti offrono una funzionalit\u00e0 chiamata \"S-VHS quasi-playback\" (SQPB), che permette la riproduzione dei nastri S-VHS anche se ai livelli qualitativi VHS.\nI nastri S-VHS sono appositamenti formulati per una maggiore coercitivit\u00e0, sul bordo inferiore hanno una tacca che segnala al videoregistratore che il nastro inserito \u00e8 di questo tipo.\nConnessioni.\nPer ottenere il massimo a livello qualitativo, \u00e8 necessaria una connessione diretta video dal videoregistratore al monitor, di tipo S-Video o a componenti. I S-VHS di classe domestica hanno di solito uscite composite o S-Video, oltre alla SCART, e molti televisori non hanno un ingresso S-Video. In ogni caso, la qualit\u00e0 superiore del formato \u00e8 visibile anche tramite un collegamento modulato. La crescente diffusione dei lettori DVD ha portato a una crescente adozione di connessioni SCART che portano il video separato in RGB.\nNon \u00e8 raro che il termine S-VHS venga riferito ai connettori S-Video (Chiamati anche \"Y/C\"), persino in letteratura. Questo probabilmente perch\u00e9 il S-VHS \u00e8 stato il primo formato ad introdurre questo tipo di connessione, che ora \u00e8 molto diffusa su lettori DVD, camcorder DV e ricevitori satellitari. Quando si parla della connessione S-Video, la \"S\" significa Separated, e fa riferimento ai segnali di luminanza e crominanza trasportati separatamente."}
{"id": "542294", "revid": "77023", "url": "https://it.wikipedia.org/wiki?curid=542294", "title": "Super VHS", "text": ""}
{"id": "542302", "revid": "1543377", "url": "https://it.wikipedia.org/wiki?curid=542302", "title": "Discografia di Hilary Duff", "text": "La discografia di Hilary Duff, cantante, cantautrice e attrice statunitense, \u00e8 composta da 8 album (tutti pubblicati anche in digitale), di cui 4 di studio, 1 live e 3 raccolte, ai quali si aggiungono 6 colonne sonore, 4 DVD musicali, 15 video musicali e 14 singoli ufficiali."}
{"id": "542305", "revid": "2093208", "url": "https://it.wikipedia.org/wiki?curid=542305", "title": "Panhard AML", "text": "L'autoblindo Panhard AML (sigla di \"Auto-Mitrailleuse Leger\u00e9\") \u00e8 un veicolo corazzato su ruote sviluppato e prodotto in Francia, adatto principalmente per compiti di esplorazione. Caratterizzato da uno scafo particolarmente leggero e piccolo, questo mezzo ha un equipaggio di 3 uomini, 1 dei quali nello scafo e gli altri 2 nella torretta biposto. Lo sviluppo inizi\u00f2 negli anni cinquanta, per sostituire i mezzi all'epoca in dotazione all'esercito francese quali il Daimler Ferret, che fu giudicato essere troppo poco armato per le esigenze operative del momento. Il Panhard AML entr\u00f2 in servizio con l'esercito francese nel 1961.\nTecnica.\nIl nuovo veicolo aveva una torretta assai ampia, installata su uno scafo molto angusto, simile al veicolo predecessore, dotato di sole 4 ruote motrici e di un motore a benzina di bassa potenza. Per oltrepassare le trincee era necessario usare i 'canali' metallici, normalmente usati come paraurti.\nSe lo scafo non aveva nulla di particolare da essere degno di citazione (eccetto il fatto che era molto angusto), la torretta ospitava un cannone da 90\u00a0mm, come quelli in uso nei carri dell'epoca, ma a media pressione, per rendere possibile il fuoco da tale leggero veicolo. L'arma, di produzione DEFA, aveva come principio base quello dell'utilizzo di testate a carica cava, riconosciute le uniche utilizzabili da un veicolo leggero con potenza sufficiente a distruggere un carro armato. Il proiettile anticarro (HEAT) aveva 320\u00a0mm di penetrazione assicurati, ad una distanza di circa 1000 metri, anche se a causa del limitato posto disponibile a bordo del veicolo potevano trovare posto solo 21 colpi HE/HEAT. Altre versioni comprendevano L'AML-60 con il particolare cannone-mortaio di tipica scuola francese, sia nel modello Serval con abbinamento cannone-mortaio+cannone da 20\u00a0mm, che nella versione AML-60-12 con mitragliatrice M2. Inoltre il veicolo non disponeva di alcuna protezione NBC, ne tantomeno di apparati di visione notturna o telemetri.\nLa meccanica, basata su una trasmissione integrale per i due assi, un cambio manuale, un volante e un motore Panhard a benzina, era usata anche nel veicolo per la fanteria M3, anch'esso molto diffuso a partire dagli anni sessanta, per un binomio che soddisfaceva, con macchine straordinariamente leggere ed economiche, praticamente tutte le esigenze tattiche.\nAML in azione.\nIn servizio, il nuovo mezzo venne ben accolto, anche se andava usato secondo precise regole per non cadere vittima delle limitazioni relative alla protezione e al movimento fuoristrada. \nL'AML era di per s\u00e9 molto pi\u00f9 piccola di un carro, quindi difficile da avvistare, anche assai silenziosa, e su strada anche molto pi\u00f9 mobile. Aveva quindi una ragionevole possibilit\u00e0 di non essere avvistata e se cos\u00ec fosse stato, eseguire un tiro pericoloso per chiunque nel raggio di 1\u00a0km.\nIl successo dell'AML divenne rapidamente di scala mondiale, e il veicolo, usato sia come mezzo da esplorazione che come macchina cacciacarri, venne esportato in numerosi Paesi. In Sudafrica venne riprodotto come \"Eland\", un nome di antilope locale, ma in generale gli ampi spazi pianeggianti erano l'ideale per tale veicolo e l'Africa ha costituito la destinazione di molti dei 4000 veicoli prodotti.\nLa carriera bellica dell'AML ha avuto una serie incredibile di eventi, quasi tutti dati da conflitti locali in Paesi del Terzo Mondo, mentre in Europa essa venne usata con maggiore parsimonia, data la vulnerabilit\u00e0 in presenza di forze convenzionali molto organizzate e potenti. Il cannone dell'AML-90, capace di mettere fuori uso ogni carro dell'epoca, l'ha resa in conflitti regionali un formidabile mezzo da combattimento, veloce, sfuggente, dotato di semplice meccanica e impiegato in missioni in cui i carri armati non potevano essere impiegati, lenti e complessi come erano (e comunque, molti Paesi africani non ne disponevano). Le versioni con armi di calibro inferiore hanno avuto molto meno successo, e raramente se ne \u00e8 sentito parlare o viste fotografie. Il cannone da 90 era l'unica arma capace di mettere fuori uso un carro armato e questo fatto ha reso l'autoblinda AML-90 molto pi\u00f9 popolare degli altri modelli, anche se pi\u00f9 costosa e pesante. Le AML, come gli altri, pochi mezzi corazzati in servizio in Africa, hanno partecipato spesso alle sanguinose guerre civili o di confine, che tanto hanno afflitto il continente.\nL'Eland ha combattuto anche contro forze organizzate in un conflitto convenzionale, contro il corpo di spedizione cubano e l'esercito angolano durante numerose operazioni militari negli anni settanta-ottanta.\nEssendo vulnerabile a qualunque arma pesante nemica, \u00e8 stata usata per colpire e scappare, con rilevante successo. Infatti, la sua persistenza in combattimento, con un numero di colpi appena sufficiente per sostenere un conflitto a fuoco di pochi minuti, e la vulnerabilit\u00e0 ad ogni mitragliera pesante o arma anticarro, la rendeva inadeguata ad un uso prolungato in azioni di prima linea.\nDurante la Guerra delle Falklands, il terreno cedevole ha reso praticamente impossibile alle poche AML-90 argentine il movimento fuori da Port Stanley, e i cingolati leggeri Scorpion, che pure avevano molto da perdere nello scontro, poterono muoversi indisturbati nelle lande dell'arcipelago.\nL'esercito Israeliano ha impiegato un piccolo numero di AML, ma le ha radiate presto data la loro complessiva vulnerabilit\u00e0.\nAncora oggi vi sono veicoli di questo tipo in servizio in almeno 40 eserciti africani, asiatici e latino-americani, anche se la loro sostituzione con mezzi a 6 o 8 ruote ha significato l'evoluzione verso veicoli decisamente pi\u00f9 costosi e pesanti: la Rooikat sudafricana, per esempio, raggiunge le 28 tonnellate. Persino i 'gipponi' moderni, leggermente corazzati, tendono a superare in peso e potenza le piccole blindo francesi, che hanno fatto epoca, ma che sono ormai totalmente obsolete.\nAnche il fabbricante francese provvide a progettare una sostituta pi\u00f9 moderna, presentando la ERC nel 1977."}
{"id": "542307", "revid": "1001457", "url": "https://it.wikipedia.org/wiki?curid=542307", "title": "Brunilde (disambigua)", "text": ""}
{"id": "542308", "revid": "320578", "url": "https://it.wikipedia.org/wiki?curid=542308", "title": "Vicariato Apostolico di Chaco Paraguayo", "text": ""}
{"id": "542309", "revid": "339392", "url": "https://it.wikipedia.org/wiki?curid=542309", "title": "Mondiale per club", "text": ""}
{"id": "542315", "revid": "287204", "url": "https://it.wikipedia.org/wiki?curid=542315", "title": "Salotto Maffei", "text": "Il salotto Maffei sorse nel 1834 a Milano in via Tre Monasteri, ad opera di alcuni intellettuali, primi fra tutti Tommaso Grossi e Massimo d'Azeglio, che frequentavano la casa di Clara e Andrea Maffei. In esso, grazie all'ampia rete di conoscenze intellettuali di Andrea e all'ospitalit\u00e0 della padrona di casa, i pi\u00f9 noti artisti, letterati, compositori e patrioti del Risorgimento trascorrevano memorabili serate a discutere di arte e di letteratura.\nFra gli artisti che frequentarono il salotto vi furono il pittore Francesco Hayez, che ritrasse Clara in un dipinto donato al marito Andrea Maffei, Honor\u00e9 de Balzac, Alessandro Manzoni, Franz Liszt, Giuseppe Verdi e Giovanni Prati, per citare solo i pi\u00f9 celebri.\nIn quanto ritrovo di patrioti e personalit\u00e0 attive in primo piano nel Risorgimento italiano, il salotto ebbe anche una considerevole importanza politica. La sua voce costante contribu\u00ec all'unificazione nazionale."}
{"id": "542316", "revid": "163662", "url": "https://it.wikipedia.org/wiki?curid=542316", "title": "Clara Maffei", "text": "Biografia.\nOrigini familiari e primi anni.\nClara nacque - figlia unica - da genitori appartenenti a due famiglie aristocratiche in un palazzo di via Arena, a Bergamo Alta. Il padre, Giovanni Battista Carrara-Spinelli, discendeva dai Carrara di Bergamo, e pi\u00f9 nello specifico dai Carrara-Spinelli di Clusone, cui spett\u00f2 a partire dal 1721 il titolo di conte. Precettore privato presso case illustri, come quella della duchessa Camilla Litta Visconti-Arese, fu tra i contemporanei tragediografo e poeta di una certa fama, fedele ai modelli alfieriano, pariniano e fantoniano.\nLa madre Ottavia G\u00e0mbara vantava tra i propri antenati personaggi di chiara fama quali la cinquecentesca poetessa Veronica G\u00e0mbara, due cardinali e la beata G\u00e0mbara Costa. La famiglia aveva il proprio feudo a Pralboino - nel bresciano -, nel cui castello abit\u00f2 il famigerato Alemanno G\u00e0mbara, controversa figura di signorotto mandante di furti e efferati delitti cui univa opere di bene per i bisognosi.\nChiarina, come veniva chiamata da piccola, fu battezzata con questo nome in onore della nonna materna Chiara Trinali, poetessa di ispirazione vittorelliana. L'atto di battesimo reca la data di nascita del 13 marzo 1814, e fu redatto nella parrocchia di sant'Agata al Carmine.\nQuando Clara aveva nove anni, la madre abbandon\u00f2 la casa per andare a vivere con un altro uomo, e il conte decise di trasferirsi a Milano per evitare i pettegolezzi. Ottavia affid\u00f2 la figlia alla contessa Mosconi a Verona. Nella citt\u00e0 scaligera Clara studi\u00f2 al Collegio degli Angeli e strinse una forte e imperitura amicizia con la figlia della contessa, Teresa Mosconi, di sei anni pi\u00f9 grande. Furono i racconti dell'amica, che riferiva le conversazioni materne con alcuni fra i maggiori letterati del tempo (come Vincenzo Monti o Ippolito Pindemonte), ad accendere per la prima volta nella fanciulla il desiderio di intrattenersi in futuro con personalit\u00e0 eminenti nel campo della poesia.\nClara svilupp\u00f2 una sorta di adorazione per la madre, che ogni tanto veniva a trovarla, dimostrando quindi di non nutrire alcun rancore per la sua condotta. Ottavia per\u00f2 presto mor\u00ec.\nIl matrimonio e la nascita del salotto.\nDopo la morte della madre, Clara si trasfer\u00ec a Milano per completare gli studi, e qui spos\u00f2 il 10 marzo 1832 Andrea Maffei, avvenente poeta trentino molto conosciuto in citt\u00e0 e in particolare negli ambienti mondani, di sedici anni pi\u00f9 vecchio. Maffei apparteneva a una famiglia il cui rango nobiliare era inferiore rispetto a quello dei Carrara Spinelli, potendosi fregiare \"soltanto\" del titolo di cavaliere del Sacro Romano Impero. Le nozze fecero quindi decadere la moglie dal titolo di contessa, anche se in societ\u00e0 tutti avrebbero continuato a ritenerla tale. Il matrimonio, lontano dalle luci della ribalta, fu celebrato nella chiesa di Santa Maria alla Porta.\nI due andarono ad abitare in via Tre Monasteri (di l\u00ec a poco via del Monte di Piet\u00e0), e Andrea non tard\u00f2 a trascurare la gracile e fedele moglie per i salotti, i caff\u00e8 e altre donne, anche se la nascita di una figlia parve cementare, momentaneamente, il loro rapporto. Le fu dato nome Ottavia, come la madre di Clara, ma mor\u00ec appena nove mesi dopo la nascita, gettando la contessa in uno stato di profondo sconforto.\nIl marito fece allora convenire nella propria casa alcuni poeti e intellettuali in voga nel tentativo di consolarla. Tommaso Grossi e Massimo d'Azeglio erano i frequentatori pi\u00f9 assidui, e rimasero ben presto affascinati dalla delicatezza della \"contessina\", come Clara continuava a essere chiamata in ragione della giovane et\u00e0. Furono loro a costituire il nucleo originario del salotto Maffei, destinato in breve tempo ad ergersi a punto di ritrovo per i patrioti della citt\u00e0.\nLa prima fase fu per\u00f2 quasi esclusivamente artistica. Il pittore veneziano Francesco Hayez frequentava quotidianamente la casa dopo il lavoro nello studio, verso sera, trovando nella conversazione numerosi spunti per le proprie opere. Nel 1835 regal\u00f2 alla contessa la tela \"Valenza Gradenigo davanti al padre inquisitore\", che figur\u00f2 da l\u00ec in poi in primo piano in tutte le dimore in cui Clara abit\u00f2.\nIn breve tempo la fama del salotto si diffuse in tutta la citt\u00e0 e anche fuori dai confini meneghini. Il merito era in gran parte di Clara: l'amabilit\u00e0 con cui teneva assieme la conversazione la rese amata da tutti. Discreta e intelligente, faceva sempre in modo che ogni ospite si trovasse a proprio agio, prodigando di volta in volta le maggiori cure a chi ne avesse pi\u00f9 bisogno, sacrificando la propria centralit\u00e0 per il bene collettivo. Aveva scoperto il suo talento naturale, quello di ricevere: \u00abNessuna ostentazione, nessuna posa, nessuno sforzo in lei: sembrava nata per ricevere, per guidare una conversazione, per annientare abilmente, nel calore delle discussioni, gli attriti\u00bb.\nAvvertita nel febbraio 1837 dall'amica Fanny Sanseverino Porc\u00eca dell'arrivo di Honor\u00e9 de Balzac a Milano, lo accolse con tutti gli onori nella propria casa. Quello con il romanziere francese fu un rapporto particolare. Lui ne fu come ipnotizzato, sin dal primo incontro: \u00abAvrei dato dieci anni della mia vita per essere amato da lei per tre mesi. Eppure a quell'epoca della mia vita io avevo gi\u00e0 viaggiato molto, avevo vissuto con donne di quasi tutti i paesi dell'Europa. Ma nessuna aveva prodotto su di me un'impressione altrettanto viva, profonda, istantanea\u00bb, scriver\u00e0.\nBalzac entr\u00f2 a far parte della cerchia degli intimi, di coloro, cio\u00e8, che erano ammessi nel salotto anche nelle ore mattutine, in un contesto del tutto informale. Quando lasciava Milano per andare a visitare altre citt\u00e0 dell'Italia settentrionale, non mancava di riportare le proprie impressioni in tenere missive alla \u00abpiccola Maffei\u00bb, tanto da suscitare anche la gelosia del marito. La corrispondenza non cess\u00f2 nemmeno con il ritorno in Francia del grande scrittore. Balzac le dedicher\u00e0 pi\u00f9 avanti il racconto \"La Fausse Ma\u00eetresse\", testo volto a celebrare i valori dell'amicizia, in cui Clara \u00e8 riconoscibile nel personaggio della contessa Cl\u00e9mentine.\nIl 1838 la vide dar prova di alcune caratteristiche precise, fra cui l'anticonformismo di derivazione materna e il desiderio di dar lustro alla propria casa attraverso personaggi di grande notoriet\u00e0. Pur rifuggendo da ogni forma di frivolezza, le molte letture avevano determinato in lei fantasticherie e un debole per le persone di fama, ascrivibile anche alla giovane et\u00e0. Pertanto, quando il compositore ungherese Franz Liszt raggiunse la citt\u00e0 in compagnia dell'amante incinta (la contessa Marie d'Agoult, che aveva lasciato per lui marito e figli), non si fece scrupolo: lo accolse nella propria casa, mentre molti a Milano rifiutavano di ricevere la coppia \"illegittima\". Liszt era piuttosto borioso, ma non pot\u00e9 - nemmeno lui - sfuggire al fascino che la delicata nobildonna suscitava, tanto che nell'Album degli ospiti rivel\u00f2 di averla subito distinta dalle molte \"salonni\u00e8res\" frivole e vacue.\nAltra data cruciale fu il 1842. Un giovane compositore parmigiano si prendeva la rivincita alla Scala, mettendo in scena il 9 marzo il \"Nabucco\" e riscuotendo un successo trionfale dallo stesso pubblico che l'anno precedente lo aveva sommerso di fischi alla rappresentazione dell'opera buffa \"Un giorno di regno\", incurante del fatto che il musicista avesse appena perso la moglie e due figli. Il \"Nabucco\" apr\u00ec le porte di una carriera straordinaria e decret\u00f2 immancabilmente un nuovo ingresso in casa Maffei: quello di Giuseppe Verdi.\nIl massimo compositore italiano del secondo Ottocento divent\u00f2 un frequentatore assiduo della casa e, entrato in intima amicizia sia con Clara che con Andrea, svolse un'importante funzione di mediatore quando, nel giro di poco tempo, il matrimonio naufrag\u00f2, sostenendo entrambi con la sua vicinanza umana in un momento cos\u00ec difficile.\nIl rapporto tra i coniugi Maffei era ormai da tempo compromesso; lei, che aveva all'inizio fortemente idealizzato il marito e l'idea stessa del matrimonio, dovette essere bruscamente ricondotta alla realt\u00e0 gi\u00e0 nei primi mesi di vita nuziale. Emblematico l'episodio - narrato dal Barbiera - di quando, condotta da Andrea a una festa in casa della nobildonna Fulvia Scotti, avrebbe aspettato invano che il poeta tornasse a prenderla, poich\u00e9 altri impegni avevano fatto che si dimenticasse della moglie.\nAnche dopo la morte della piccola Ottavia, per quanto il coniuge si prodigasse in attenzioni per alleviare il dolore di Clara dedicandole anche alcune tenere poesie, l\"habitu\u00e9\" della vita mondana milanese non tard\u00f2 a riprendere le vecchie abitudini e a trascurare la consorte per i caff\u00e8 e il gioco d'azzardo, che lo inguai\u00f2 non poco dal punto di vista economico.\nD'altra parte, Andrea non era fatto per il matrimonio. Sono note le facezie con cui lo abbordava, asserendo che la decisione di sposarsi richiedeva una riflessione tanto approfondita da doverci pensare tutta la vita. Poi, in riferimento alla piccola statura di Clara, afferm\u00f2: \u00abQuando si prende moglie, bisogna prenderne il meno possibile\u00bb. Ancora, all'amico Antonio Gazzoletti sconsigliava il matrimonio, e quando questi decise di seguire il consiglio Maffei tir\u00f2 un sospiro di sollievo; \u00abil matrimonio\u00bb, disse, \u00ab [...] quando non \u00e8 felice \u00e8 l'inferno anticipato\u00bb.\nL'incontro con Carlo Tenca, affascinante patriota introdotto nel salotto da Gottardo Calvi all'inizio del 1844, suscit\u00f2 nella contessa sentimenti profondi che, pur celati il pi\u00f9 possibile in societ\u00e0, dovettero convincerla che il suo matrimonio non aveva pi\u00f9 senso. In quella stessa estate Tenca fu accolto nella villa di Clusone, dove la contessa trascorreva le estati con gli amici pi\u00f9 intimi, e pochi mesi dopo rivelava in una lettera sentimenti appassionati che, si intuisce, avevano fatto breccia nel cuore della pur discretissima Clara.\nFu cos\u00ec che la coppia Maffei si separ\u00f2 consensualmente il 15 giugno 1846; testimoni dell'atto furono Giulio Carcano e Giuseppe Verdi, affettuosamente vicini sia a Clara che ad Andrea. Clara avr\u00e0 poi con Tenca una lunga e duratura relazione.\nConsumata la separazione, la contessa cerc\u00f2 ristoro nell'abituale villeggiatura clusonese, ma si trov\u00f2 di fronte a un ambiente chiuso e ostile che mal giudicava il divorzio della donna. A settembre Clara lasci\u00f2 quindi la villa e accett\u00f2 l'ospitalit\u00e0 dell'amica Saulina Barbavara a Soncino.\nIl ruolo di Clara e del salotto nel Risorgimento.\nTornata in citt\u00e0, trov\u00f2 casa al primo piano del numero 46 della corsia dei Giardini (oggi via Manzoni). Clara temeva che il divorzio potesse avere un effetto negativo sul salotto, ma la verit\u00e0 \u00e8 che il momento di massimo splendore doveva ancora venire. In un clima cittadino via via pi\u00f9 infuocato, l'elezione al soglio pontificio di Pio IX - che aveva benedetto l'Italia - e l'avvento di Carlo Bartolomeo Romilli al seggio episcopale (al posto del tedesco Karl Kajetan von Gaisruck) avevano rafforzato le speranze e il coraggio dei patrioti, tanto che il 4 settembre 1847 si presentarono in massa davanti al palazzo dell'Arcivescovado inneggiando al pontefice e scatenando un parapiglia che provoc\u00f2 un morto e dieci feriti.\nNon era che l'inizio: il fisico Giovanni Cantoni propose di fare uno sciopero del fumo (che costituiva, assieme al gioco del lotto, un importante introito per gli austriaci) e la popolazione lo mise in pratica. Il 3 gennaio 1848 alcuni soldati austriaci furono fatti ubriacare e mandati provocatoriamente in strada col sigaro in bocca. Ci fu quindi un altro scontro con la popolazione locale, e questa volta morirono in sette. Gli arresti che seguirono colpirono anche un ospite del salotto, Manfredo Camperio, che fu deportato a Linz. Clara si riun\u00ec assieme ad altre dame nel palazzo Borromeo, dove fu raccolta una colletta che esse personalmente distribuirono andando a bussare alle porte delle famiglie coinvolte.\nA casa Maffei intanto discutevano sulle loro divergenti opinioni Cesare Correnti e Carlo Cattaneo, finch\u00e9 vennero le Cinque giornate di Milano, in cui Manfredo Camperio, ricondotto a Milano pochi giorni innanzi, fu liberato, e Josef Radetzky fu costretto il 22 marzo alla \u00abdecisione pi\u00f9 tremenda della mia vita\u00bb, abbandonando assieme alle truppe la citt\u00e0. Clara non era rimasta inerte, visitando gli ospedali e dando conforto materiale (le dame dell'aristocrazia fabbricavano bende con la biancheria di casa) e morale ai feriti, raccogliendo fondi insieme alle altre nobildonne.\nIl ruolo del salotto era ormai esclusivamente politico: d'altra parte molti dei suoi frequentatori avevano preso parte attiva ai combattimenti. Fra questi figuravano i fratelli Emilio ed Enrico Dandolo, Carlo De Cristoforis ed Emilio Morosini, per citare i pi\u00f9 noti.\nCesare Giulini, Cesare Correnti e Anselmo Guerrieri Gonzaga erano entrati nel governo provvisorio, e la sera continuavano in casa della contessa il dibattito intrattenuto in consiglio durante il giorno, essendo il primo un sostenitore della parte monarchica, e gli altri due - al pari di Clara - filomazziniani.\nIntanto Radetzky torn\u00f2 in citt\u00e0, usando il pugno duro verso i responsabili delle barricate. Molti nobili e amici della Maffei scapparono in Svizzera, in prevalenza a Lugano. Carlo Tenca, la cui relazione con Clara continuava pur senza essere resa \"ufficiale\", aveva partecipato attivamente agli eventi, ed era incorso nei sospetti degli austriaci. Stim\u00f2 quindi prudente lasciare Milano e raggiungere Locarno. La contessa non correva invece alcun rischio, ma decise di accompagnarlo nella fuga, facendosi accompagnare dalla madre di Tenca in modo da non cadere nella rete dei pettegolezzi.\nGiuseppe Mazzini era a Lugano, circondato da un alone mitico che ne faceva un idolo per \u00abpressoch\u00e9 tutti gli emigrati di Lugano\u00bb. Clara lo volle incontrare, ma rimase delusa. Lo aveva idealizzato, e l'impatto con la realt\u00e0 non pot\u00e9 che risultare spiacevole.\nRiguadagnata la citt\u00e0 meneghina, nel 1850 la Maffei si trasfer\u00ec in via Bigli, al numero 21, nei pressi di via Andegari, dove abitava Tenca, che nel frattempo aveva fondato \u00abIl Crepuscolo\u00bb, giornale che tanta parte avr\u00e0 nel decennio successivo per divulgare il verbo risorgimentale presso i ceti pi\u00f9 umili.\nFu tempo di nuovi ingressi nel salotto e nuove conoscenze per la contessa. Giovanni ed Emilio Visconti Venosta diventarono ospiti pressoch\u00e9 quotidiani, insieme ai patrioti pi\u00f9 attivi negli anni a venire, da Tullo Massarani ad Antonio Lazzati, da Giacomo Battaglia all'ingegner Emilio Bignami fino ad Antonio Allievi. Ad essi si univano i consueti frequentatori e coloro che passavano a far visita a Clara non appena erano a Milano: Verdi, Giuseppe Finzi, Giuseppe Zanardelli.\nMolti di loro collaborarono a \u00abIl Crepuscolo\u00bb, che era uscito per la prima volta il 6 gennaio 1850. La sera venivano in via Bigli anche le amiche pi\u00f9 care come Saulina Barbavara e Giulietta Pezzi. Nella nuova casa il conte Giulini riusc\u00ec a poco a poco a convincere i suoi avversari della necessit\u00e0 di riporre le speranze nel Piemonte, e la stessa Maffei cominci\u00f2 a schierarsi a favore dei Savoia, abbandonando la propria posizione di radicale sostenitrice del fondatore della \"Giovine Italia\".\nL'incontro con Giovanni Visconti Venosta, in particolare, \u00e8 importante per vari motivi. Presentato dal fratello Emilio e accolto da Clara con la consueta affabilit\u00e0, instaur\u00f2 con la contessa una duratura amicizia e le dovr\u00e0, anni dopo, parte del merito per la rocambolesca fuga dai territori austriaci. I \"Ricordi di giovent\u00f9\", scritti dal Venosta sul finire della propria vita, costituiscono inoltre una fonte di prima mano, ricca in attendibilit\u00e0 e dettagli, della storia del salotto nel decennio:\n\u00abA quel tempo, e fino al 1859, la societ\u00e0 di casa Maffei si componeva di pochi, ai quali si potrebbe applicare il notissimo pochi ma buoni: tutti amici intimi e tutti patriotti, d'animo alto e vigoroso\u00bb. Dal racconto di Visconti Venosta si apprende il nome dei frequentatori quotidiani del salotto. Oltre ai personaggi gi\u00e0 menzionati, si citano anche Giulini, Correnti, Giovanni e Carlo D'Adda, Innocente Decio, Antonio Gussalli, il dottor Bartolomeo Garavaglia e altri ancora.\nAnche la descrizione fisica e morale della donna viene delineata con precisione: \u00abEra una donnina piccola, piacente pi\u00f9 che bella, elegante, di maniere distinte e gentilissime; parlava bene, ogni suo discorso era improntato a un patriottismo ardentissimo, e si affezionava ai suoi amici e alle sue amiche tanto profondamente e imparzialmente da farci dire ch'essa aveva una spiccata predilezione [...] per tutti\u00bb.\nAlla fine dell'anno Clara dovette rivedere Andrea Maffei in tribunale per concludere il processo di separazione. Anche in questa circostanza emerse come i due si volessero ancora bene e si lasciassero senza rancori. Con qualche rimpianto Andrea si stabil\u00ec a Riva del Garda.\nTra speranze e delusioni il sentimento nazionale continuava a crescere, il salotto si animava con dibattiti accesi e pieni di fiducia, mentre la contessa, ormai ufficialmente legata a Tenca, si allontanava sempre pi\u00f9 dalle posizioni mazziniane per divenire una sostenitrice del \"Re Galantuomo\". Il corso degli eventi procedeva spedito, fino ad arrivare al culmine con le vittorie del 1859.\nMolti dei frequentatori di casa Maffei si erano nel frattempo messi in salvo a Torino, alcuni anche con fughe rocambolesche, come Giovanni Visconti Venosta. Quest'ultimo si trovava in casa quando gli austriaci arrivarono con l'intento di catturare il fratello Emilio (il quale aveva nel frattempo lasciato la citt\u00e0), ma riusc\u00ec a dileguarsi da una porta secondaria e fu accolto nella casa della Maffei, che provvide - con l'aiuto della contessa Laura D'Adda Salvaterra (vedova Scaccabarozzi), poi moglie di Giovanni - a dotarlo di denaro e chiese l'intervento di Tenca, che lo accompagn\u00f2 fuori dalla citt\u00e0.\nLe morti di Emilio Dandolo, Giacomo Battaglia e Carlo De Cristoforis addolorarono Clara, la quale comunque non smise di battersi per la causa della patria. A livello militare arrivarono importanti successi, grazie all'aiuto della Francia. Nella notte tra il 4 e il 5 giugno gli Austriaci furono costretti ad abbandonare la citt\u00e0, e l'8 giugno Vittorio Emanuele II e Napoleone III entrarono a Milano nel tripudio generale. I molti feriti italiani e francesi furono accolti nelle varie case dell'aristocrazia, mentre da Clara, in omaggio all'alleato, si decise di tenere la conversazione in francese e intonare \"La Marsigliese\" per ringraziare gli ufficiali francesi, spesso ospiti, in quei giorni, del palazzo di via Bigli.\nL'imperatore transalpino volle ringraziare la Maffei per il ruolo svolto dal salotto. Tramite il conte Francesco Arese Lucini le fece pervenire una sua fotografia autografa, subito orgogliosamente esposta vicino alla poltrona nella quale Clara soleva sedere.\nSalotto Maffei.\nFu nota per il suo salotto milanese, punto d'incontro di tante persone illustri: letterati, artisti e patrioti del Risorgimento, tra cui Alessandro Manzoni, Giuseppe Verdi, Emilio Bignami e Giovanni Prati.\nMor\u00ec di meningite nel 1886. \u00c8 tumulata nel cimitero Monumentale di Milano.\nRiconoscimenti.\nNel 2015 il Comune di Milano ha deciso che il suo nome venga iscritto nel Pantheon di Milano, all'interno del Cimitero Monumentale."}
{"id": "542318", "revid": "77358", "url": "https://it.wikipedia.org/wiki?curid=542318", "title": "Hilary Duff Discography", "text": ""}
{"id": "542324", "revid": "1893", "url": "https://it.wikipedia.org/wiki?curid=542324", "title": "Congettura di Catalan", "text": ""}
{"id": "542326", "revid": "17654", "url": "https://it.wikipedia.org/wiki?curid=542326", "title": "Clarina Maffei Carrara Spinelli", "text": ""}
{"id": "542328", "revid": "729019", "url": "https://it.wikipedia.org/wiki?curid=542328", "title": "Teletica", "text": "Teletica, pi\u00f9 propriamente Teletica Canal 7, \u00e8 una televisione privata della Costa Rica, con sede a San Jos\u00e9.\nStoria.\nNel 1955, una spedizione dagli Stati Uniti viaggi\u00f2 verso l'Isola del Cocco e promise di finanziare la prima televisione se si fosse trovato il famoso tesoro del pirata Henry Morgan. Ma come molte altre spedizioni, fini senza successo.\nNello stesso anno un gruppo di tecnici, diretti da Carlos Manuel Reyes, realizz\u00f2 la prima trasmissione sperimentale con una rudimentale camera, da loro stessi prodotta. Reyes sollecit\u00f2 il Governo per ottenere una licenza per operare un canale televisivo, che concord\u00f2 che la televisione nazionale fosse di propriet\u00e0 dello Stato.\nNell'ottobre 1958 si firm\u00f2 uno storico accordo che dar\u00e0 poi origine alla \"Televisora de Costa Rica S.A.\" (Teletica Canal 7).\nMario Echandi, Presidente della Costa Rica, decise di concedere la licenza alla televisione privata e l'operabilit\u00e0 sul canale 8. Due uomini furono i suoi precursori: nel campo della mediazione, il signor Ren\u00e9 Picado Esquivel e nel campo dell'elettronica, il signor Carlos Manuel Reyes.\nPochi mesi pi\u00f9 tardi segu\u00ec un accordo con la rete ABC, grazie al quale si sarebbero formati gli operatori della nuova televisione costaricana. Viene fondata la Televisora de Costa Rica Ltda, con la partecipazione di Ren\u00e9 Picado, Carlos Manuel Reyes, Leonel Pinto e la stessa ABC. Per ragioni tecniche ed economiche, la licenza televisiva di Reyes per il canale 8 viene assegnata all'attuale Canal 7.\nIl 9 maggio 1960 fu trasmessa la prima immagine per televisione in Costa Rica.\nNel 1963 fu installata la prima unit\u00e0 mobile, che permise di ampliare i programmi dal vivo, fuori dallo studio. Anche in questo campo si cominci\u00f2 ad utilizzare il videoregistratore, che permise di registrare programmi prima di essere trasmessi.\nNel 1961 Teletica comincia l'installazione di ripetitori in diverse parti del paese e 1965 diventa una societ\u00e0 anonima.\nNel 1990 viene installato anche un riperitore sul vulcano Irazu per estendere la copertura del segnale nazionale.\nIl 16 giugno 1991, Teletica Canal 7 inaugura la televisione via cavo, chiamata Cable Tica e nel 2000 inizia pure l'utilizzo per Internet, offerto dalla societ\u00e0 Racsa."}
{"id": "542332", "revid": "267046", "url": "https://it.wikipedia.org/wiki?curid=542332", "title": "Mercurio (astrologia)", "text": "Mercurio \u00e8 il pianeta del sistema solare pi\u00f9 vicino al Sole. In astrologia, indica il tipo di intelligenza, l'astuzia, l'apprendimento, l'agilit\u00e0 e la lucidit\u00e0 mentale, lo spirito critico, l\u2019ironia, il sarcasmo, i riflessi e le capacit\u00e0 comunicative dell'individuo. In altre parole, Mercurio indica il modo di pensare e di reagire delle persone agli stimoli intellettuali.\nCaratteristiche e posizioni.\nSecondo l'astrologia tradizionale \u00e8 il pianeta governatore dei segni dei Gemelli (domicilio diurno) e della Vergine (domicilio notturno), con le relative case astrologiche (III e VI casa, case della comunicazione e della salute). Nonostante gli aspetti antitetici di questi segni (il primo \u00e8 estroverso ma dispersivo, il secondo \u00e8 timido ma concreto), essi hanno comunque in comune la mente analitica, l'ironia e il sarcasmo e uno spirito critico molto accentuato, e sono proprio queste le caratteristiche peculiari di questo pianeta. \u00c8 di conseguenza in esilio in Sagittario e Pesci. \nTradizionalmente l'esaltazione avviene anch'essa in Vergine, secondo la teoria dell'astrologa Lisa Morpurgo vi \u00e8 stato un errore originario di trascrizione del simbolo dello Scorpione, molto simile, e propone anche in base ad una revisione completa della tabella dell'esaltazioni e delle cadute quindi l'esaltazione in questo segno con la conseguente caduta in Toro.\nOltre che alla teoria di Lisa Morpurgo, all'estero, in particolare nei paesi anglofoni, in alternativa alla Vergine, l'esaltazione \u00e8 associata al segno zodiacale dell'Aquario, con conseguente caduta nel segno opposto del Leone.\nEssendo il primo pianeta del sistema solare, Mercurio si trova tra la Terra e il Sole. Per questo motivo, visto dal nostro pianeta, si distanzia poco dal Sole pi\u00f9 precisamente fino ad un massimo di 28\u00b0. Visto che ogni segno occupa un angolo di 30\u00b0 nella ruota dello zodiaco, ne deriva che Mercurio non pu\u00f2 mai trovarsi oltre il segno precedente o il successivo al proprio segno zodiacale. Sempre per la vicinanza al Sole, \u00e8 molto facile che appaia retrogrado, ovvero che visto dalla Terra sembri indietreggiare sulla sua orbita rispetto alla sua direzione normale (in senso orario) a causa del contemporaneo movimento della terra intorno al sole.\nMercurio nei segni.\nLa posizione di Mercurio, analogamente a quella di tutti gli altri pianeti, influenza la mentalit\u00e0 dell'individuo allo stesso modo qualunque sia la posizione del suo sole. Questo significa che la descrizione classica del modo di ragionare di un segno pu\u00f2 non corrispondere completamente alla realt\u00e0 per chi possiede mercurio in un segno diverso: un Pesci che sa svolgere un lavoro da leader ha molto probabilmente mercurio in Ariete, un Bilancia che sembra cercare l'ordine assoluto pi\u00f9 che l'armonia nel mondo ha sicuramente mercurio in Vergine, un Aquario poco razionale non pu\u00f2 che avere mercurio in Pesci.\nAriete.\nMercurio in Ariete \u00e8 impulsivo, intraprendente ed audace. Caratterizza persone sicure di s\u00e9, che reagiscono rapidamente e parlano con velocit\u00e0. Curiosi, hanno intuizioni rapide e svariati interessi. Non amano perdersi in dettagli che ne possano rallentare il pensiero e l'azione. Amano partecipare a discussioni accese. La concentrazione \u00e8 carente e spesso questi soggetti sprecano troppe energie intellettive. La creativit\u00e0 \u00e8 spesso fuori dal comune. Possono essere abili imprenditori, scienziati, artisti.\nToro.\nMercurio in Toro \u00e8 lento ad apprendere ma difficilmente dimentica ci\u00f2 che ha imparato. Caratterizza persone dall'intelligenza pratica, orientata verso gli aspetti stabili e terreni della vita. Pregi di questa posizione sono il tatto e il buon senso. Si esprimono con lentezza e potrebbero apparire alla lunga noiosi e monotoni, a meno che non usino il loro senso dell'umorismo. Dotate di molta concentrazione, tendono ad ignorare ci\u00f2 che non interessa loro direttamente. Concrete e amanti dei piaceri, spesso si interessano di economia, gastronomia, sessualit\u00e0, musica.\nGemelli.\nMercurio in Gemelli \u00e8 estroverso e vivace. Caratterizza persone con savoir-faire, capacit\u00e0 dialettica ed eloquio brillante. Hanno una mente veloce, pronta, scaltra, capace di gestire due pensieri o attivit\u00e0 allo stesso tempo. Superficialit\u00e0, distrazione cronica, tendenza al disordine sono gli aspetti negativi di questa posizione. Questi individui si annoiano molto facilmente e non esitano a cambiare in cerca di novit\u00e0 che li stimolino mentalmente. Naturalmente portati per la comunicazione, sono abili venditori, intrattenitori, avvocati, politici.\nCancro.\nMercurio in Cancro \u00e8 sensibile, fantasioso e intuitivo. Caratterizza persone che risultano suscettibili e maliziose; comunicano con le emozioni e preferiscono il pensiero alle parole. Sentimenti ed emotivit\u00e0 tendono a guidare la mente e le decisioni pi\u00f9 della ragione. Sono molto attratte dalla storia, dall'esperienza del passato, e sono legate mentalmente alla casa, alla famiglia e al proprio prossimo in generale. Hanno grande memoria e buone capacit\u00e0 diplomatiche per la loro natura pacifica. Sono ottimi romanzieri, storici, poeti, bibliotecari.\nLeone.\nMercurio in Leone \u00e8 solare, sicuro, ottimista. Caratterizza persone che amano essere notate e ascoltate, spesso in modo da avere la possibilit\u00e0 di imporre le proprie idee sugli altri. Ben organizzate, hanno grande spirito di iniziativa. La loro intelligenza \u00e8 sempre chiara e concisa. Sono stabili nelle loro idee e nelle loro decisioni. Possono dimostrarsi arroganti e superficiali e le loro idee possono essere troppo presuntuose, ma il loro eloquio \u00e8 sempre affascinante: per questo motivo hanno talento come attori, imprenditori, politici, educatori.\nVergine.\nMercurio in Vergine \u00e8 meticoloso, analitico, preciso. Caratterizza persone attente, logiche e razionali, che hanno bisogno sempre di conoscere tutto fin nei minimi particolari. La mente \u00e8 solida, concreta, critica. Gli studi e l'apprendimento sono favoriti in quanto questa posizione d\u00e0 grandi doti di osservazione e studio dei risultati. Tendono disperatamente all'enciclopedismo e alla pedanteria. Possono essere individui servizievoli, favorevoli ad aiutare ed attenti lavoratori. Sono ottimi magistrati, letterati, scienziati, insegnanti, organizzatori del lavoro (capicantieri, registi, capicuochi, arcivescovi).\nBilancia.\nMercurio in Bilancia \u00e8 aperto, comprensivo, conciliante. Caratterizza persone intelligenti e veloci nell'apprendere, che amano soppesare e valutare attentamente ci\u00f2 che dicono. Hanno una visione critica della realt\u00e0; tendono a cercare continuamente un proprio equilibrio mentale, il che li rende indecisi ed estremamente cauti nelle loro scelte, importanti o meno che siano. La parlantina \u00e8 affascinante, diplomatica, gentile e convincente. Amano la comunicazione scritta e musicale e sono molto sensibili all'aspetto estetico delle cose: per questo possono essere eccellenti cantanti, musicisti, poeti, esperti di moda, esteti.\nScorpione.\nMercurio in Scorpione \u00e8 incisivo, curioso, inquieto, affascinante. Caratterizza persone dall'intelligenza intuitiva e profonda, interessata agli aspetti misteriosi e nascosti della vita. Persone intense e passionali, diventano taglienti e vendicative se irritate. Determinate e ricche di idee, la loro mente \u00e8 potente e penetrante. Possono essere permalosi, diventare arroganti e sostenere ad ogni costo le loro opinioni anche quando sbagliano. Talora distorcono la realt\u00e0 a causa di ossessioni, paranoie, manie di persecuzione, eccessiva impressionabilit\u00e0. Amano scrutare e portare alla luce aspetti del mondo e delle persone che difficilmente gli altri riescono a scorgere. Sono valenti scienziati, medici, chirurghi, scrittori, critici, storici, archeologi, ricercatori, psicologi.\nSagittario.\nMercurio in Sagittario caratterizza persone sagaci, dotate di un'intelligenza rapida e penetrante, che amano guardare lontano, conoscere culture e tradizioni diverse dalle proprie, espandere il proprio sapere. Il loro pensiero si manifesta tramite una sintesi di intuizione e razionalit\u00e0 e di regola \u00e8 fondato sull'esperienza. Adorano viaggiare, istruirsi, imparare lingue straniere, esplorare nuovi concetti e riflettere su ogni questione; sono generalmente attratti dal pensiero filosofico e religioso. Si tratta di grandi conversatori, anche se possono peccare di impulsivit\u00e0, essere pettegoli e disorganizzati. Sornioni, spesso recitano la parte degli ingenui per ingannare il prossimo o schivare le responsabilit\u00e0. Possono occuparsi di commercio, turismo, incarichi governativi o manageriali, lavori che comportino numerosi viaggi e contatti con altre persone, istruzione superiore, alti studi letterari, scientifici, filosofici o religiosi.\nCapricorno.\nMercurio in Capricorno \u00e8 serio, essenziale, perspicace. Caratterizza persone ambiziose, logiche e razionali, molto rivolte all'atto pratico delle cose. Organizzate e metodiche, sono minuziose e distaccate. Comunicano poco o con difficolt\u00e0, apprendono lentamente ma sanno fare un uso pratico e giudizioso di ci\u00f2 che imparano. Sono persone dotate di grande concentrazione. Sono attratte dal successo, nel lavoro e nella vita, e danno grande importanza all'immagine e alla posizione sociale. Possono avere buone capacit\u00e0 imprenditoriali e talento per le scienze, e preferiscono posizioni di comando e di controllo.\nAcquario.\nMercurio in Acquario \u00e8 progressista e originale. Caratterizza persone creative, dal pensiero eccentrico e fuori dal comune. Sono fredde e distaccate, il che permette loro di osservare il mondo in maniera oggettiva ma impersonale. Idealiste e inconcrete, preferiscono lottare per un ideale che per lavoro, famiglia o denaro. Cordiali e amichevoli, amano discutere degli argomenti che stanno loro pi\u00f9 a cuore, anche violentemente. A volte perseguono sogni irrealizzabili o credono in mondi utopici. Attratti dal futuro e dalla tecnologia e comunicatori stravaganti, sono adatti a lavori nell'elettronica, nell'informatica, nelle scienze, nel cinema, nella musica, nei media.\nPesci.\nMercurio in Pesci \u00e8 intuitivo, fantasioso e spirituale. Caratterizza persone immaginative, la cui ragione \u00e8 dominata dai sentimenti e dai sogni. Irrazionali, tendono ad affrontare la realt\u00e0 in modo confuso e incerto. Incredibilmente creativi, hanno un talento innato per la ricezione e l'empatia ma hanno problemi nell'organizzare le loro capacit\u00e0. Il pensiero \u00e8 poco pratico e facilmente influenzabile dagli altri. Sono buoni conversatori e soprattutto ottimi ascoltatori. Il pensiero sensibile e brillante favorisce professioni artistiche, in particolare pittura, poesia, canto, ballo, musica."}
{"id": "542333", "revid": "112102434", "url": "https://it.wikipedia.org/wiki?curid=542333", "title": "Trident (motore di rendering)", "text": "Trident (anche conosciuto come MSHTML) \u00e8 il motore di rendering del browser web Internet Explorer e il visualizzatore del Desktop NT e altro.\nStoria.\n\u00c8 stato introdotto con la versione 4 di Internet Explorer nell'ottobre del 1997 ed aggiornato ad ogni rilascio del browser. Per la versione 7 di Internet Explorer, Microsoft ha apportato notevoli modifiche per aumentare la compatibilit\u00e0 di Trident con gli standard web e per supportare nuove tecnologie. Nonostante queste modifiche, Trident rimane significativamente meno compatibile con gli standard rispetto ai motori di rendering concorrenti (Gecko, WebCore, KHTML, WebKit e Presto).\nMicrosoft ha anche sviluppato un motore di rendering per la versione Macintosh di Internet Explorer, denominato \"Tasman\".\nCaratteristiche.\nTrident \u00e8 stato progettato come framework per permettere ai programmatori di aggiungere facilmente funzionalit\u00e0 di web browsing nelle applicazioni. Tecnicamente si tratta di un oggetto COM utilizzabile da qualsiasi linguaggio o ambiente che supporti COM (Visual Basic, C/C++, .NET e molti altri).\nL'oggetto COM espone un elevato numero di interfacce per accedere ad ogni elemento del modello a oggetti DOM, in maniera equivalente a quanto possibile con i linguaggi di scripting HTML (ECMAScript/JavaScript o VBScript).\n\u00c8 anche possibile catturare gli eventi del browser come i click sui link o il caricamento di una pagina. Trident \u00e8 implementato nel file mshtml.dll.\nApplicazioni basate su Trident.\nA partire dalla versione 4.0, Trident \u00e8 il motore di rendering di Internet Explorer. Anche altri web browser lo usano, come motore principale (Maxthon) o come motore alternativo (Netscape 7 e Firefox tramite estensione).\nA partire da Windows 98 (o Windows 95/NT 4 con l'integrazione della shell) Trident \u00e8 usato estensivamente in molte parti di Windows, da Windows Explorer alla guida in linea. Windows Vista usa un motore differente per Explorer.\nNumerose altre applicazioni, sia di Microsoft che di terze parti, usano Trident internamente. Un breve elenco include:"}
{"id": "542334", "revid": "12323", "url": "https://it.wikipedia.org/wiki?curid=542334", "title": "MSHTML", "text": ""}
{"id": "542336", "revid": "767487", "url": "https://it.wikipedia.org/wiki?curid=542336", "title": "Scandalo a Filadelfia", "text": "Scandalo a Filadelfia (\"The Philadelphia Story\") \u00e8 un film del 1940 diretto da George Cukor. I protagonisti sono Katharine Hepburn, Cary Grant e James Stewart.\nScelto nel 1995 per essere conservato nel National Film Registry della Biblioteca del Congresso degli Stati Uniti, \u00e8 considerato uno dei migliori esempi della cosiddetta \"comedy of remarriage\", genere popolare negli anni trenta e quaranta, in cui una coppia divorziava per poter intrattenere delle relazioni con altri partner, per poi risposarsi, espediente usato per rappresentare una relazione extraconiugale, all'epoca non accettata nel mondo cinematografico statunitense.\nTrama.\nTracy Lord \u00e8 una viziata e presuntuosa ragazza dell'alta societ\u00e0 di Filadelfia. Stanca di suo marito, Dexter Haven, lo sbatte fuori di casa e gli chiede il divorzio. Due anni dopo Tracy \u00e8 in procinto di risposarsi con un \"nouveau riche\", lavoratore ma anche un po' noioso. Dexter, che \u00e8 comunque ancora innamorato di lei, incarica Macaulay Connor, un giornalista di una rivista scandalistica, di appiccicarsi alle costole della ex moglie, cercando nel frattempo in tutti i modi di mandare a monte le nozze. Anche il giornalista finisce suo malgrado con l'innamorarsi dell'affascinante Tracy ma cos\u00ec facendo riuscir\u00e0 a farle capire chi ama in realt\u00e0.\nRiconoscimenti.\nIl film ebbe una candidatura a 6 premi Oscar: miglior regia (gli altri concorrenti quell'anno erano Ford, Hitchcock e Wyler), miglior attrice protagonista, miglior attrice non protagonista, miglior sceneggiatura (vinto) e miglior attore protagonista (vinto).\nJames Stewart vinse il suo unico Oscar come attore protagonista battendo il suo amico Henry Fonda (con \"Furore\"), Laurence Olivier (con \"Rebecca - La prima moglie\") e \"Il grande dittatore\" di Charles Chaplin. Non aspettandosi di vincere, e non avendo nemmeno votato per se stesso, bens\u00ec per Fonda, non aveva nemmeno pianificato di prendere parte alla cerimonia di premiazione; venne avvisato di dover essere presente in un secondo momento, con un abbigliamento \"da sera\", visto che avrebbe dovuto, appunto, essere premiato. Stewart ebbe comunque sempre la sensazione che questo premio fosse in un certo senso una compensazione per non essere stato premiato l'anno precedente, con \"Mr. Smith va a Washington\".\nNel 1998 l'American Film Institute l'ha inserito al cinquantunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al quarantaquattresimo posto."}
{"id": "542337", "revid": "1543377", "url": "https://it.wikipedia.org/wiki?curid=542337", "title": "Radio Papesse", "text": "Radio Papesse \u00e8 la prima radio di Arte contemporanea in Italia.\nSi tratta di una webradio con annessi una serie di servizi aggiuntivi come quello di podcasting. \nLa radio non contiene pubblicit\u00e0 ed \u00e8 completamente gratuita per tutti i suoi servizi agli utenti. Svolge infatti una funzione di servizio pubblico per informare sulle attivit\u00e0 di Arte Contemporanea, partendo dalla Toscana ma allargando il suo campo all'Italia e alle iniziative internazionali.\nLa Radio \u00e8 nata all'interno del Palazzo delle Papesse di Siena, Centro pubblico di Arte Contemporanea attivo dal 1998 al 2008, per dare voce al Centro stesso ma anche per offrire una base al progetto TRA ART - Rete Toscana di Arte Contemporanea; quest'ultima \u00e8 una rete di iniziative e centri sul territorio Toscano creata per sostenere le arti e le culture contemporanee. Nel 2008 Radio Papesse ha ottenuto il patrocinio di AMACI, l'Associazione dei Musei d'Arte Contemporanea Italiani, e da allora rivolge particolare attentenzione alle attivit\u00e0 dei musei associati. \nSu Radio Papesse l'attenzione \u00e8 rivolta a tutte le espressioni sonore del contemporaneo. Per questo motivo molto spazio \u00e8 dato alla sperimentazione degli artisti - che hanno a disposizione l'archivio audio e lo streaming per presentare le loro opere di radio art e sound art. Sono inoltre presenti numerose interviste ad artisti, curatori, critici d'arte, produttori, sound designer ed esperti del mondo dell'arte contemporanea. L'archivio accessibile della radio contiene inoltre paesaggi sonori, reading e lezioni d'arte. Un altro servizio presente \u00e8 quello delle audioguide, offerte in download gratuito e in podcasting. Tutti i materiali presenti nell'archivio audio sono disponibili sotto licenza Creative Commons. Radio Papesse produce e distribuisce infatti gratuitamente i materiali audio e questi possono essere manipolati e utilizzati per creare e diffondere cultura. Una politica che va nella direzione della diffusione dei materiali \u00e8 quella di appoggiarsi anche al progetto Internet Archive, una non-profit fondata per offrire a ricercatori, storici e studenti un accesso stabile e gratuito a numerosi archivi di materiale digitale.\nLa programmazione musicale comprende musica elettronica, musica elettroacustica, sperimentale, jazz, rock, ambient, musica contemporanea e world music. Lo stile della radio \u00e8 freeform: tutti i contenuti sono messi a disposizione nel flusso audio senza soluzione di continuit\u00e0.\nIl progetto Radio Papesse \u00e8 a cura di Ilaria Gadenz, Carola Haupt e Cristiano Magi.\nLe musiche originali - sigle e stacchi musicali - sono del compositore Francesco Oliveto.\nDal 2011 la radio \u00e8 ospite di Villa Romana a Firenze."}
{"id": "542341", "revid": "2225", "url": "https://it.wikipedia.org/wiki?curid=542341", "title": "Manoel Francisco dos Santos", "text": ""}
{"id": "542344", "revid": "125746344", "url": "https://it.wikipedia.org/wiki?curid=542344", "title": "Cinema Novo", "text": "Il Cinema Novo (IPA: ) fu un movimento cinematografico brasiliano di rinnovamento, influenzato dalla corrente del neorealismo italiano e dal movimento cinematografico francese, nato sul finire degli anni \u201850, della Nouvelle Vague.\nLo spirito generale del movimento pu\u00f2 essere espresso dalla frase \u00abUma c\u00e2mera na m\u00e3o e uma id\u00e9ia na cabe\u00e7a\u00bb (traducibile come \"Una macchina da presa in mano e un'idea in testa\"). Era questo lo spirito che accompagnava i giovani registi.\nTale movimento fu inventato da Glauber Rocha nel Nord-est del Paese, contestualmente alla nascita a Bahia del Tropicalismo\nStoria.\nIniziata sottotono negli anni cinquanta, attorno al 1960 si impose come la pi\u00f9 audace e compatta delle \"nouvelles vagues\" internazionali. \nIl movimento vide tra i suoi padri i registi Glauber Rocha, Nelson Pereira dos Santos e Joaquim Pedro de Andrade, ai quali si aggiunsero altri cineasti come Ruy Guerra, Carlos Diegues, Leon Hirszman, Walter Lima Jr. e Humberto Mauro.\nLe tematiche centrali del movimento si focalizzavano attorno alla povera situazione economica e sociale del Brasile, usando spesso come sfondo delle pellicole il nord-est del paese, dove vi \u00e8 una forte siccit\u00e0, e le grandi citt\u00e0, e in particolare le loro favelas.\nLo sviluppo del movimento venne interrotto dal colpo di Stato del 1964, che ha avuto tra le altre conseguenze l'esilio di Rocha e di Diegues, ed ha limitato le possibilit\u00e0 espressive degli artisti rimasti per colpa della forte censura governativa.\nI temi.\nLa segregazione, la frantumazione dei valori, la crisi di identit\u00e0 del singolo, la rassegnazione ai mutamenti storico-sociali e la brutalit\u00e0 delle guerre: sono questi temi maggiormente trattati, in maniera trasparente, dai registi del Cinema Novo.\nI temi sociali che vennero ampiamente esplorati in quegli anni, originarono capolavori cinematografici, apprezzati ancora oggi. Ma non bast\u00f2 a risollevare la situazione del cinema, compromesso dall'infiltrazione straniera.\nNonostante questo, il cinema riusc\u00ec a raggiungere un notevole valore, riusc\u00ec a crearsi un proprio linguaggio nell'ambito della cinematografia brasiliana, che \u00e8 cos\u00ec riuscita a cominciare un cammino di riflessione sulla propria realt\u00e0, cercando di farla conoscere al resto del mondo.\nCinema e letteratura.\nCome avvenuto con il romanzo regionalista, il legame che unir\u00e0 il cinema con la cultura popolare sar\u00e0 ben evidente.\nDi conseguenza, sar\u00e0 evidente anche il legame cinema/romanzo-nordestino. Il Cinema Novo presenter\u00e0 gli stessi temi accusati dal romanzo, arrivando a offrire versioni cinematografiche di alcune opere letterarie. Un esempio \u00e8 il film tratto da \"Vidas Secas\", prodotto da Nelson Pereira dos Santos nel 1963.\nLa maggior parte dei film del Cinema Novo affrontano la tematica nordestina, che negli anni '60 sar\u00e0 la principale fonte di ispirazione dei registi, caratterizzante l'ambiente fisico e umano: siccit\u00e0, violenza e fame.\nQuesto nuovo movimento voleva spingersi oltre, cercando nuove questioni e un nuovo linguaggio da fare proprio per fare del cinema, non solo una semplice forma di intrattenimento, ma anche un vero e proprio strumento di azione sociale e culturale.\nIl Cinema Novo con il suo impegno sociale volto alla denuncia di situazione specifiche, avr\u00e0 una forte volont\u00e0 di costruire una propria identit\u00e0 cinematografica e istituire una sorta di indipendenza nei confronti della superiorit\u00e0 americana. Sar\u00e0 un impegno che negli anni a venire porter\u00e0 a dare un'immagine pi\u00f9 complessa e completa di quello che era il Brasile in quegli anni.\nSebbene questo movimento non sia riuscito ad rialzare la debilitata industria cinematografia brasiliana, il significato di questo cinema \u00e8 stato notevole.\nRiuscir\u00e0 a trasmettere, con immagini forti e coerenti la realt\u00e0, la condizione dei ceti sociali discriminanti dalla popolazione, ponendosi, non come mezzo di intrattenimento, ma come forma di divulgazione dei problemi sociali.\nIl cinema di Rocha.\nGlauber Rocha (1939\u20131981) \u00e8 stato uno dei padri del Cinema Novo, responsabile del \u201cManifesto del cinema novo\u201d, pubblicato nel 1965, conosciuto anche col nome di \u201cestetica della fame\u201d.\n\u00c8 sua una delle principali pellicole del Cinema Novo, \"Deus e o Diabo na Terra do Sol\" del 1964, che esamina le condizioni sociali derivate dalla miseria, dalla fame e dal latifondo. Non si limiter\u00e0 a registrare fatti ma si immerger\u00e0 totalmente nella sofferenza e nello strazio.\nIl suo sar\u00e0 un cinema di totale immersione soggettiva; sar\u00e0 un cinema con un disegno, un cinema d'opinione, dove dolore e oppressione diventano linguaggio. \nCon l'aiuto delle immagini, Rocha rivela quello che \u00e8 l'eterogeneit\u00e0 della sua nazione. Il sert\u00e3o di Rocha, abitato da banditi e santoni, finisce per raffigurare tutte quelle comunit\u00e0 che hanno combattuto e continuato a combattere contro i poteri accentratori. \nData la scarsa consapevolezza, se non il totale disinteresse dello stato sociale in cui versavano alcune regioni del paese, i film di Rocha compongono una sorta di catalogo delle questioni sociali del Brasile."}
{"id": "542348", "revid": "400694", "url": "https://it.wikipedia.org/wiki?curid=542348", "title": "Cin\u00e9ma N\u00f4vo", "text": ""}
{"id": "542349", "revid": "339392", "url": "https://it.wikipedia.org/wiki?curid=542349", "title": "Cin\u00e9ma n\u00f4vo", "text": ""}
{"id": "542350", "revid": "339392", "url": "https://it.wikipedia.org/wiki?curid=542350", "title": "Cinema novo", "text": ""}
{"id": "542354", "revid": "72396", "url": "https://it.wikipedia.org/wiki?curid=542354", "title": "Handicap (ippica)", "text": "Il termine handicap indica una particolare categoria di corse al galoppo, dove uno o pi\u00f9 esperti, detti appunto \"handicapper\", stabiliscono una scala di valori attribuendo il peso che dovranno portare in gara i singoli cavalli. \nIl peso viene calcolato sommando il peso del fantino con quello della sella. Per raggiungere i pesi maggiori vengono aggiunte delle zavorre di piombo. Il cavallo migliore ha il peso maggiore ed \u00e8 definito \"peso massimo\" o anche \"top weight\".\nI cavalli meno qualitativi vengono caricati il meno possibile e sono definiti \"pesini\".\nL'idea dietro questo procedimento \u00e8 quella di garantire le stesse possibilit\u00e0 di vittoria ad ogni cavallo pareggiandone le chance. \nLe corse ad handicap, si suddividono anche, in \"handicap di minima\", \"handicap ad invito\", \"handicap principale\" ed \"handicap limitato\", in base all'importanza della gara e alla qualit\u00e0 dei concorrenti che vi possono partecipare. \nPi\u00f9 il premio assegnato al vincitore \u00e8 alto, maggiore \u00e8 il livello qualitativo dei cavalli.\nTalvolta il peso effettivo portato dall'insieme dei cavalli si discosta da quello assegnato ufficialmente dall'handicapper. \nCi\u00f2 accade quando il peso massimo \u00e8 pi\u00f9 leggero del peso predeterminato dal tipo di corsa, per cui tutta la scala dei pesi viene adeguata.\nIl massimo dell'adeguamento \u00e8 comunque tre kg.\nPrima del 2002 in Italia veniva nominato un \"handicapper\" per ciascun ippodromo in funzione. Successivamente la preparazione delle corse denominate \" handicap \" \u00e8 stata affidata ad una Commissione Centrale di tre esperti a rotazione mensile, di cui due responsabili della gestione dei dati e del buon funzionamento del sistema, su base informatica e con una serie di parametri fissi, per garantire omogeneit\u00e0 di giudizio.\nLe corse ad \"handicap\", poich\u00e9 tendono alla corretta distribuzione delle probabilit\u00e0 di vittoria, sono le pi\u00f9 incerte e perci\u00f2 le pi\u00f9 gradite per gli appassionati abituali, determinando il volume medio di scommesse pi\u00f9 alto di tutti gli altri tipi di corsa (nelle quali il peso \u00e8 uguale fra tutti i concorrenti - es. corse classiche, di Gruppo o Listed Races - oppure nelle quali il peso \u00e8 stabilito in base alle somme vinte in precedenza dai cavalli - es. corse condizionate, corse a vendere, corse a reclamare).\nHandicapper.\nNel linguaggio ippico si chiama Handicapper un esperto designato per stabilire il vantaggio che devono avere i cavalli meno veloci rispetto ai pi\u00f9 forti per poter competere in corse dette appunto ad \"handicap\".\nNelle corse al trotto questo tipo di corsa non \u00e8 molto frequente e il vantaggio \u00e8 in metri (di solito 20 o 40), di cui godono i soggetti pi\u00f9 scarsi, alla partenza. I cavalli migliori devono recuperare lo svantaggio (handicap) per poter vincere la gara.\nNelle corse al galoppo invece la corsa ad handicap \u00e8 la pi\u00f9 frequente, perch\u00e9 l'incertezza che determina l'abilit\u00e0 degli handicapper rende pi\u00f9 difficile ma pi\u00f9 divertente lo studio degli scommettitori che vogliono indovinare il vincente o i piazzati.\nLa \"quota\", cio\u00e8 quello che rappresenta il profitto ottenuto da chi pronostica esattamente il vincitore, \u00e8 perci\u00f2 mediamente pi\u00f9 alta in questo tipo di corsa rispetto alle altre.\nAnche il movimento delle scommesse \u00e8 maggiore negli handicap, pi\u00f9 graditi al pubblico rispetto ad altri tipi di corsa.\nIl vantaggio \u00e8 assegnato dagli handicapper ai cavalli meno forti con l'attribuzione di un peso inferiore rispetto agli altri da portare in corsa. Maggior peso da portare determina maggiore fatica: se il lavoro dell'handicapper \u00e8 stato ben eseguito (pareggiare quanto pi\u00f9 possibile le possibilit\u00e0 di vittoria, art. 87 del Regolamento delle corse al galoppo), i cavalli giungeranno vicini sul traguardo.\nMolto genericamente si pu\u00f2 dire che a un chilo di vantaggio corrisponde una lunghezza (circa tre metri) sulla distanza dei 1600 metri.\nIl peso assegnato deve essere portato comprendendo il peso del fantino pi\u00f9 eventualmente, se il peso del fantino non raggiunge il peso assegnato, delle lastre metalliche (piombi) posti sotto la sella.\nNormalmente i pesi portati in corsa handicap-fantini (professionisti) dai cavalli vanno da kg. 63 fino a kg. 50, nelle corse handicap- gentlemen riders (dilettanti) da kg. 78 a 67.\nIn Italia la preparazione delle corse ad handicap \u00e8, dall'anno 2014, a cura di una Commissione Centrale, che si riunisce ogni marted\u00ec, composta da due handicapper (Alberto Artina e Lorenzo Rossi, che esercitano in modo esclusivo questa professione dal 1977).\nIn passato veniva nominato un handicapper in ogni ippodromo in funzione.\nGli handicapper con la maggiore esperienza, o anzianit\u00e0 di servizio, sono detti Senior Handicapper. In Italia gli Handicapper sono anche incaricati di gestire il sistema informatico dei dati e stabiliscono i criteri sempre identici con i quali assegnano i pesi ai cavalli, per garantire la massima omogeneit\u00e0 ed equit\u00e0 di giudizio.\n\u00c8 poi compito degli handicapper, in tutto il mondo, stilare una classifica annuale (numerica, espressa in chilogrammi o libbre, che rappresentano appunto la differenza) dei cavalli pi\u00f9 forti del proprio Paese.\nInoltre nel mese di dicembre a Hong Kong si riunisce dagli anni ottanta una Commissione internazionale dei migliori handicapper di tutto il mondo, ai lavori della quale partecipa per l'Italia il dott. Lorenzo Rossi, che stabilisce i rating (valori numerici espressi in libbre) dei cavalli che hanno corso nell'annata le corse pi\u00f9 importanti di Europa, America, Asia e Australia. La Classifica Internazionale viene pubblicata nel mese di gennaio, dopo di che gli handicapper internazionali ricominciano il lavoro, scambiandosi continuamente valutazioni attraverso email ed inserendo i rating in un sito apposito, gestito dalla societ\u00e0 Weatherbys in Inghilterra, in accordo con la British Horseracing Autorithy."}
{"id": "542355", "revid": "287204", "url": "https://it.wikipedia.org/wiki?curid=542355", "title": "Vit", "text": "Il Vit, talvolta chiamato Vid, (, ) \u00e8 un fiume della Bulgaria settentrionale, tributario del Danubio.\nEtimologia.\nIl nome del Vit deriva dal tracio \"Utus\", parola che significa \"acqua\".\nGeografia.\nLungo 189\u00a0km, il Vit nasce dalle pendici dei monti Balcani, poco sotto il monte Ve\u017een (ad un'altitudine di 2.030\u00a0m s.l.m.) e sfocia nel Danubio nei pressi di Somovit.\nIl bacino suo \u00e8 pari a 3.220\u00a0km\u00b2 e i suoi affluenti principali sono il Kamenska reka, Kalnik e Tu\u010denica.\nIl Vit tocca le citt\u00e0 di Teteven, Pleven, Dolni D\u0103bnik, Dolna Mitropolija e Guljanci."}
{"id": "542357", "revid": "339392", "url": "https://it.wikipedia.org/wiki?curid=542357", "title": "Cinema N\u00f4vo", "text": ""}
{"id": "542358", "revid": "339392", "url": "https://it.wikipedia.org/wiki?curid=542358", "title": "Cinema n\u00f4vo", "text": ""}
{"id": "542359", "revid": "2225", "url": "https://it.wikipedia.org/wiki?curid=542359", "title": "Walter Lima Junior", "text": ""}
{"id": "542363", "revid": "121086952", "url": "https://it.wikipedia.org/wiki?curid=542363", "title": "Maiden", "text": "Maiden \u00e8 un termine dell'ippica che indica le gare di galoppo riservate a quei cavalli che non hanno mai vinto. Con lo stesso termine si indicano anche i cavalli privi di vittorie, esempio: \u00abquel cavallo \u00e8 ancora maiden\u00bb.\nCon \"maiden\" in inglese si indica generalmente donna ancora vergine, e in questo senso il cavallo viene indicato come \"vergine da vittorie\".\nConsiderate nella categoria delle corse \"maiden\" sono le corse per \"debuttanti\" in cui sono qualificati a correre soltanto cavalli che non abbiano mai corso in corse ufficiali."}
{"id": "542365", "revid": "32936", "url": "https://it.wikipedia.org/wiki?curid=542365", "title": "Maiden race", "text": ""}
{"id": "542367", "revid": "932277", "url": "https://it.wikipedia.org/wiki?curid=542367", "title": "Peso massimo (ippica)", "text": "Nell'ippica, il peso massimo \u00e8 un termine tecnico che sta ad indicare il cavallo pi\u00f9 pesante tra i partecipanti di una gara al galoppo.\nAi cavalli infatti viene attribuito un peso in base al valore dimostrato nelle gare precedenti. \nIl peso cos\u00ec stabilito si calcola sommando il peso del fantino con quello della sella e di alcune zavorre di piombo. \nTutto questo al fine teorico di garantire ad ogni concorrente le stesse possibilit\u00e0 di vittoria."}
{"id": "542371", "revid": "37401", "url": "https://it.wikipedia.org/wiki?curid=542371", "title": "Coesione (linguistica)", "text": "Con il termine coesione, la linguistica testuale riassume tutte le funzioni (sintattiche o grammaticali) che si possono utilizzare per collegare fra loro le componenti di un testo. Si tratta di quei fattori (legami o connessioni) che fanno percepire un testo come entit\u00e0, ovvero quale somma di pi\u00f9 enunciati diversi; inoltre, tali collegamenti rivestono un ruolo fondamentale nel farci giudicare se qualcosa \u00e8 ben redatto oppure no.\n\u00c8 da notare che le convenzioni per una struttura coesa differiscono da lingua a lingua, costituendo di solito fonte di errori nella traduzione.\nOrigine del termine.\nDal latino \"cohaerere\" ('essere congiunto, attaccato', 'stare unito'), il termine viene adoperato in linguistica per la prima volta nel 1964 da M.A.K. Halliday e, successivamente, nei lavori dello stesso e della moglie Ruqaiya Hasan (1968, 1976).\nEntrato nel linguaggio della linguistica testuale durante gli anni settanta (assumendo l'attuale connotazione), il termine indica uno dei sette criteri di testualit\u00e0 con pi\u00f9 ampia diffusione \u2013 per merito dei contributi di Wolfgang U. Dressler (1972, 1981) e Robert de Beaugrande (1976, 1981).\nCampi di applicazione.\nLa coesione all'interno di un contesto comunicativo riguarda essenzialmente il testo di superficie, ossia le parole che effettivamente udiamo (testi sonori o parlati), vediamo (testi scritti) o elaboriamo (testi visivi in genere). La 'superficie' del testo in questo senso non \u00e8 il 'materiale grezzo' fornito dai suoni o dai segni stampati; questa, individuante per lo pi\u00f9 la struttura stessa del testo, presuppone che le espressioni verbali siano gi\u00e0 state proposte e identificate. In aggiunta, dal momento che le componenti di superficie vengono a dipendere l'una dall'altra in base a forme e convenzioni grammaticali, la coesione si fonda su dipendenze grammaticali.\nLa definizione di coesione testuale risulta comunque pi\u00f9 ampia di altre \u2013 in genere pi\u00f9 ricorrenti, quali 'sintassi' o 'grammatica del testo' \u2013 per due fattori caratteristici del criterio di coesione:\nI legami coesivi, in definitiva, non risultano necessari n\u00e9 sufficienti per fare di un insieme di enunciati un testo \u2013 dal momento che la coesione facilita ma non garantisce la coerenza testuale (criterio fondamentale, gerarchicamente sovraordinato agli altri, per la comprensione di un testo).\nFattori di coesione testuale.\nI maggiori fattori di coesione testuale all'interno degli enunciati sono la ricorrenza, il parallelismo, la parafrasi, la proforma, l'ellissi e le congiunzioni.\nRicorrenza.\nLa ricorrenza rappresenta la ripetizione delle stesse parole o espressioni all'interno del testo. La ricorrenza \u00e8 frequente nel discorso spontaneo, o perch\u00e9 si ha poco tempo per pianificare l'enunciato o perch\u00e9 il discorso spontaneo \u00e8 soggetto a interruzioni o altri avvenimenti improvvisi; inoltre, viene spesso usata per sottolineare o rafforzare il proprio parere, oppure per esprimere sorpresa o rifiuto.\nAd esempio, dopo un'alluvione, il sindaco di una citt\u00e0 interessata potrebbe fare una precipitosa dichiarazione:\nLa ricorrenza pu\u00f2 essere anche solo parziale. Si tratta di ripetizione di parole con qualche variazione: si usa lo stesso materiale linguistico cambiando genere di parola, a volte usando anche espressioni rare per la seconda ripetizione (rese comprensibili dalla prima occorrenza). Ad esempio:\nParallelismo.\nCon il parallelismo, il parlante mantiene le strutture sintattiche di superficie variando le espressioni; si usa per evidenziare affinit\u00e0 o inversioni di contenuto. \nAd esempio, la frase:\npresenta una serie di azioni simili, non uguali, e mantiene costante il possessivo \"nostro\" al centro di ogni enunciato.\nParafrasi.\nLa parafrasi mantiene un concetto variando pi\u00f9 o meno radicalmente, e in modo pi\u00f9 o meno artificioso, l'espressione.\nAd esempio, nella frase\nl'ultima parte riprende e parafrasa la prima.\nProforme.\nLe proforme sono spesso elementi brevi o privi di contenuto (\"pronome, avverbio, pro-aggettivo, pro-avverbio, quasi-pronome\" ecc.), i quali per\u00f2 rimandano ad altro contenuto o a strutture basilari (ripresa anaforica). Queste proforme consentono agli utenti di tenere a mente il contenuto senza dover ripetere ogni volta l'esatta parola o espressione; le proforme pi\u00f9 note sono i pronomi, i quali prendono il posto dei relativi sostantivi o sintagmi nominali (avendone in comune la referenza).\nLe proforme sono fattori di coesione da usare con molta attenzione: esse causano non una accentuazione dell'attenzione, bens\u00ec una 'ridistribuzione' dell'attenzione degli utenti rispetto alle varie espressioni del testo; in secondo luogo, c'\u00e8 un punto in cui si verifica una relazione guadagno-perdita: la proforma, riducendo le dimensioni dell'espressione che sostituisce, necessita di essere identificata e ricostruita ai fini della comprensione, rischiando tuttavia di perdere il guadagno \u2013 brevit\u00e0 ed essenzialit\u00e0 \u2013 a scapito delle operazioni di ricerca e raffronto necessarie per ricostruire il giusto senso.\nEllissi.\nL'ellissi rappresenta l'omissione di componenti strutturali ai fini di un guadagno in termini di lunghezza testuale. \u00c8 il caso dell'ellissi, quindi dell'omissione, del soggetto o di altri elementi non indispensabili, da valutare al fine di decidere quando la dimensione del testo comincia a essere pi\u00f9 un danno che un vantaggio per la sua efficienza.\nTempo e aspetto.\nA sostenere la coesione concorrono anche elementi come tempo e aspetto. Categorie che differiscono molto a seconda delle lingue, ma che di norma mantengono dei mezzi per distinguere:\nAlcune di queste categorie servono a identificare il momento della comunicazione; altre, invece, a organizzare le situazioni o i fatti dei mondi testuali.\nCongiunzioni.\nInfine, fungono da mezzo di coesione tutte le espressioni giuntive che la grammatica tradizionale chiama indistintamente \"congiunzioni\". Si tratta di quelle maggiormente ricorrenti:"}
{"id": "542372", "revid": "125143172", "url": "https://it.wikipedia.org/wiki?curid=542372", "title": "Donald Winnicott", "text": "Biografia.\nStudi\u00f2 medicina a Cambridge laureandosi nel 1923. Nello stesso anno cominci\u00f2 un'analisi personale con James Strachey (il traduttore inglese delle opere di Freud), e successivamente, diventato psicoanalista della Societ\u00e0 Psicoanalitica Britannica, continu\u00f2 ulteriormente la sua analisi con Joan Rivi\u00e8re, quest'ultima di impostazione prettamente kleiniana. Come pediatra lavor\u00f2 per circa quarant'anni presso l'ospedale pediatrico di Paddington Green, acquisendo una ricchissima esperienza clinica. Winnicott, che inizialmente abbracci\u00f2 le concezioni della Klein circa il rapporto madre-bambino, successivamente si discost\u00f2 dal suo pensiero divenendo meno ortodosso ed entrando nel gruppo degli \"indipendenti\" britannici (il cosiddetto \"middle group\", gruppo di mezzo), passando alla storia come uno dei pionieri della scuola delle relazioni oggettuali. La sua concomitante professione di pediatra lo port\u00f2 ad osservare a lungo i bambini e la loro interazione con la madre, permettendogli cos\u00ec di elaborare originali teorie sullo sviluppo psicologico ed emotivo del bambino.\nConcetti introdotti da Winnicott.\nLa funzione di \"holding\".\n\"Holding\" (letteralmente \"con-tenere\" o \"con-tenimento\") \u00e8 un termine introdotto da Winnicott per definire la capacit\u00e0 della madre di fungere da contenitore delle angosce del bambino. Lo \"holding\" \u00e8 la capacit\u00e0 di contenimento della madre sufficientemente buona, la quale sa istintivamente quando intervenire dando amore al bambino e quando invece mettersi da parte nel momento in cui il bambino non ha bisogno di lei. All'interno dello \"holding\" il bambino pu\u00f2 sperimentare l'onnipotenza soggettiva, ovvero la sensazione di essere lui, con i suoi desideri, a creare ogni cosa. Questa esperienza \u00e8 necessaria ed indispensabile per il sano sviluppo dell'individuo, e pu\u00f2 verificarsi soltanto all'interno di uno spazio fisico e psichico (uno \"holding environment\") che possa permettere la sua espressione.\nLo spazio transizionale.\nPer Winnicott il bambino inizialmente vive in una realt\u00e0 costruita soggettivamente, dove tutto (compresa la madre) \u00e8 sotto il suo controllo onnipotente (\"onnipotenza soggettiva\"); in questa realt\u00e0 il bambino crede di costruire la madre con i suoi desideri. Gradualmente dovr\u00e0 abbandonare questa visione edonistica per abbracciare una visione dello spazio oggettivo condiviso, dove la madre esiste indipendentemente dalla volont\u00e0 egoistica del bambino. Tuttavia, tra le due forme di realt\u00e0 ne esiste una terza, lo \"spazio transizionale\", il quale \u00e8 sia costruito soggettivamente che percepito oggettivamente. L'esperienza transizionale (della quale fanno parte gli oggetti transizionali), avendo la caratteristica di entrambe le forme di realt\u00e0, permette al bambino di spostarsi verso una realt\u00e0 oggettiva condivisa, senza esserne traumatizzato. Inoltre permette lo sviluppo della capacit\u00e0 di vivere nella realt\u00e0 oggettiva riuscendo per\u00f2 a conservare il nucleo dell'onnipotenza soggettiva, che permetter\u00e0 l'espressione dell'originalit\u00e0 e della passione nell'individuo. Per Winnicott l'esperienza transizionale \u00e8 una sorta di luogo psichico dove il bambino pu\u00f2 giocare creativamente, e per questo motivo Winnicott assimila le esperienze culturali umane alle esperienze transizionali.In ogni caso, lo spazio transizionale non consiste solo in una fase evolutiva dello sviluppo psichico umano, ma \u00e8 anche e soprattutto lo spazio potenziale tra individuo e ambiente, in cui si modella in \"tutte le et\u00e0 successive dell'uomo\" ogni forma di processo mentale creativo, che ci permette di sviluppare una autonomia riflessiva personale nonch\u00e9 di cogliere l'opportunit\u00e0 che ciascuno di noi vuole concedersi, di dare un nuovo e personale senso alla propria esistenza e al mondo, a partire dalle pregresse esperienze sociali e culturali.\nL'oggetto transizionale.\nAll'interno dello spazio transizionale acquista notevole importanza l\"oggetto transizionale\". Questo termine denota un oggetto, generalmente di qualit\u00e0 tattile-pressoria (lembo di coperta, peluche, pezzo di stoffa, giocattoli, ecc.) che viene acquisito dal bambino per aiutarlo nel suo sviluppo psicologico; esso viene ad essere il primo oggetto assimilato dal bambino come \"non-me\". Tale oggetto, rappresentando l'unione con la madre, ne permette anche il distacco e l'autonomia da essa, un processo definito come \"individuazione-separazione\" da Mahler. Quindi l'oggetto transizionale permette l'ammortizzazione del passaggio dallo stadio dell'onnipotenza soggettiva a quello della realt\u00e0 oggettiva condivisa, e lo fa rappresentando in maniera pre-simbolica l'area (o spazio) transizionale, uno spazio dove la madre non \u00e8 n\u00e9 costruita soggettivamente n\u00e9 esistente oggettivamente. Il fenomeno (o oggetto) transizionale non \u00e8 quindi n\u00e9 percepito onnipotentemente n\u00e9 visto come appartenente alla realt\u00e0 oggettiva, venendosi a trovare in uno spazio di mezzo, lo spazio potenziale, situato tra il s\u00e9 e il non-s\u00e9.\nLa madre sufficientemente buona.\nWinnicott definisce \"madre sufficientemente buona\" quella madre che, in maniera istintiva, possiede le capacit\u00e0 di accudire il bambino dosando opportunamente il livello della frustrazione che il bambino subisce. La madre sufficientemente buona possiede la cosiddetta \"preoccupazione materna primaria\", uno stato psicologico indispensabile perch\u00e9 essa possa fornire le cure adeguate al piccolo e che le permette di \"fornire il mondo\" al bambino con puntualit\u00e0, facendogli sperimentare l'onnipotenza soggettiva. Tra i compiti della madre, infatti, vi \u00e8 anche quello di presentare il mondo al bambino (presentazione degli oggetti); la madre sufficientemente buona sa istintivamente quando presentare gli oggetti al piccolo, quando accudirlo, quando e come fargli sperimentare frustrazioni lievi facendo s\u00ec che il suo sviluppo proceda senza intoppi e senza traumi per lui soverchianti. Allo stesso modo Winnicott parla di \"madre non sufficientemente buona\" intendendo quella madre, in genere vittima di psicopatologie depressive o simili, che fornisce al bambino cure senza creativit\u00e0, senza adattarsi a lui e in maniera meccanica; con una madre non sufficientemente buona il bambino smetter\u00e0 presto di vivere nell'illusione che sia lui a \"creare\" e \"distruggere\" gli oggetti, e vivr\u00e0 in un mondo, presentatogli dalla madre, alla quale egli dovr\u00e0 essere accondiscendente: la creativit\u00e0 nascente potrebbe cos\u00ec essere uccisa. Anzich\u00e9 essere la madre ad adattarsi al piccolo, in questo caso sar\u00e0 il piccolo a doversi adattare alla madre (o alla principale figura di accudimento). La madre non sufficientemente buona pu\u00f2 distruggere in maniera traumatica l'esperienza dell'onnipotenza soggettiva del bambino, favorendo in particolare lo sviluppo di un falso s\u00e9 o doppio legame.\nIl falso s\u00e9.\nWinnicott indica, con questo termine, le situazioni nelle quali la persona avverte un \"pesante senso di estraneazione da se stesso, di non esistenza\". Il Falso S\u00e9 deriverebbe da un rapporto primario madre-bambino insoddisfacente, quindi da una madre che non ha risposto in maniera soddisfacente ai bisogni del bambino. In questo caso non si parla tanto di bisogni fisiologici, quanto dei bisogni di crescita, di onnipotenza, di creazione e distruzione dell'oggetto. Inizialmente, infatti, \u00e8 importante che il bambino sperimenti l'onnipotenza soggettiva, vivendo nell'illusione di essere lui (con i suoi desideri) a creare e distruggere la madre. Successivamente, grazie all'esperienza e all'oggetto transizionale, potr\u00e0 muoversi verso un terreno di realt\u00e0 condivisa, meno egocentrico. Per fare ci\u00f2 ha bisogno di una \"madre sufficientemente buona\" che lo sottoponga a delle \"frustrazioni ottimali\", che il piccolo possa recepire in maniera non traumatizzante. La \"madre non sufficientemente buona\", invece, interrompe bruscamente l'onnipotenza soggettiva del bambino, tarpandone le ali e impedendo la crescita del vero s\u00e9: \u00e8 in questo modo che si forma il \"falso S\u00e9\", un S\u00e9 privo di energia soggettiva, fatto di accondiscendenze, non creativo, senza spinta. Al contrario, il Vero S\u00e9 \u00e8 quello nato dal normale superamento dell'onnipotenza soggettiva, la quale rimane come base del vero nucleo della personalit\u00e0, la fonte di energia dalla quale si sviluppano gli aspetti periferici della personalit\u00e0. Il Falso S\u00e9 non corrisponde per\u00f2 ad una psicopatologia, ma viene piuttosto ad indentificarsi come una non creativit\u00e0, ad un non stato del verso S\u00e9 dovuto a delle carenze nelle cure materne; si passa cos\u00ec da una teoria del conflitto, tipica della psicoanalisi freudiana, della psicologia dell'Io e delle concezioni kleiniane, a una teoria del deficit che presuppone l'assenza o la carenza di importanti elementi dello sviluppo.\nCollegamenti esterni.\n The Winnicott foundation"}
{"id": "542376", "revid": "729019", "url": "https://it.wikipedia.org/wiki?curid=542376", "title": "Oaks (ippica)", "text": "Oaks \u00e8 un termine che nell'ippica indica una gara di galoppo per cavalli femmine di tre anni sulla distanza di 2200-2400 metri. Si tratta di gran premi con montepremi da capogiro. Queste corse sono dette \"classiche\" e sono nate per scopi selettivi, le Oaks servono ad indicare quali tra le giovani femmine sono le migliori sulla distanza e quindi quelle pi\u00f9 adatte per la riproduzione. In Italia questo evento si tiene all'ippodromo \"San Siro\" di Milano, il Gran Premio Oaks d'Italia.\nIn Inghilterra le gare si disputano su una distanza di 2.400 metri, in Italia su 2.200. "}
{"id": "542382", "revid": "125386234", "url": "https://it.wikipedia.org/wiki?curid=542382", "title": "Madeleine Albright", "text": "\u00c8 stata Segretario di Stato degli Stati Uniti durante il secondo mandato presidenziale di Bill Clinton (1997-2001), prima donna a ricoprire questa carica. Aveva precedentemente servito come Rappresentante permanente degli Stati Uniti alle Nazioni Unite.\nBiografia.\nNata nell'allora Cecoslovacchia da una famiglia di origini ebraiche, abbandon\u00f2 la sua terra d'origine quando questa venne annessa al Terzo Reich. Dopo un soggiorno a Londra, la famiglia torn\u00f2 in patria successivamente alla fine della seconda guerra mondiale, ma con l'avvento al potere del regime comunista si trasfer\u00ec negli Stati Uniti nel 1948.\nDopo gli studi liceali compiuti in Svizzera, si laure\u00f2 in scienze politiche presso il Wellesley College nel Massachusetts. Successivamente consegu\u00ec un dottorato in diritto pubblico presso la Columbia University di New York quando era gi\u00e0 sposata col giornalista Joseph Medill Patterson Albright, da cui ha divorziato nel 1982. Ha studiato, senza tuttavia conseguire il diploma, alla Paul H. Nitze School of Advanced International Studies - SAIS - The Johns Hopkins University, Washington.\nLa Albright \u00e8 stata docente di Affari internazionali presso la Georgetown University di Washington.\n https://www.youtube.com/watch?v=BToMeYHSRX0. Durante la stessa intervista il Segretario Albright sottoline\u00f2 inoltre come nello stesso periodo in cui le Nazioni Unite riscontravano un impoverimento degli iracheni, il presidente Hussein usava i soldi pubblici per altre priorit\u00e0, come yacht di lusso presidenziali e palazzi sfarzosi per un totale stimato di 1,5 miliardi di dollari. \nNel 2000 si rec\u00f2 in Corea del Nord partecipando ad uno storico incontro con il leader nordcoreano Kim Jong-il."}
{"id": "542384", "revid": "289247", "url": "https://it.wikipedia.org/wiki?curid=542384", "title": "San Domenico di Guzman", "text": ""}
{"id": "542394", "revid": "1855146", "url": "https://it.wikipedia.org/wiki?curid=542394", "title": "Primo trionfo decretato dal popolo romano", "text": "Il primo trionfo decretato dal popolo romano venne deciso nel 449 a.C. \nDa soli tre anni Roma si era liberata dall'oppressione dei Decemviri che, eletti per emanare le leggi - dette poi delle dodici tavole -, si aggrapparono al potere venendone scacciati solo per l'esagerata libidine di Appio Claudio.\nSotto l'imperio del secondo decemvirato l'esercito romano aveva combattuto svogliatamente (anzi spesso non aveva neppure combattuto) contro i nemici che circondavano l'Urbe. In particolare il renitente esercito aveva volto le spalle ai Sabini, cosa che fece credere alle popolazioni circostanti che Roma fosse sul punto di cadere in una involuzione politica e militare che l'avrebbe resa debolissima e quindi attaccabile con una discreta speranza di vittoria. \nIl suicidio di Appio Claudio e di Spurio Oppio mise fine all'oppressione dei Decemviri sulla plebe ma instill\u00f2 nel patriziato romano il timore che la plebe stessa potesse lanciarsi in una serie di vendette di massa di segno opposto. Per fortuna, e per merito dei consoli e di Marco Duilio, gli eventi non precipitarono. L'esercito romano, che gi\u00e0 era sceso in campo contro i nemici esterni ma con risultati preoccupanti, fu nuovamente portato alla guerra; Lucio Valerio Potito part\u00ec contro le forze di Equi e Volsci uniti, mentre Marco Orazio Barbato fu inviato a fronteggiare i Sabini; tutti popoli che, approfittando della debolezza politica dell'Urbe, erano scesi in campo.\nMonte Algido.\nGli Equi e i Volsci si erano radunati al Monte Algido dove, dopo la battaglia del 458 a.C. (o 457 a.C.) vinta da Cincinnato, nel 451 a.C. si vide uno scontro fra Romani ed Equi. E i Romani dovettero soccombere. \nGiunto alle propaggini dell'Algido, il console Valerio si guard\u00f2 bene dall'attaccare battaglia al comando di forze ancora demotivate. Valerio si limit\u00f2 a porre il campo a poca distanza (mille passi) dal nemico vietando qualsiasi tentativo di rispondere alle provocazioni degli avversari.\nGli Equi e i Volsci, visto che i Romani non accettavano la battaglia, si allontanarono per saccheggiare il territorio circostante che era in parte degli Ernici e in parte dei Latini, alleati di Roma ma che -per trattato- a Roma dovevano lasciare l'iniziativa e la guida della guerra. Volsci ed Equi lasciarono quindi il loro campo presidiato da un contingente sufficiente per un minimo di difesa, ma insufficiente in caso di battaglia frontale. \nValerio fu informato della cosa e fece schierare le sue truppe provocando a sua volta i difensori del campo che ovviamentre si guardarono bene dall'accettare il conflitto. Alla sera i Romani tornarono al loro campo rinfrancati dal fatto di aver impaurito i nemici. Il mattino successivo i Romani attaccarono il vallo dell'accampamento dove erano ritornate parte - ma solo parte - delle truppe che si erano allontanate al saccheggio. \nI guerrieri Equi e Volsci che ritenevano disonorevole essere assediati nel loro stesso campo da un esercito che avevano gi\u00e0 sconfitto qualche anno prima, chiesero di essere condotti in battaglia, cominciarono a uscire dalle porte del campo ma, prima che potessero schierarsi, furono investiti dalle forze romane che si trovarono cos\u00ec a operare contro quella che Livio descrive come \"fluctuantem turba\" (\"una folla ondeggiante\"). Dopo un primo cedimento, per\u00f2 gli attaccati si ripresero e riuscirono a organizzare una resistenza pi\u00f9 decisa e la battaglia si riaccese. \nIl console Valerio, si diede a incoraggiare la sua fanteria (costituita da plebei) ricordando che non combattevano pi\u00f9 sotto i Decemviri, e che avevano riconquistato la libert\u00e0, ricord\u00f2 le lotte politiche sull'Aventino e sul Monte Sacro per liberare la citt\u00e0 dalla tirannia. Ma, soprattutto, ordin\u00f2 ai cavalieri (patrizi) di mostrare ai commilitoni che li superavano in grado e condizione sociale. I cavalieri riuscirono a passare attraverso uno schieramento nemico non compatto e ad attaccarne le retrovie. L'esercito degli Equi e dei Volsci, vistosi praticamente circondato cerc\u00f2 rifugio nel campo ma la fanteria romana non diede tregua. \nLa notizia della vittoria fu subito recata alla citt\u00e0 dove fu -ovviamente- festeggiata. E ne fu informato anche l'altro esercito, quello guidato da Marco Orazio, che stava fronteggiando i Sabini.\nSabina.\nIl secondo console stava \"addestrando\" i suoi uomini con piccoli scontri, razzie e scaramucce per instillare in loro una maggiore fiducia nelle loro forze e dimenticare le sconfitte subite nel periodo dei Decemviri e anche solo l'anno precedente. Come era d'abitudine, i nemici insultavano e provocavano i romani chiedendo retoricamente perch\u00e9 rifiutassero lo scontro, insinuando che fossero paurosi. Qui giunse opportuna la notizia della vittoria dell'altro esercito al monte Algido. Le truppe di Orazio rumoreggiarono chiedendo di essere guidate alla battaglia decisiva. \nMarco Orazio Barbato, evidentemente abbastanza sicuro ormai del potenziale bellico dei suoi, approfitt\u00f2 dell'occasione e, dopo l'usuale concione per infiammare gli animi mettendo i suoi legionari in competizione con quelli di Valerio, promise alle truppe che l'indomani li avrebbe condotti in battaglia.\nL'esercito sabino fu schierato su un fronte di lunghezza uguale a quello romano ma furono tenuti duemila cavalieri di riserva. Quando la battaglia fosse stata all'apice questi dovevano attaccare l'ala sinistra romana. La mossa sembrava ottenere il risultato voluto quando circa seicento cavalieri romani, vista la situazione, scesero da cavallo e corsero ad aiutare i commilitoni delle prime file che stavano cominciando a cedere. Questi, rinfrancati ricominciarono a combattere e dopo aver riguadagnate le precedenti posizioni, iniziarono ad avanzare. \nStabilizzatatasi la situazione all'ala sinistra i cavalieri recuperarono i loro cavalli e corsero all'altra ala gridando che sull'altro lato le forze romane stavano vincendo. Si ottenne il classico doppio effetto: il rinnovo dell'ardore romano e lo sbigottimento dei sabini che vedevano cedere proprio il lato che doveva essere il pi\u00f9 forte. I romani si produssero nell'ultimo supremo sforzo e \nIl popolo, il senato, il trionfo.\nQueste due battaglie, di grande importanza per la ripresa della autoconsapevolezza delle legioni di Roma, port\u00f2 anche un particolare risultato. Nonostante la chiara dualit\u00e0 delle vittorie su due diversi fronti, \nNe segu\u00ec una breve ma intensa lotta politica: i consoli, che appartenevano pur sempre al patriziato, convocarono il senato al Campo Marzio proprio in quei due giorni, ma i senatori pi\u00f9 influenti lamentarono questo tentativo di intimidazione per un senato convocato fra le truppe in armi. Allora i consoli, obbedendo alla tradizione, riconvocarono il senato ai Prati Flamini in territorio \"neutro\", ma anche stavolta i senatori rimasero concordi nel negare il trionfo, celebrazione che ogni console vincitore sperava di ottenere. \nIn questa situazione di stallo Lucio Icilio, uno dei pi\u00f9 famosi tribuni della plebe che molto si era messo in luce nella cacciata dei Decemviri, propose che fosse il popolo stesso a decretare il trionfo ai consoli vincitori. Ovviamente il patriziato, con Gaio Claudio si oppose insinuando che questa proposta fosse nata da uno scambio di favori fra consoli e tribuni. \nDopo le disquisizioni si and\u00f2 ai comizi tributi e le trib\u00f9 votarono a favore della proposta di Icilio e \"fu questa la prima volta che il trionfo venne decretato dal popolo\", senza il consenso del senato, anzi contro di questo. Per il senato, da secoli espressione del potere legislativo del patriziato, si tratt\u00f2 di una pesante sconfitta politica che aggiunse un altro tassello alle conquiste di sempre pi\u00f9 estesi diritti da parte della plebe di Roma."}
{"id": "542399", "revid": "834", "url": "https://it.wikipedia.org/wiki?curid=542399", "title": "IP statico", "text": ""}
{"id": "542414", "revid": "87909", "url": "https://it.wikipedia.org/wiki?curid=542414", "title": "Telecomando centralizzato", "text": ""}
{"id": "542416", "revid": "254059", "url": "https://it.wikipedia.org/wiki?curid=542416", "title": "Giugnola", "text": "Giugnola \u00e8 una frazione dei comuni di Castel del Rio (BO) e di Firenzuola (FI) situata nell'Appennino tosco-romagnolo, sul fianco nord-ovest del Monte la Fine, nell'alta valle del Sillaro. Per gran parte della sua storia, \u00e8 stata legata alla vicina Piancaldoli (2\u00a0km pi\u00f9 a sud) alla quale per un certo periodo fu accorpata. Vi si parla un dialetto della lingua romagnola.\nOrigini del nome.\nCi sono varie teorie sull'origine del toponimo: potrebbe derivare dalla \"giugnola\", una variet\u00e0 di uva che matura in giugno, oppure da \"Junus-juniola\", un piccolo tempio dedicato a Giunone, oppure dal termine \"jugum\", un piccolo giogo. A supporto della prima teoria, nel paese ci sono alcune torri da vigna delle quali la pi\u00f9 antica riporta un'iscrizione indicante l'anno 1547. Queste torri testimoniano che da secoli veniva coltivata la vite i cui frutti potrebbero avere dato il nome al paese.\nStoria.\nNella \"Descriptio provinci\u00e6 Romandiol\u00e6\" (1371), Giugnola \u00e8 collocata nel territorio dei conti Ubaldini, formalmente appartenente allo Stato Pontificio.\nCon l'ampliamento della potenza politica di Firenze, l'abitato di Giugnola venne a trovarsi sul confine con la Repubblica.\nNel XVIII secolo Giugnola, posta a met\u00e0 tra il Granducato di Toscana e lo Stato Pontificio, era nota per i numerosi contrabbandieri. In localit\u00e0 Mercurio, a poca distanza dall'abitato nel versante toscano, \u00e8 ancora presente integralmente l'edificio che fungeva da dogana granducale, la dogana pontificia era presente alla Doccia poi trasferita sulla nuova strada in localit\u00e0 Dogana, dove esiste ancora, bench\u00e9 restaurata. Nel paese si trovano il \"Palazzo dei Doganieri\" e la \"Caserma delle Guardie\". Nonostante queste evidenze di un numero elevato di guardie e doganieri, il mercato nero fioriva attraverso cunicoli o passaggi da casa in casa.\nCultura.\nMonumenti e luoghi d'interesse.\nGiugnola \u00e8 percorsa da caratteristiche carreggiate, alcune ancora originali, il cui fondo stradale \u00e8 costruito da massicciate di sassi in coltello molto resistenti all'usura.\nQueste vie, man mano che si entra nell'antico agglomerato, diventano delle vere e proprie gallerie, le \"portacce\" (o \"purgazi\"), sormontate da abitazioni pensili delle quali \u00e8, almeno in parte, conservata l'antica struttura. \nQuesti luoghi pubblici coperti diventavano spesso luogo di incontro per gli abitanti e rifugio per i viandanti.\nGli edifici pi\u00f9 antichi sono generalmente di tipo rurale con elementi che vanno dal XV al XVIII secolo.\nAlcuni presentano ancora elementi architettonici come finestre con architrave a mensola, porte con archi settecenteschi, muri stuccati \"alla cappuccina\" tipici della zona fino al XX secolo.\nIl \"Palazzo dei Doganieri\" conserva un aspetto differente dagli altri e presenta ancora un barbacane nel lato ovest.\nLa chiesa della \"Beata Maria Vergine\" eretta da G. Galli nel 1520 conserva le antiche strutture di origine. Fu utilizzata dai domenicani di Imola come \"grangia\". Un documento del 1650 cos\u00ec la descrive: \u00ab\"Ha la chiesa sotto il titolo e invocazione di S. Dionigi Areopagita et una semplice casa con una camera e camerino di sopra, e da basso una camera a servizio che tiene per cantina.\"\u00bb. \u00c8 costituita da una sola navata, il tetto \u00e8 sorretto da capriate lignee e i due altari laterali sono in pietra arenaria locale. Sulla parete absidale \u00e8 presente un quadro, che funge da pala d'altare, risalente al XVII secolo raffigurante la \"Madonna del Rosario\". A sorreggerlo sono due statue in pietra arenaria raffiguranti due angeli.\nNei pressi della localit\u00e0, seguendo la SP 58 \"Piancaldolese\", si trova la seicentesca \"Villa delle Rose\" con un oratorio dedicato a Sant'Antonio da Padova all'interno del quale era presente una pala d'altare raffigurante il santo in adorazione del Bambino Ges\u00f9, opera di Francesco Albani. Il quadro, proveniente dalla soppressa chiesa di S. Francesco di Imola, \u00e8 custodito nella pinacoteca della stessa citt\u00e0.\nSociet\u00e0.\nReligione.\nA Giugnola ha sede una chiesa parrocchiale appartenente all'arcidiocesi di Firenze.\nGeografia antropica.\nSuddivisioni amministrative.\nProvenendo da nord, il cartello stradale che accoglie il visitatore recita \u00abGiugnola, \"frazione di Castel Del Rio\"\u00bb. Dall'altra parte del paese, provenendo da sud, il cartello stradale recita invece \u00abGiugnola, \"frazione di Firenzuola\"\u00bb. Giugnola \u00e8 ancora oggi divisa da un confine: quello che separa la Toscana dall'Emilia-Romagna. \u00c8 lo stesso confine che fin dal XVI secolo separava il Granducato di Toscana dallo Stato Pontificio. \nAmministrativamente, quindi, Giugnola \u00e8 il nome di \"due\" frazioni, appartenenti l'una al comune di Castel del Rio (nella citt\u00e0 metropolitana di Bologna), da cui dista 10\u00a0km, e l'altra a quello di Firenzuola (nella citt\u00e0 metropolitana di Firenze), da cui dista 22\u00a0km."}
{"id": "542429", "revid": "1516566", "url": "https://it.wikipedia.org/wiki?curid=542429", "title": "Schiavi di Abruzzo", "text": "Schiavi di Abruzzo \u00e8 un comune italiano di abitanti della provincia di Chieti. Trattasi del comune situato pi\u00f9 a sud della provincia, fa parte della \"Comunit\u00e0 montana Alto-Vastese\" e tradizionalmente \u00e8 parte integrante del Sannio.\n\u00c8 noto per le viste panoramiche e per il ballo locale, la \"Spallata\". Data la posizione isolata tra le montagne, ha mantenuto tipiche caratteristiche del Medioevo e del Rinascimento.\nGeografia fisica.\nIl paese si trova nella parte pi\u00f9 meridionale della regione Abruzzo, al confine con il Molise. Dista 56\u00a0km dal Mare Adriatico e 225\u00a0km da Roma.\nIl territorio \u00e8 suddiviso in nove contrade composte da abitazioni rurali e da un centro storico posto sulla sommit\u00e0 di un monte, all'altitudine di \nStoria.\nIl territorio fu abitato dal 600 a.C. dai Pentri, una della quattro popolazioni di origine Sabella (oltre a Carricini, Caudini e Irpini) abitanti dell'antico Sannio. La loro presenza \u00e8 testimoniata dal ritrovamento di alcuni edifici sacri (i cosiddetti \"Templi Italici\") nella frazione Taverna, in localit\u00e0 Torre.\nIl nome del borgo (anticamente chiamato Sclavi) trae origine dal fatto che fu fondato da una colonia di slavi; ai tempi dei Normanni esso divenne feudo di Roberto da Sclavo. Il documento pi\u00f9 antico ove si parla del territorio di Sclavi risale all'anno 922.\nLe antiche popolazioni slave lasciarono traccia evidente del loro nome, in questo caso, in quello che poi divenne un comune.\nLa prima citazione scritta del paese risale al Medioevo, nella prima met\u00e0 dell'undicesimo secolo. Inoltre i nomi di Schiavi e Sclavi apparirono per la prima volta nel Libro delle Decime nel 1309 e il 1328.\nDal 1285 al 1816 il paese fece parte del Regno di Napoli. Dal 1626 al 1806 il paese fu anche un feudo dei \"Caracciolo di Santo Buono\" (un ramo del clan Caracciolo di Napoli) e amministrato da San Buono, un paese a 34\u00a0km di distanza. Castiglione Messer Marino era controllato dalla stessa famiglia.\nDal 1816 al 1861 il borgo venne annesso nel Regno delle Due Sicilie, e fu di nuovo governato dai Borbone di Napoli.\nDopo l'unit\u00e0 d'Italia, il paese pass\u00f2 sotto il controllo del \"nascituro\" Regno d'Italia.\nSimboli.\nLo stemma e il gonfalone del comune di Schiavi di Abruzzo sono stati concessi con decreto del presidente della Repubblica del 22 luglio 1991.\nNello stemma sono raffigurate le tre antiche torri di ingresso al paese.\nIl gonfalone \u00e8 un drappo partito di bianco e di rosso. \nMonumenti e luoghi d'interesse.\nArchitetture religiose.\nChiesa parrocchiale di San Maurizio.\nPrincipale chiesa, si trova nel borgo antico, affacciata su piazza Vittorio Emanuele. Era di origini medievali, ma per problemi statici \u00e8 stata rifatta daccapo nella met\u00e0 dell'Ottocento. Si conserva la cantoria lignea di Francesco d'Onofrio.\nLa chiesa era la cappella baronale dell'antico castello, demolito nei primi anni dell'Ottocento, stava pi\u00f9 a nord del borgo, in piazza Castello.\nMonumento ai caduti.\nSi trova addossato a un edificio tra via Principessa Maria e piazza Caduti d'Ungheria. Il monumento fu realizzato nel 1920 ca. in onore dei caduti della Grande guerra, poi fu aggiunta la lapide dei caduti della Seconda guerra mondiale. La facciata della casa \u00e8 decorata da una statua bronzea della Vittoria in abiti funebri, che con una lanterna poggia su una sorta di sarcofago, con ai lati le due lapidi con incisi i nomi dei caduti.\nArchitettura civile.\nCase-mura del centro storico.\nNel centro storico, oltre la chiesa di San Maurizio Martire, vi sono le case-mura con muri a scarpa con archi e sottoportici; molte case sono realizzate in pietra calcarea. Non vi \u00e8 una prova certa dell'esistenza di un castello, ma tuttavia ne rimane una traccia toponomastica in piazza Largo castello; nella zona vi \u00e8 inoltre una traccia di una costruzione semicircolare e la piazza denota una forma rettangolare. Il centro storico risale circa al XV secolo.\nI templi italici.\nNella valle, 200 metri sotto il paese, si trovano i resti di due templi che risalgono al periodo dell'antichit\u00e0 classica, dal III secolo a.C. circa fino al massimo sviluppo dell'Impero romano. Sono conosciuti come \"i templi italici\", con riferimento alle popolazioni italiche di cui facevano parte anche i Sanniti. Scavi archeologici dei templi sono stati condotti dal Dipartimento dei Beni Archeologici dell'Abruzzo.\nIl sito archeologico \u00e8 situato nel distretto di Colle della Torre, a 864 m sopra il livello del mare, lungo la strada di campagna che porta dalla valle del Trigno al paese. La posizione panoramica \u00e8 dominante sulla valle sottostante e sulle catene montuose del Molise dove visse Pietrabbondante. Si tratta di due templi paralleli, costruiti uno vicino all'altro, ma in periodi diversi e usando una tecnica di costruzione diversa. Si trovano in una radura terrazzata da un lungo muro in muratura poligonale e ashlar, comprendente la parte occidentale del santuario.\nRecenti lavori di scavi hanno incrementato la conoscenza della zona grazie ad alcune nuove scoperte: l'altare monumentale, opposto all'edificio minore, una necropoli che si estende sul versante a sud-est dei templi, usata dal X secolo a.C. fino all'apogeo dell'Impero romano e quindi in parte contemporanea al santuario vicino, e un altro sito religioso lungo il versante, con un edificio composto di due camere abbandonato subito dopo la guerra sociale.\nLa torre medievale di due piani, oggi ancora visibile, si trova dietro il muro poligonale del santuario. La zona deve il suo nome, Colle della Torre, a questa struttura.\nParchi comunali.\nNel territorio comunale si trova una passeggiata panoramica, denominata \"La Rotonda\", dedicata a Salvo D'Acquisto.\nNelle vicinanze vi \u00e8 un piccolo giardino comunale dedicato a San Pio da Pietrelcina.\nLa \"grotta di Lourdes\".\nUna replica della grotta della Madonna di Lourdes \u00e8 in via di costruzione nella valle sottostante il paese e i templi italici. Nel 1995 un abitante del paese avrevve ricevuto una cura miracolosa dopo un pellegrinaggio a Lourdes. In una visione la Beata Vergine gli avrebbe richiesto che venisse edificata a Schiavi di Abruzzo una grotta simile a quella presente a Lourdes.\nSociet\u00e0.\nEvoluzione demografica.\nI confini municipali coprono una superficie di 45\u00a0km\u00b2. Con una popolazione di 1265 abitanti nel 2004, la densit\u00e0 era di 28 persone per km\u00b2.\nLa popolazione nel 1861 raggiungeva i 3.657 abitanti. Come le altre regioni rurali dell'Italia meridionale, il paese sub\u00ec un'emigrazione di massa verso l'America settentrionale e l'America meridionale tra il 1861 e il 1914.\nL'emigrazione port\u00f2 a un declino dell'economia agricola.\nLa popolazione arriv\u00f2 a un picco di 4.526 abitanti nel 1961; \u00e8 poi vistosamente scesa fino ad oggi a causa della forte emigrazione dal paese verso le citt\u00e0 pi\u00f9 importanti d'Italia (in particolare a Roma) durante il boom economico.\nDialetto.\nIl dialetto del paese \u00e8 conosciuto come \"schiavese\" e fa parte del gruppo dell'abruzzese orientale adriatico.\nProbabilmente ha mantenuto qualche influenza slava, ipotizzabile non soltanto dal supposto contributo di tali popolazioni alla fondazione del paese, ma anche dalla vicinanza di Schiavi di Abruzzo ai paesi sul Trigno di eredit\u00e0 croata.\nReligione.\nIn paese sorge una sola chiesa cattolica, la chiesa di San Maurizio, che fa parte della diocesi di Trivento. L'edificio occupa la parte pi\u00f9 alta del paese. Nella contrada Taverna vi \u00e8 un'altra chiesa e nelle altre frazioni vi sono varie cappelle.\nPrima della Seconda guerra mondiale c'era una chiesa evangelica valdese. L'edificio \u00e8 restato inutilizzato per molti anni; dal 2008 viene usato come biblioteca ed archivio e fa parte dell'Archeoclub Italia.\nIn localit\u00e0 Badia vi sono i ruderi del monastero di Santa Maria in Valle Rotana.\nCultura.\nEventi.\nNel settembre del 2008, le reliquie di San Maurizio furono trasferite in un nuovo reliquiario e ridedicate.\nInfrastrutture e trasporti.\nIl comune \u00e8 collegato a Roma con alcuni servizi di autobus.\nIl comune \u00e8 raggiungibile dalla strada statale SS 650, tramite lo svincolo denominato Schiavi di Abruzzo. Dall'uscita la strada procede sul pendio della montagna per 13\u00a0km."}
{"id": "542430", "revid": "123344933", "url": "https://it.wikipedia.org/wiki?curid=542430", "title": "Ida Dalser", "text": "Biografia.\nNata vicino a Trento, facente allora parte della Contea del Tirolo nell'Impero austroungarico, era figlia di Albino Dalser di Sopramonte. La giovane Dalser si diplom\u00f2 a Parigi in medicina estetica per poi trasferirsi a Milano nel 1913 e aprire un salone di bellezza sul modello francese denominato \"Salone orientale di igiene e bellezza Mademoiselle Ida\".\nIntraprese quindi una relazione sentimentale con Giuseppe Brambilla, che era amministratore delegato della Carlo Erba, il quale le promise il matrimonio, ma quando la relazione naufrag\u00f2 lei lo denunci\u00f2 il 2 maggio 1914, chiedendo un risarcimento di centomila lire. La sua istanza fu respinta.\nL'incontro con Mussolini.\nAl contempo intraprese una relazione con Mussolini, che aveva gi\u00e0 conosciuto nel 1909 a Trento quando era giornalista del locale periodico socialista diretto da Cesare Battisti. Mussolini aveva conosciuto Rachele Guidi, da cui pure aveva avuto una figlia, che sposer\u00e0 con rito solo civile a Treviglio il 16 dicembre 1915, prima di partire per la guerra. \nNel 1915, Ida Dalser comunica a Mussolini di aspettare un figlio. Benito Albino nacque l'11 novembre 1915 e fu riconosciuto dal padre l'11 gennaio 1916, assumendone quindi il cognome. Ormai unito a Rachele Guidi, Mussolini venne obbligato alla tutela del figlio e a versare un assegno mensile di 200 lire. Secondo le accuse della Dalser, ella avrebbe inoltre finanziato l'attivit\u00e0 politica e il quotidiano \"Il Popolo d'Italia\" di Mussolini, mettendo in vendita i muri del suo salone di bellezza. Nel 1918 Dalser scrisse al direttore del Corriere della sera che Mussolini voleva disfarsi di lei al fine di non rendere palesi\n\u00able sue comunicazioni e l\u2019oro illecito avuto dai traditori per fondare quel losco e nefasto giornale\u00bb: Ida Dalser, \"\u00abMussolini ha deciso di internarmi col piccino\u00bb. Lettere di Ida Dalser a Luigi Albertini\", a cura di Lorenzo Benadusi (volume) e Andrea Moroni (carteggio e apparati), dato che il salone non le apparteneva. \nNel 1917, mentre Mussolini si trovava ricoverato in ospedale a Milano in seguito a ferite riportate durante un'esercitazione, fu raggiunto nuovamente dalla Dalser che aggred\u00ec Rachele, urlandole di essere lei la vera signora Mussolini. Le due donne finirono per azzuffarsi davanti a Mussolini che giaceva nel letto impossibilitato a muoversi. \nA seguito delle nuove intemperanze, la Dalser fu costretta ad abbandonare Milano; il decreto prefettizio sostenne in motivazione che Dalser provocava: \nLa Dalser fece ritorno a Milano dopo la fine della guerra dove si rese protagonista di tentativi di irruzione nella sede del \"Popolo d'Italia\" in cui lavorava Mussolini, come ricordato all'epoca da Nicola Bonservizi e Cesare Rossi. Nel dicembre del 1919 si trasfer\u00ec a Sopramonte insieme con le sorelle e cominci\u00f2 a dedicarsi esclusivamente al piccolo Benito Albino. Nel 1921 la sorella Adele si spos\u00f2 con Riccardo Paicher il quale, trasferitosi a Trento con la moglie, assunse in breve anche la tutela legale del figlio di Ida, che cos\u00ec assunse il nuovo cognome di Paicher.\nIl ritiro a Sopramonte.\nDopo la Marcia su Roma, Mussolini, ormai arrivato al potere, fece scattare nei confronti di Ida misure restrittive per impedirle di abbandonare Trento. Il 19 gennaio 1925 Mussolini deposit\u00f2 presso la Cassa di Risparmio di Trento la somma di centomila lire a di Benito Albino, il quale avrebbe potuto entrarne in possesso solo al compimento della maggior et\u00e0. La Dalser nel frattempo non si rassegn\u00f2 al ruolo di ex moglie e pretendeva di essere riconosciuta come tale, in quanto prima consorte di Mussolini: tra il 1924-1925, elusa la sorveglianza dei parenti, sal\u00ec su un treno per precipitarsi a Roma e chiedere udienza a Mussolini, ma fu fermata all'ingresso di Palazzo Venezia.\nNel frattempo Riccardo Paicher, che mal tollerava le intemperanze della cognata Ida, scriveva sempre pi\u00f9 spesso lettere ad Arnaldo Mussolini lamentando la situazione:\nL'internamento in manicomio.\nDopo una nuova intemperanza a Trento, questa volta rivolta contro il ministro della pubblica Istruzione Pietro Fedele, fu immobilizzata e portata in questura dalla polizia. I medici a questo punto ne ordinarono l'internamento nel manicomio di Pergine Valsugana e in seguito in quello di San Clemente a Venezia. Il 25 giugno 1925 il piccolo Benito Albino fu destinato a un nuovo tutore nella figura del sindaco di Sopramonte Giulio Bernardi. Quando il nuovo tutore si rec\u00f2 a prelevare il bambino accompagnato dalle forze dell'ordine, i Paicher si opposero e il bambino diede in escandescenze, tanto che si ricorse a un fazzoletto imbevuto di etere per stordirlo.\nNel 1934, ritornata a Pergine Valsugana per il Natale, vi rimase fino al luglio del 1935 quando fugg\u00ec riuscendo a raggiungere Sopramonte. Ritrovata, fu trasferita definitivamente al manicomio psichiatrico di San Clemente a Venezia, dove mor\u00ec un paio di anni dopo per emorragia cerebrale: gli studiosi della vicenda hanno definito la sua scomparsa \"un delitto di regime\". Resta ignoto ove sia stata sepolta.."}
{"id": "542431", "revid": "254059", "url": "https://it.wikipedia.org/wiki?curid=542431", "title": "San Martino in Rio", "text": "San Martino in Rio (\"S\u00e2n Mart\u00e8in Grand\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nSan Martino in Rio si trova nella pianura Padana, a 15\u00a0km ad est di Reggio nell'Emilia. Il territorio comunale, oltre che dal capoluogo, \u00e8 formato dalle frazioni di Gazzata, Marzano, Osteriola, Stiolo, Trignano per un totale di 22,65 chilometri quadrati. Confina a nord e ad ovest con Correggio, ad est con il comune modenese di Campogalliano e a sud con Rubiera e Reggio nell'Emilia.\nStoria.\nCarlo Magno don\u00f2 queste terre alla Chiesa di Reggio Emilia, che a sua volta, tramite il vescovo Niccol\u00f2 Maltraversi, nel 1050, le cedette a Bonifacio di Canossa. Nel 1115 la contessa Matilde di Canossa, figlia di Bonifacio, infeud\u00f2 il territorio alla famiglia reggiana franca dei Roberti. Il castello fu distrutto nel 1157 dall'imperatore Federico Barbarossa e i Roberti lo ricostruirono circondandolo con un fossato sempre pieno di acqua, ponte levatoio e fortificandolo con mura e due poderose torri. Nel 1353 i Gonzaga assediarono e distrussero il castello, che, con l'aiuto dei Visconti, venne nuovamente ricostruito.\nNel 1368 i Roberti, con l'investitura imperiale di Carlo IV, si assicurarono il possesso del feudo fino al 1400, anno in cui iniziarono gli scontri con gli Estensi, che portarono la famiglia dei Roberti ad abbandonare nel 1420 San Martino in Rio, denominato San Martino de' Roberti ed al ritorno in Franconia.\nDivenuto centro di una Signoria indipendente per un ramo cadetto degli Este con Sigismondo I d'Este (1501-1507), San Martino in Rio, chiamato allora \"San Martino d'Este\", esercitava la sovranit\u00e0 anche sui territori di Campogalliano, Castellarano, Prato di Correggio, Lemizzone, Gazzata, Stiolo e Trignano; con Filippo I d'Este, la Signoria fu elevata a Marchesato ed infine nel 1747, con Carlo Filiberto II d'Este, il territorio divenne Principato dell'Impero.\nLa linea sigismondina degli Este di San Martino, iniziata nel 1501, si estinse nel 1752 con la morte senza eredi maschi di Carlo Filiberto II d'Este.\nIl 12 aprile 1753, con rogito Ferrari, i territori di San Martino in Rio e Campogalliano vennero ceduti dalla Camera Ducale d'Este alla marchesa Teresa Sfondrati per la durata di tre anni. Nel 1756 il contratto si rinnov\u00f2 in favore della figlia Anna Ricciarda, che l'anno precedente aveva sposato il principe Alberico Barbiano di Belgiojoso. Il contratto stipulato verr\u00e0 rinnovato, sempre con rogito Ferrari, nel 1758 e prolungato fino alla fine del 1767, dopo il quale anno il territorio sarebbe tornato definitivamente alla Camera Ducale.\nIl territorio di San Martino in Rio venne successivamente concesso in feudo al marchese Paolo Rango d'Aragona. La Rocca Estense perde l'aspetto di fortezza militare per divenire residenza signorile.\nMolti edifici cittadini furono gravemente danneggiati dal violento terremoto del 20 maggio 2012.\nNell'aprile del 2019 il Comune \u00e8 stato insignito della Medaglia di Bronzo al Valor Militare a commemorazione dei combattenti, dei caduti che durante la Guerra di Liberazione sono stati protagonisti di straordinarie pagine di eroismo, e dei tragici eventi del marzo-aprile 1944 che portarono alla Liberazione.\nSimboli.\nLo stemma del Comune di San Martino in Rio \u00e8 stato concesso con decreto del presidente della Repubblica del 12 ottobre 1960.\nIl gonfalone \u00e8 stato concesso con D.P.R.del 1\u00ba novembre 1960.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 685, pari all'8,4% della popolazione. Le nazionalit\u00e0 pi\u00f9 numerose sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "542432", "revid": "834", "url": "https://it.wikipedia.org/wiki?curid=542432", "title": "Radiology Information System", "text": ""}
{"id": "542435", "revid": "838137", "url": "https://it.wikipedia.org/wiki?curid=542435", "title": "Colorazione vitale", "text": "Per colorazione vitale si intende l'utilizzo in medicina di particolari sostanze chimiche capaci di raggiungere per via fisiologica i tessuti del corpo umano colorandoli. Tra queste sostanze molto utilizzato il Patent Blue V o Sulphan Blue che viene usato in chirurgia oncologia per evidenziare il cosiddetto linfonodo sentinella."}
{"id": "542436", "revid": "371529", "url": "https://it.wikipedia.org/wiki?curid=542436", "title": "ECW World Television Championship", "text": "L'ECW World Television Championship \u00e8 stato il secondo titolo per importanza della federazione Extreme Championship Wrestling (ECW).\nStoria.\nInizialmente il titolo si chiamava \"NWA Eastern Championship Wrestling Television Championship\" e fu ribattezzato con il nome attuale (ECW World Television Championship) quando la ECW lasci\u00f2 la National Wrestling Alliance nel 1994.\nIl picco massimo di importanza fu raggiunto durante il regno di Rob Van Dam, quando il titolo pot\u00e9 essere paragonato addirittura all'ECW World Heavyweight Championship. Questo regno dur\u00f2 23 mesi e fin\u00ec solo a causa di un infortunio.\nL'ultimo campione fu Rhyno che il 7 gennaio 2001 unific\u00f2 questo titolo con l'ECW World Heavyweight Championship. \nSecondo Rhyno, la cintura dell'ECW World Television Championship gli venne rubata in un camerino. Dopo svariati anni, il titolo viene riesumato nella Game Changer Wrestling e il 14 gennaio 2022 all'evento \"GCW Most Notorious\", Matt Cardona sconfigge Rhino, l'ultimo campione riconosciuto, vincendo il titolo (anche se la WWE non riconosce ufficialmente il regno). Il giorno successivo egli getta pubblicamente la cintura in un bidone della spazzatura."}
{"id": "542437", "revid": "118173400", "url": "https://it.wikipedia.org/wiki?curid=542437", "title": "Eccidio di Pietransieri", "text": "L'eccidio di Pietransieri fu compiuto dalle forze di occupazione naziste in Italia il 21 novembre 1943 a Pietransieri, frazione del comune di Roccaraso (provincia dell'Aquila).\nIn localit\u00e0 \"bosco di Limmari\" i soldati tedeschi trucidarono 128 persone inermi, di cui 60 donne, 34 bambini al di sotto dei 10 anni, e molti anziani, senza motivazioni documentate, ma per il semplice sospetto che la popolazione civile sostenesse i partigiani.\nContesto storico.\nLa zona in cui avvenne il massacro rappresentava uno dei capisaldi della linea difensiva Gustav su cui le forze armate tedesche si attestarono dopo lo sbarco alleato a Salerno.\nHitler ordin\u00f2 alle forze tedesche di stanza in Italia centrale di mantenere le proprie posizioni fino alla primavera del 1945, facendo terra bruciata attorno alle formazioni partigiane operanti. Il maresciallo Albert Kesselring fece affiggere un manifesto nelle localit\u00e0 di Rivisondoli, Pescocostanzo, Roccaraso, Roccacinquemiglia, e Pietransieri, secondo cui \"Tutti coloro che si troveranno ancora in paese o sulle montagne circostanti saranno considerati ribelli e ad essi sar\u00e0 riservato il trattamento stabilito dalle leggi di guerra dell'esercito germanico\", minaccia che fu probabilmente ignorata dalla popolazione, di umile condizione, che ben difficilmente avrebbe potuto abbandonare la propria terra e abitazione.\nIl massacro.\nLa rappresaglia dei tedeschi, comandati dal maggiore Wolf Werner Graf von der Schulenburg (responsabile anche della strage di Matera), si accan\u00ec in un primo momento contro il bestiame razziato, mitragliato e abbandonato nei boschi circostanti. In un secondo momento i nazisti rastrellarono gli abitanti inermi che si trovavano fra i casali dei Limmari e li trucidarono.\nLe vittime furono 128: tra esse 34 bambini al di sotto dei 10 anni e un bimbo di un mese. I cadaveri restarono a lungo abbandonati nella boscaglia, nelle radure, fra le rovine dei casali, sepolti dalla neve sino all'estate del 1944.\nScamp\u00f2 alla strage una sola superstite, Virginia Macerelli, una bambina di sei anni che fu occultata e protetta dalle vesti della mamma.\nIl ricordo.\nSul luogo della strage (piazza XXI Novembre di Pietransieri) fu edificato un piccolo tempio ottagonale, le cui pareti interne sono coperte di targhette di pietra che recano il nome e l'et\u00e0 di tutti i caduti. Per ricordare i martiri, si svolge nel paese il 20 novembre la \"fiaccolata del Ricordo\" che, sin dal 1945, ripercorre in maniera simbolica il percorso effettuato dalle sfortunate vittime, con una processione notturna che parte dalla localit\u00e0 Limmari per giungere in paese.\nSul gonfalone del Comune di Roccaraso \u00e8 stata appuntata la Medaglia d'Oro al Valor Militare il 15 luglio 1967 dall'allora capo dello stato Giuseppe Saragat, in memoria della terribile strage.\nTra il 2008 e il 2009 i registi Anna Cavasinni e Fabrizio Franceschelli hanno realizzato con gli abitanti di Pietransieri il film sulla memoria dell'eccidio \"Il sangue dei Limmari\". Testimoni oculari, fra i quali l'unica superstite della strage, Virginia Macerelli, e una gran parte della comunit\u00e0 locale hanno ricostruito il dramma dell'evacuazione e poi del terrore sparso tra i casolari dalle truppe tedesche."}
{"id": "542442", "revid": "767487", "url": "https://it.wikipedia.org/wiki?curid=542442", "title": "Angelo Mamm\u00ec", "text": "Biografia.\nSi spense prematuramente a Pagani il 16 settembre 2000, all'et\u00e0 di 57 anni, a causa di un male incurabile, lasciando la moglie e due figli. Le esequie si svolsero il 17 settembre nella Chiesa Carminello Corpo di Cristo di Pagani.\nGli \u00e8 stata intitolata la Curva Est dello Stadio Nicola Ceravolo di Catanzaro, mentre a Pagani nel 2011 gli \u00e8 stato intitolato il Piazzale dinanzi allo Stadio Comunale.\nCarriera.\nGiocatore.\nLa sua carriera ebbe inizio nel 1962 con la squadra di Locri, in Serie D. Dopo aver militato con la Nocerina e in seguito con l'Internapoli, nel 1966 pass\u00f2 al Lecce, allora militante in Serie C, con il quale rimase fino al 1970, collezionando 102 presenze e 25 reti. Il 24 giugno 1967 and\u00f2 in gol nell'amichevole contro il di Pel\u00e9 al Via del Mare di Lecce, pareggiando il gol del fuoriclasse brasiliano (la partita termin\u00f2 poi 5-1 per i sudamericani).\nIl nome di Angelo Mamm\u00ec \u00e8 tuttavia legato al , che lo acquist\u00f2 nel 1970. Nella sua prima stagione nel club calabrese Mamm\u00ec segn\u00f2 dieci goal, tra cui uno, di testa, nello spareggio contro il valido per la promozione in Serie A. Nella sua prima stagione in massima categoria, che \u00e8 anche la prima del Catanzaro nella massima serie, Mamm\u00ec segner\u00e0 tre gol, tra cui il pi\u00f9 noto \u00e8 quello contro la Juventus, che regaler\u00e0 la prima vittoria del Catanzaro in Serie A.\nAlla fine del campionato Mamm\u00ec sar\u00e0 trasferito all'Alessandria, ma con la squadra piemontese disputer\u00e0 solo quattro incontri perch\u00e9 a novembre passa al Messina con il quale resta fino alla fine della stagione collezionando quattordici presenze e quattro goal. Nel 1973 si trasferisce alla Paganese, in Serie D, dove resta fino al 1976. Nella stagione 1978-1979 infine una breve apparizione anche nei campionati regionali, nella formazione della Colligiana, nel campionato toscano di Promozione."}
{"id": "542444", "revid": "36426", "url": "https://it.wikipedia.org/wiki?curid=542444", "title": "Vescovo di Ostia", "text": ""}
{"id": "542446", "revid": "36426", "url": "https://it.wikipedia.org/wiki?curid=542446", "title": "Arcivescovo di Avignone", "text": ""}
{"id": "542448", "revid": "36426", "url": "https://it.wikipedia.org/wiki?curid=542448", "title": "Alessandro Farnese il Vecchio", "text": ""}
{"id": "542451", "revid": "36426", "url": "https://it.wikipedia.org/wiki?curid=542451", "title": "Diocesi di Bologna", "text": ""}
{"id": "542452", "revid": "36426", "url": "https://it.wikipedia.org/wiki?curid=542452", "title": "Diocesi di Sabina e Poggio Mirteto", "text": ""}
{"id": "542454", "revid": "36426", "url": "https://it.wikipedia.org/wiki?curid=542454", "title": "Diocesi di Sabina", "text": ""}
{"id": "542455", "revid": "36426", "url": "https://it.wikipedia.org/wiki?curid=542455", "title": "Diocesi di Porto e Santa Rufina", "text": ""}
{"id": "542456", "revid": "287204", "url": "https://it.wikipedia.org/wiki?curid=542456", "title": "Molcajete", "text": "Il molcajete, mortaio tradizionalmente usato in Messico (dal nahuatl \"mulcazitl\" o \"molcaxitl\", composto da \"molli\" (salsa) e \"caxitl\" (ciotola), \"ciotola per salse\"), \u00e8 costituito da una pietra forgiata in forma concava. Si tratta di un mortaio impiegato nella preparazione di alimenti che risale alle civilt\u00e0 precolombiane mesoamericane, tra cui aztechi e maya. Tradizionalmente si ricava da un singolo blocco di basalto vescicolare ed \u00e8 provvisto di tre piedi.\nIn epoca preispanica i molcajete erano spesso fatti di ceramica, specialmente fra gli aztechi. La parte esterna del molcajete \u00e8 frequentemente decorata con teste scolpite di animali. Il maiale \u00e8 l'animale pi\u00f9 utilizzato per questo tipo di decorazioni. Anche il pestello, tejolote (da \"tetl\", pietra, e \"xolotl\", bambolotto), \u00e8 fatto dello stesso basalto.\nI \"molcajetes\" sono ancor oggi utilizzati per schiacciare e macinare spezie, per preparare varie salse e guacamole. Nella cucina popolare e tradizionale il suo uso continua ad essere preferito a quello di frullatori elettrici per il particolare sapore che la pietra infonde al cibo.\nDiverso nella forma \u00e8 il \"metate\", mortaio usato per macinare il mais da utilizzare nella preparazione di \"tortillas\" e \"tamales\" e per la preparazione dei \"mole\"."}
{"id": "542457", "revid": "32658", "url": "https://it.wikipedia.org/wiki?curid=542457", "title": "Vittorio Mondello", "text": ""}
{"id": "542459", "revid": "169529", "url": "https://it.wikipedia.org/wiki?curid=542459", "title": "Giustizia amministrativa", "text": ""}
{"id": "542461", "revid": "729019", "url": "https://it.wikipedia.org/wiki?curid=542461", "title": "Battaglia di Corbione", "text": "La battaglia di Corbione, si svolse nel 446 a.C. alle porte di Roma con la decisa ripresa dei conflitti fra i Romani e i loro irriducibili nemici Volsci ed Equi.\nContesto storico.\nDopo la sciagurata parentesi politica dei Decemviri, che aveva visto il suo esercito combattere svogliatamente o non combattere affatto, Roma aveva ripreso con i consoli Lucio Valerio Potito e Marco Orazio Barbato la sua impressionante serie di vittorie. Le legioni si erano rinfrancate ma non apparivano ancora quell'invincible apparato bellico prima conosciuto.\nA complicare la situazione intervennero le fazioni politiche che dividevano la societ\u00e0 romana giungendo a mettere il Senato, espressione del patriziato, contro i consoli, anch'essi espressione del patriziato. Eclatante esempio di questo scontro fra i poteri legislativo ed esecutivo fu l'episodio del trionfo decretato ai consoli Valerio e Orazio non dal Senato, come sempre era accaduto, ma dall'assemblea del popolo romano.\nParadossalmente, queste diatribe interne permisero l'elezione di consoli e tribuni politicamente intelligenti che non approfittarono della situazione per aggrapparsi al potere a tutti i costi. E, ancora paradossalmente, i turbolenti vicini, Volsci ed Equi, per due anni non attaccarono Roma permettendo all'Urbe di ricomporsi socialmente ed economicamente. Ma non poteva durare a lungo. Nel 446 a.C. le ostilit\u00e0 ripresero.\n\"Casus belli\".\nStando a Tito Livio, furono i Volsci e gli Equi, spinti da capi avidi di bottino, a rompere la pace e gettarsi nel saccheggio delle campagne attorno a Roma. Ad un osservatore esterno, infatti, la citt\u00e0 appariva divisa, si notava una plebe insofferente agli ordini e agli arruolamenti, la disciplina militare sembrava volatilizzata; Roma non era pi\u00f9 quel compatto blocco sociale che dominava il territorio. L'occasione appariva perfetta per liberarsi di un vicino tanto forte e capace di usare quella forza. I due popoli riunirono i loro eserciti e si diedero al saccheggio del territorio dei Latini. I Romani presi dalle loro interne discordie non uscirono a contrastarli; gli attaccanti arrivarono fino alle porte della Citt\u00e0 predando bestiame e, con calma, si acquartierarono a Corbione.\nFinalmente Tito Quinzio Capitolino console per la quarta volta, si decise a prendere in pugno la situazione. In un lungo e accorato discorso stigmatizz\u00f2 le divisioni interne, le continue richieste di riforme della plebe, la secessione sull'Aventino, ricord\u00f2 i danni economici che a ciascun romano derivavano dall'azione dei nemici nei campi, danni che nessun politico, nessun tribuno avrebbe potuto ripagare; il nemico stava predando gli averi di ciascun romano, il nemico andava fermato sul campo di battaglia.\nL'intera citt\u00e0 rispose all'appello del console; i giovani che in genere facevano della renitenza un'arma contro il patriziato si dichiararono favorevoli a prendere le armi, i senatori elogiavano Tito Quinzio per aver\nIl giorno seguente si presentarono tutti. Senza controllare chi avesse diritto all'esenzione, in poche ore le legioni furono formate. Alla testa di ogni coorte furono posti due senatori. Furono aggiunte alcune coorti di veterani volontari, le insegne giunsero dall'Erario al Campo Marzio e l'esercito romano si mosse \"ad decimum lapidem\" (alle dieci) riuscendo a portarsi a dieci miglia da Roma entro sera. E il giorno dopo i Romani posero i loro accampamenti a Corbione, vicini a quelli degli avversari. Il giorno successivo avvenne la battaglia.\nLa battaglia.\nAgrippa Furio Fuso, l'altro console, riconoscendo le maggiori capacit\u00e0 del collega, gli lasci\u00f2 la conduzione delle ostilit\u00e0, mentre Quinzio lo innalzava mettendolo a giorno dei suoi piani e lasciandogli molta libert\u00e0 operativa. Nella formazione Quinzio si mise al comando dell'ala destra, Agrippa guidava l'ala sinistra e ai due legati Spurio Postumio Albo e Publio Sulpicio furono affidati rispettivamente il centro della formazione ed il comando della cavalleria.\nIniziato l'attacco, l'ala destra, sotto gli occhi del comandante in capo, si batteva con maggior ardore del resto della fanteria. La cavalleria di Sulpicio riusc\u00ec a sfondare le linee nemiche. Sulpicio, anzich\u00e9 ritornare fra i ranghi prefer\u00ec attaccare i nemici alle spalle. L'intuizione sarebbe stata ottima se a sua volta non fosse stato attaccato dalla cavalleria degli Equi e dei Volsci. La cavalleria romana, per non essere circondata, dovette impegnarsi allo spasimo senza accontentarsi di mettere in fuga gli avversari. Il compito imposto da Sulpicio fu di uccidere quanti pi\u00f9 uomini e cavalli possibile per evitarne il ritorno, il riaccendersi della mischia, il possibile accerchiamento. I cavalieri romani riuscirono nell'intento e la parte equestre della battaglia termin\u00f2 in modo favorevole. Sulpicio mand\u00f2 dei messaggeri ai consoli per avvisare della vittoria e informarli che avrebbe attaccato i nemici alle spalle.\nGli Equi e i Volsci, che gi\u00e0 stavano retrocedendo, sentirono il peso del cresciuto attacco e si demoralizzarono mentre i Romani aumentavano gli sforzi per l'entusiasmo. L'ala comandata da Quinzio cominci\u00f2 a far arretrare la corrispondente ala nemica. Agrippa, che al comando dell'ala sinistra romana si trovava in maggiori difficolt\u00e0, vedendo che gli altri reparti ottenevano maggiori risultati fu costretto ad afferrare alcune insegne e a gettarle nel folto dei nemici. L'onore dei fanti romani li costrinse ad andare a recuperarle. Equi e Volsci cominciarono ad arretrare anche in quel settore. Quinzio, che stava gi\u00e0 disperdendo i suoi diretti avversari, inform\u00f2 della cosa il collega e lo avvis\u00f2 che avrebbe atteso per far s\u00ec che tutto l'esercito romano potesse irrompere nel campo nemico e impadronirsi del bottino. I due consoli, assieme, travolsero i pochi difensori dell'accampamento e riportarono a Roma anche i beni romani precedentemente saccheggiati."}
{"id": "542463", "revid": "125382250", "url": "https://it.wikipedia.org/wiki?curid=542463", "title": "Polisportiva Dilettantistica Megara Augusta", "text": "La Polisportiva Dilettantistica Megara Augusta, meglio nota come Augusta, \u00e8 una squadra italiana di calcio a 5 con sede ad Augusta in provincia di Siracusa. \u00c8 l'unica societ\u00e0 di calcio a 5 ad essere stata insignita della Stella di Bronzo al Merito Sportivo.\nStoria.\nDopo le prime stagioni disputate nelle categorie provinciali e regionali, la formazione \"megarese\" nel 1990 vince il campionato regionale juniores e l'anno successivo la Serie C regionale, accedendo alle serie nazionali. Al termine della stagione 1992-93 la vittoria nel campionato di Serie B spalanca le porte alla prima serie nazionale, conclusa al 12\u00ba posto, con la soddisfazione della vittoria nel campionato nazionale Juniores. \nDal suo debutto in Serie A i risultati vanno migliorando fino a raggiungere il culmine nella stagione 2000-01 quando vinse le final four di Coppa Italia superando in finale il Prato. Tra il 1999 ed il 2002 conquista due terzi posti, due coppe Italia, un campionato nazionale Under 21 ed una coppa Italia under 21. L'anno successivo alla conquista della coccarda tricolore l'Augusta \u00e8 giunta anche a disputare la finale della Coppa delle Coppe, torneo per\u00f2 di carattere non ufficiale. La squadra siciliana ha dovuto soccombere in finale davanti ai russi del per 3-2.\nIl 2001-02 \u00e8 tra l'altro l'anno della consacrazione del suo settore giovanile che fa man bassa di titoli nazionali vincendo Scudetto e Coppa Italia Under 21 e proclamandosi Campione Nazionale Juniores.\nNegli anni a seguire l'Augusta si manterr\u00e0 sempre nella zona centrale della classifica raggiungendo nel 2008 cinque finali nazionali tra Coppa Italia, Supercoppa italiana, Coppa Italia Under 21, finale Scudetto Under 18 e finale Scudetto Under 21, quest'ultima vinta ai danni dell'.\nNelle stagioni 2008-09 e 2010-11 la formazione megarese si \u00e8 classificata all'11\u00ba posto condannata cos\u00ec al purgatorio dei play-out, uscendone indenne in entrambe le occasioni. Alla prima apparizione nei play-out i neroverdi si sono visti di fronte il Gruppo Fassina, vincitore dei play-off di Serie A2. Nella seconda occasione, il Cagliari, battendolo per 6-2 in Sardegna e 5-4 in Sicilia.\nNella stagione 2011-12 arriva ultima in campionato e, dopo 19 anni di militanza nella massima serie, retrocede in Serie A2. Il 3 novembre 2014 la societ\u00e0 riceve da Giovanni Malag\u00f2, presidente del CONI, la stella di Bronzo al Merito Sportivo per l'anno 2013. Il riconoscimento, assegnato alle societ\u00e0 che si sono distinte nelle diverse discipline sportive e con oltre 25 anni di affiliazione, l'attesta come unica societ\u00e0 di categoria in Italia ad ottenere questo importante riconoscimento.\nDopo 26 stagioni disputate ininterrottamente nei campionati nazionali, nell'estate del 2017 l'Augusta non si iscrive in Serie A2, ripartendo dalla serie C1 regionale; la societ\u00e0 assume la denominazione \"Polisportiva Dilettantistica Augusta\". La stagione si conclude con una sconfitta nei play-out che certificano la retrocessione dei megaresi in Serie C2. Durante l'estate seguente la societ\u00e0 perfeziona la fusione con i concittadini della Playball Augusta 2017 e, rilevato il titolo sportivo dello Sporting Catania, si iscrive nuovamente in Serie C1. Nella stagione 2019-20 la societ\u00e0 cambia nuovamente denominazione, questa volta in Polisportiva Dilettantistica \"Megara Augusta\". Nell'estate del 2020 la societ\u00e0 torna a disputare un campionato nazionale grazie al ripescaggio in Serie B."}
{"id": "542466", "revid": "287204", "url": "https://it.wikipedia.org/wiki?curid=542466", "title": "Ingegneria geotecnica", "text": "L'ingegneria geotecnica \u00e8 una branca dell'ingegneria civile che si dedica allo studio e alla progettazione delle opere che interagiscono con i terreni. Tali opere possono essere autonome (muri di sostegno, gallerie, dighe in terra), oppure possono costituire una parte di organismi pi\u00f9 complessi (fondazioni, ancoraggi).\nDescrizione.\nLe materie inerenti a questo ambito professionale sono la geologia stratigrafica, la meccanica delle terre, la meccanica delle rocce, le fondazioni superficiali, le fondazioni profonde, il dewatering ed altre ancora. La Geotecnica si pone tra l'Ingegneria Strutturale e quella Idraulica, in quanto considera il terreno come un continuo bifase costituito da una parte solida (le particelle di terreno) ed una fluida (generalmente l'acqua) che modifica lo stato tensionale del mezzo sviluppando una certa pressione, chiamata pressione neutra. Questo comportamento bifase, storicamente utilizzato per caratterizzare i terreni, venne studiato da Terzaghi con il principio degli sforzi efficaci.\nIl terreno viene innanzitutto studiato nella sua stratigrafia e nel suo comportamento meccanico, ad esempio al fine di individuare il tipo di fondazioni che meglio si adattano a garantire la stabilit\u00e0 dell'opera e la sua durabilit\u00e0. Quindi si definiscono le modifiche introdotte dalle nuove costruzioni, ottimizzandone le prestazioni.\nLa professione dell'ingegnere geotecnico \u00e8 in parte dedicata a prove in laboratorio e in sito per la caratterizzazione meccanica dei terreni, ma soprattutto consiste nelle verifiche progettuali degli interventi che interessano il sottosuolo (fondazioni, opere di sostegno, scavi, rilevati, gallerie, palificazioni, paratie, consolidamenti di pendii, ecc). Di regola si deve tenere conto anche della presenza della acqua di falda valutando la sua interazione con gli strati di terreno, i fenomeni di filtrazione, sollevamento del fondo dello scavo e sifonamento.\nSono richieste talora analisi di opere gi\u00e0 esistenti e soggette a danneggiamento, per ripristinarne le condizioni di servizio. Un esempio classico \u00e8 quello dei cedimenti differenziali.\nUn importante settore dell'Ingegneria Geotecnica \u00e8 la valutazione di sicurezza di un pendio esistente, ovvero la verifica di stabilit\u00e0 dei pendii.\nLa progettazione geotecnica per sua natura deve sempre interfacciarsi con la progettazione delle sovrastrutture e deve misurarsi con le condizioni presenti al contorno, soprattutto in ambiti urbanizzati.\nLe competenze richieste all'ingegnere geotecnico sono condivise con altre discipline, come l'ingegneria strutturale, l'ingegneria idraulica, l'ingegneria dei trasporti, la geologia e la fisica. Molto spesso il suo contributo \u00e8 inserito in un team di specialisti di progettazione strutturale. "}
{"id": "542470", "revid": "122176779", "url": "https://it.wikipedia.org/wiki?curid=542470", "title": "Santo Varni", "text": "Biografia.\nInizia i suoi studi all'Accademia Ligustica di Belle Arti, dove \u00e8 allievo di Giuseppe Gaggini. Si sposta poi a Firenze.\nAllievo di Lorenzo Bartolini a Firenze nel biennio 1836-1837, presso il quale cerca quell'ammodernamento delle forme che a Genova mancava. Con l'apporto bartoliniano elabora dei modi scultorei che permettono il passaggio dal neoclassicismo al romantiscimo per la scultura genovese.\nNel cimitero monumentale di Staglieno la sua presenza \u00e8 notevolissima annoverando oltre quaranta lavori. Meritevoli di citazione sono la Tomba Bracelli Spinola, realizzata nel 1864; la Tomba Andrea Taliacarne, del 1870 circa; la Tomba De Asarta, del 1879.\nVarni costitu\u00ec un preciso riferimento per diverse generazioni di scultori genovesi ai quali insegn\u00f2 dal 1838 - quando succedette all'incarico lasciato vacante dal vecchio maestro Giuseppe Gaggini trasferitosi allora a Torino - sino all'anno della sua morte, il 1885, tenendo la cattedra di scultura all'Accademia ligustica di belle arti. Tra i suoi allievi si pu\u00f2 ricordare Giuseppe Benetti.\nContestualmente, fu anche un punto focale dell'intero movimento scultori - non solo a Genova - anche per il secolo successivo. Gli influssi e gli insegnamenti da lui lasciati hanno aperto il linguaggio scultoreo genovese della prima met\u00e0 dell'Ottocento, fino ad allora rinserrato in un classicismo da molti critici considerato ormai superato, proiettando l'arte della scultura verso nuove istanze di tipo romantico, non esenti peraltro da influssi naturalistici. Sotto questo aspetto, Varni fu molto attento ai movimenti artistici di pi\u00f9 ampio respiro che potevano toccare anche solo marginalmente il suo principale campo di azione.\nPer quanto riguarda strettamente l'abilit\u00e0 tecnica di Varni, essa fu molto apprezzata dai critici. Federico Zeri asserisce che abbia lavorato ad una parte del cosiddetto Trono Ludovisi.\nTra le sue opere si pu\u00f2 ricordare la statua di Giuseppe Garibaldi, in marmo di Carrara, scolpita nel 1884, che venne donata dall'emigrato Giovanni Battista Desimoni, nella piazza del Municipio a Monterosso al Mare. Altra sua opera \u00e8 la statua dedicata al Generale Chiodo a La Spezia.\nNel 1858 esegu\u00ec il gesso con l\u2019\"Amore che doma la Forza\": esposto a Parigi nel 1867 e a Genova nel 1868 e 1892, il marmo venne scolpito per Odone di Savoia, quartogenito di Vittorio Emanuele II, a Genova dal 1861 al 1866. Per lui, ritratto in scultura dallo stesso Varni e da LORENZO ORENGO, realizz\u00f2 i \"busti di Maria Clotilde\" e \"Maria Pia di Savoia\", due \"teste di Centauro\", una \"Fontana\" (Genova, Palazzo Reale) e l\u2019\"Immacolata\" per l\u2019omonima chiesa genovese.\nLe statue di \"Emanuele Filiberto\" (1866, Palazzo Reale di Torino), di \"San Matteo Evangelista\" (1867, Chiesa di San Massimo a Torino) e il \"Monumento Funebre della Regina Maria Teresa\" con la raffigurazione della \"Carit\u00e0\" (1878, Cripta Superga), gli furono ordinate da Vittorio Emanuele II. "}
{"id": "542477", "revid": "1543377", "url": "https://it.wikipedia.org/wiki?curid=542477", "title": "Luciano Gabriel Figueroa", "text": "Carriera.\nClub.\nEsordisce come professionista nel Rosario Central nel 2002. Nel 2003 rimane nella stessa squadra totalizzando 57 presenze e 35 reti, suo record personale, ed entra nella storia del calcio argentino con i suoi 5 gol segnati nell'ultima giornata del campionato di Clausura del 2003, contro il Boca Juniors, in una partita finita 7-2 per il Rosario Central. Alla fine sar\u00e0 capocannoniere del Clausura con 17 gol segnati.\nNell'ottobre dello stesso anno passa al Cruz Azul, in Messico, dove segna 4 gol in 13 partite. Viene ingaggiato dal Birmingham City nel 2004, e in Inghilterra gioca una sola partita. Torna cos\u00ec, a novembre, al Cruz Azul, con cui segna 11 reti in 14 partite. Nel 2005 passa al Villarreal, nelle cui file milita per due anni. Nella prima stagione nella Primera Divisi\u00f3n spagnola segna 3 gol in 15 gare di campionato e 2 gol nelle 6 partite di Coppa UEFA. L'anno seguente segna 2 gol in 12 partite in campionato ed un gol in 7 incontri di UEFA Champions League, prima di trasferirsi, a gennaio 2006, al River Plate, a pochi mesi dal campionato del mondo 2006 in Germania. Successivamente viene acquistato dal Genoa per il campionato di Serie B 2006-2007.\nIl suo esordio in rossobl\u00f9, previsto inizialmente per ottobre 2006, data teorica di guarigione dall'infortunio, arriva solo il 28 ottobre 2007, nella sfida tra Genoa e Fiorentina, quando debutta in Serie A nel secondo tempo della partita. Il 9 dicembre, nella sfida persa per 1-3 in casa contro il , all'89' l'attaccante argentino realizza il suo primo gol in Italia.\nIl 9 ottobre 2008 arriva l'ufficialit\u00e0 del passaggio di Figueroa al Boca Juniors attraverso la forma del prestito annuale con diritto di riscatto. Rientrato a Genova per fine prestito, viene incluso nella lista dei giocatori schierabili in Europa League vista l'indisponibilit\u00e0 degli infortunati Floccari, Jankovi\u0107 e Palladino. Sigla una doppietta nell'incontro di Europa League contro l'Odense, incontro poi finito 3-1 per i rossobl\u00f9. Nelle successive partite di campionato colleziona diverse presenze e la societ\u00e0 decide di tenerlo in rosa ma in seguito, anche a causa di un nuovo infortunio, trova poco spazio e nel gennaio 2010 rescinde il contratto con il Genoa e firma un accordo di due anni e mezzo con la sua prima squadra, il Rosario Central.\nIl 9 gennaio 2012 l'attaccante argentino trasferisce a titolo definitivo all'Emelec, club militante in Primera Categor\u00eda Serie A. Svincolatosi dall'Emelec, l'8 febbraio 2013 firma un contratto di 6 mesi col . Nel 2014 si trasferisce al Johor che milita nel massimo campionato malese. Nel 2016 si ritira.\nNazionale.\nCon la Nazionale ha giocato la Coppa America 2004 (medaglia d'argento), le Olimpiadi di Atene 2004 (medaglia d'oro) e la Confederation Cup 2005 (secondo posto).\nIn totale ha collezionato 15 presenze e 9 gol prima di infortunarsi gravemente e perdere l'opportunit\u00e0 di giocare i Mondiali del 2006 in Germania, uscendo dal giro della Nazionale."}
{"id": "542478", "revid": "466539", "url": "https://it.wikipedia.org/wiki?curid=542478", "title": "Scaffolding", "text": "Il termine scaffolding viene utilizzato in psicologia e pedagogia per indicare l'aiuto dato da una persona ad un'altra per svolgere un compito.\nIl termine deriva dalla parola inglese \"scaffold\", che, letteralmente, indica \"impalcatura\" o \"ponteggio\". Ci si riferisce alle impalcature di tipo edilizio, di legno o di acciaio, che consentono agli operai di svolgere lavori di costruzione o ristrutturazione.\nIn psicologia.\nIl termine scaffolding venne utilizzato per la prima volta in ambito psicologico in un articolo scritto da Jerome Bruner, David Wood e Gail Ross nel 1976 e pubblicato dal \"Journal of Child Psychology and Psychiatry\". In questo articolo venivano descritti dei modi di interazione tra un tutor ed un bambino che deve costruire una piramide tridimensionale in blocchi di legno.\nIl termine venne usato come analogia per indicare l'intervento di una persona pi\u00f9 esperta che ne aiuta una meno esperta ad effettuare un compito, risolvere un problema o raggiungere un obiettivo che non riuscirebbe a raggiungere senza un adeguato sostegno, cos\u00ec come le impalcature sostengono gli operai durante i lavori edilizi. Si tratta, dunque, del sostegno che un esperto (adulto o pari) offre ad un apprendista durante la costruzione attiva del suo processo di apprendimento.\nL'azione di sostegno, che si traduce in una forma di tutoraggio, necessita di una verifica costante che la renda adeguata e rispondente ai reali bisogni ed ai livelli di competenza raggiunti dall'apprendista.\nLe basi teoriche.\nPer comprendere appieno il termine scaffolding bisogna introdurre il concetto, teorizzato da Lev Sem\u00ebnovi\u010d Vygotskij, di \u201czona di sviluppo prossimale\u201d. Lo psicologo distingue due aree che concernono lo sviluppo individuale di un soggetto:\nL'attivit\u00e0 didattica deve essere effettuata tra l'area effettiva di sviluppo e quella potenziale, che viene detta zona di sviluppo prossimale, che \u00e8 dunque la distanza tra il livello effettivo di sviluppo e quello potenziale. Lo scaffolding di Bruner e la zona di sviluppo prossimale di Vygotskij sono complementari: l'insegnante opera un'attivit\u00e0 di mediazione (scaffolding) e l'allievo viene sostenuto da tale mediazione mentre opera ad un livello leggermente superiore ai limiti della propria area di sviluppo (zona di sviluppo prossimale). L'aiuto dell'insegnante (o del compagno pi\u00f9 esperto) fornito all'allievo nella propria zona di sviluppo prossimale \u00e8 detto appunto scaffolding.\nIn pedagogia.\nLo scaffolding indica un insieme di strategie di aiuto utilizzate da un individuo esperto per agevolare il processo di apprendimento di un individuo. Inizialmente gli studi su questo tema, negli anni settanta e ottanta, si erano incentrati prevalentemente sulle interazioni tra genitori e figli, descrivendo l'attivit\u00e0 che compie un genitore ogni volta che insegna qualcosa al proprio figlio, come ad esempio a camminare, a parlare, ecc.\nRiguardo a questo tipo di supporto non intenzionale fornito dagli adulti, \u00e8 stato posto l'accento da Kaye nel 1982. Esso consiste nella predisposizione di ambienti (micro-cosmi) a misura di bambino (immaturo) in cui questo \u00e8 facilitato ad apprendere. Si tratta, dunque, di osservare delle situazioni di vita quotidiana in cui i genitori, inconsapevolmente, insegnano ai propri figli delle strategie e li sostengono in azioni elementari (ad esempio nel caso dei primi passi, sorreggere entrambe le mani dei bambini finch\u00e9 camminano e, invece, tenere una mano sola quando iniziano a mostrare un po' pi\u00f9 di sicurezza).\nMarisa Marsala osserva che l'individuo, nel contatto con il mondo esterno, trova oggetti o parti del suo corpo che fungono da strutture di supporto per il funzionamento dei processi mentali. Questo scaffolding adottato dall'individuo consente, ad esempio, attraverso il supporto delle dita per il conteggio, di avviare una ristrutturazione cognitiva che, in questo caso, consente il conteggio a mente. L'autrice stessa afferma: \u201c l'uso delle dita nel conteggio rappresenta in questo senso uno dei pi\u00f9 antichi e naturali scaffolding usati dall'uomo che giustificano la scelta del sistema numerico decimale da parte di numerose civilt\u00e0\u201d. Queste impalcature devono essere smantellate in concomitanza alla presa di consapevolezza delle proprie operazioni cognitive, consapevolezza posseduta prima solo dall'adulto.\nIn didattica.\nIn Italia, \u00e8 stata sviluppata una metodologia di intervento didattico che ha molte analogie con lo scaffolding: lo sfondo integratore. Si tratta di un metodo, utilizzato all'interno dei percorsi scolastici, di apprendimento contestualizzato. Tale proposta venne formalizzata negli anni ottanta da Andrea Canevaro con la partecipazione di Paolo Zanelli, nell'ambito dell'Universit\u00e0 degli Studi di Bologna, cattedra di pedagogia speciale. La programmazione dei percorsi didattici per sfondi integratori sorge prevalentemente dall'esigenza di integrare nei programmi scolastici gli alunni \"diversamente abili\", di favorire la loro integrazione. Infatti ha avuto molta diffusione nella scuola dell'infanzia. Lo sfondo integratore \u00e8:\n\u00c8 uno strumento utile per rapportare l'organizzazione didattica al processo di sviluppo evolutivo del bambino. Paolo Zanelli dice: \u201cQuando si parla di sfondo integratore si parla in primo luogo di uno sfondo istituzionale (particolare organizzazione contestuale di spazi, tempi, mediazioni, regole di comunicazione) che favorisca l'autonoma organizzazione, da parte del bambino, delle proprie strategie di costruzione del mondo, favorendo l'auto motivazione e il vissuto di connessione spazio temporale. Da questo punto di vista lo sfondo appare come un contenitore, come una specie di cornice per la co-evoluzione delle diverse identit\u00e0.\" Dice ancora: \u201c[\u2026]In quanto struttura narrativa, lo sfondo viene a coincidere con l'insieme di connotazioni, di significati particolari, condivisi dal gruppo classe e non generalizzabili che auto motivano il lavoro dei bambini. Tali connotazioni mutano con lo svilupparsi della storia educativa. Sono perci\u00f2 paragonabili a una narrazione, che viene costruita mentre viene vissuta e che collega nel tempo elementi diversi di realt\u00e0\u201d.\nUtilizzando questa metodologia, i docenti organizzano l'ambiente di apprendimento dei discenti in connessione con il loro vissuto emotivo ed affettivo e possono effettuare delle simulazioni controllate, permettendo agli allievi di fare esperienze di attivit\u00e0 strettamente connesse con il proprio vissuto. Tale strumento permette di riconsiderare le proprie storie familiari e del gruppo classe in uno scenario protetto e condiviso con gli altri, con l'aiuto di un soggetto che media la situazione problematica. Si pone, dunque, come elemento contenitore di percorsi didattici e ha come obiettivo la capacit\u00e0 di generare in modo spontaneo degli apprendimenti di tipo costruttivo da parte dei discenti.\nNell'apprendistato cognitivo.\nSecondo studi recenti (1995) effettuati da Allan Collins, John Seely Brown e Susan Newman, lo scaffolding \u00e8 una delle quattro fasi di un unico processo adottato come strategia per facilitare l'apprendimento, che viene definito apprendistato cognitivo. Tale processo consta delle seguenti fasi:\nQueste sono fasi molto importanti nel processo di apprendimento, che devono essere seguite opportunamente per sviluppare nell'allievo l'automonitoraggio e l'autocorrezione delle sue capacit\u00e0 e conoscenze e per arrivare al risultato finale: apprendimento di una competenza. Si tratta di un processo che come metafora pu\u00f2 essere accostata ad un'impalcatura, che deve essere di volta in volta smantellata. L'azione di sostegno, che si traduce in una forma di tutoraggio, necessita di una verifica costante che la renda adeguata e rispondente ai reali bisogni ed ai livelli di competenza raggiunti dall'apprendista. Tale azione di sostegno offerta dal maestro richiede l'esercizio di alcune funzioni tutoriali (Wood, Bruner, Ross, 1976):\nLo scaffolding non \u00e8 solo un sostegno intellettuale, tecnico o organizzativo, ma anche emotivo, cognitivo e meta cognitivo. Emotivo perch\u00e9 ha come finalit\u00e0 quello di stimolare l'allievo ad apprendere, incoraggiarlo, spronarlo a superare eventuali barriere di tipo motivazionale. Meta cognitivo perch\u00e9 si propone di fare l'ulteriore passo in avanti e sostenere l'allievo non solo nell'acquisizione di una specifica conoscenza o competenza, ma nello sviluppo delle abilit\u00e0 meta cognitive che gli consentiranno di imparare ad apprendere facilitando cos\u00ec il processo di apprendimento continuo e gli permetteranno di fissarsi su processi pi\u00f9 complessi come il pensiero critico e la riflessione. Per fare questo chi fornisce aiuto deve valutare ci\u00f2 che il discente gi\u00e0 conosce a partire dagli scopi prefissati o ai problemi d'apprendimento che possono esservi, fino ai processi decisionali riguardo a delle problematiche poste in essere.\nFrancesca Mastrogiacomi individua altre tre modalit\u00e0 attraverso cui pu\u00f2 essere fornito aiuto, oltre a quelle gi\u00e0 citate: scaffolding concettuale, strategico e procedurale. Con il supporto concettuale vi \u00e8 una guida a cosa considerare oggetto di apprendimento e nel riconoscere delle relazioni interne ai domini di conoscenza presi in considerazione; Il supporto strategico offre modi diversi per affrontare i compiti; infine, il sostegno procedurale guida il discente nel corretto utilizzo dell'intero sistema. Quindi lo scaffolding consente al discente di acquisire conoscenze, di capire in che modo abbia appreso, quale strategia abbia seguito e, di conseguenza di rendersi conto dei progressi fatti. La presa di coscienza dei propri progressi e la consapevolezza di essere all'altezza delle competenze richieste aiutano il discente ad aumentare la propria autostima.\nNell'articolo di Wood, Bruner e Ross, infatti, si menziona il fatto che durante il percorso di apprendimento del soggetto bisogna continuamente effettuare una valutazione dei bisogni e verificare il livello di competenza raggiunto. Lo scaffolding \u00e8, dunque un processo che deve essere continuamente adattato alle esigenze dei singoli individui, in base ai loro progressi.\nIl maestro quindi struttura il compito e il processo di apprendimento creando una sorta di impalcatura (appunto detta scaffolding) che sorregge l'allievo durante questo periodo permettendogli di apprendere quelle nozioni che come detto devono essere adeguate alle sue abilit\u00e0 cognitive. Infatti, il docente non ha la funzione di trasmettere solamente le conoscenze, ma di accompagnare l'allievo nel suo intero percorso di apprendimento:\nIn biologia.\nIn questo ambito, il termine scaffolding si riferisce all'azione esercitata da alcune proteine che hanno il compito di facilitare l'interazione di altre particolari proteine aumentando il segnale."}
{"id": "542479", "revid": "1305772", "url": "https://it.wikipedia.org/wiki?curid=542479", "title": "Prefabbricato", "text": "La prefabbricazione \u00e8 il processo costruttivo dove gli elementi di una costruzione edilizia sono realizzati con ottica industriale, a pi\u00e8 d'opera o in fabbrica, e poi montati con procedure codificate.\nStoria.\nCon la nascita dell'industrializzazione, anche la costruzione edile inizia a preoccuparsi di migliorare i processi produttivi introducendo nuovi materiali e nuove procedure costruttive. L'architetto Eug\u00e8ne Viollet-le-Duc (1814-79) pu\u00f2 considerarsi il precursore di questa trasformazione, per aver teorizzato ed eseguito costruzioni in ghisa e ferro in contrasto con la tendenza architettonica del suo tempo: la Beaux-Arts. \nMa con il Palazzo di Cristallo per la Grande Esposizione del 1851, progettato dall'architetto inglese e botanico Sir Joseph Paxton (1803-1865), si iniziano a vedere quali vantaggi c'erano nell'impiegare nella costruzione parti costruite in officina. \nDa allora fino ai giorni nostri si \u00e8 assistito ad un continuo miglioramento delle costruzioni prefabbricate tanto da diventare una tecnica costruttiva impiegata massicciamente..\nQuesto \u00e8 stato favorito dallo sviluppo dei macchinari di sollevamento di cantiere. Questo impiego diffuso \u00e8 iniziato dopo la fine della seconda guerra mondiale quando le necessit\u00e0 di grandi volumi di costruzioni necessari per la ricostruzione ha spinto verso costruzioni di questo tipo. Questo si verifica principalmente in Francia, per volere dei produttori di cemento (Camus, Coignet) e nei paesi del blocco comunista dove la rigida programmazione socialista spingeva verso costruzioni di massa. La qualit\u00e0 di queste esecuzioni \u00e8 modesta e con molti difetti per la mancanza di una seria sperimentazione.\nI problemi principali derivavano dai giunti tra elementi che dovevano garantire, una volta completata la costruzione, sia la tenuta sia la resistenza alle sollecitazioni e la durata nel tempo.\nQuesti giunti studiati dai singoli produttori rendevano il sistema costruttivo chiuso: era possibile utilizzare solo elementi dello stesso produttore. Per questo la prefabbricazione si \u00e8 sviluppata per \u201csistemi\u201d. La teorica possibilit\u00e0 di produzioni intercambiabili, cio\u00e8 di un sistema aperto, non si \u00e8 riuscita a realizzare!\nTipi.\nLa prefabbricazione \u00e8 possibile classificarla in diverse forme:\n1- per luogo di esecuzione:\n2- per materiale principale usato:\n3- per la geometria degli elementi base:\n4- per la portanza degli elementi:\n5- per tipo di giunto"}
{"id": "542485", "revid": "2036605", "url": "https://it.wikipedia.org/wiki?curid=542485", "title": "Filone di Bisanzio", "text": "Biografia.\nFilone \u00e8 certamente successivo a Ctesibio, che cita pi\u00f9 volte e le cui opere egli raffin\u00f2, e precede Vitruvio, che lo cita. Un passo in cui descrive un esperimento di Ctesibio come testimone oculare lo fa ritenere suo allievo diretto e su questa base la sua attivit\u00e0 \u00e8 in genere datata intorno alla fine del III secolo a.C. Non si pu\u00f2 per\u00f2 escludere che la descrizione di Filone dell'esperimento fosse tratta da una fonte intermedia.\nI soli dati biografici noti sono la sua nascita a Bisanzio, e le sue visite ad Alessandria e Rodi, dove fu testimone della costruzione di una catapulta a ripetizione, che descrive nel \"Belopoeica\". \u00c8 plausibile che il lavoro ad Alessandria fosse svolto nell'ambito del Museo.\n\"Trattato di meccanica\".\nFilone fu autore di un vasto \"Trattato di meccanica\" (), che in larga parte \u00e8 perduto. Le parti che si sono conservate sono indirizzate a un non meglio identificato \"Ariston\", che avrebbe ricevuto i vari libri dell'opera.\nUna proposta di ricostruzione del contenuto prevede la presenza dei seguenti libri: \nDei due ultimi libri si \u00e8 conservato un ampio compendio in lingua greca.\nAltre opere.\nFilone, nel terzo capitolo della \"Pneumatica\" rimanda a una sua opera teorica sul moto degli atomi nel vuoto il cui titolo nei manoscritti latini \u00e8 \"De arbitriis mirabilibus\".\nAthanasius Kircher cita un libro di Filone \"Sulle cinque potenze statiche\". Potrebbe essere un'opera diversa o anche il libro \"Sulle leve\" gi\u00e0 citato. In ogni caso Kircher sembra testimoniare che nel XVII secolo fossero ancora disponibili opere di Filone successivamente perdute.\nA Filone \u00e8 anche recentemente attribuito un libro su di un orologio ad acqua meccanico, tradizionalmente attribuito allo pseudo-Archimede e conservatosi solo in traduzione araba, che spiega come costruire un orologio ad acqua con animazioni e suoni direttamente collegati a quelli attribuiti a Filone."}
{"id": "542488", "revid": "125962687", "url": "https://it.wikipedia.org/wiki?curid=542488", "title": "Ultramega OK", "text": "Ultramega OK, pubblicato nel 1988, fu il disco d'esordio dei Soundgarden.\nIl disco.\nLe canzoni \"665\" e \"667\" sono parodie delle accuse di satanismo da sempre rivolte alla musica rock. \"665\" contiene anche messaggi subliminali riguardanti Babbo Natale. \"Smokestack Lightning\" \u00e8 una cover di Howlin' Wolf. Venne fatto anche un videoclip per la canzone \"Flower\", ma ricevette poca attenzione da parte delle televisioni. \"One Minute of Silence\" \u00e8 una cover della canzone di John Lennon intitolata \"Two Minutes of Silence\", senza le parti cantate da Y\u014dko Ono.\nIl disco venne nominato per un Grammy nel 1988. I Soundgarden vinceranno due Grammy per \"Black Hole Sun\" e Spoonman nel 1995 e verranno nominati per \"Pretty Noose\" nel 1997.\nPer il 2017 \u00e8 prevista la ristampa dell'album da parte della Sub Pop in una nuova versione rimasterizzata per l'occasione, in versione doppio CD, doppio LP e musicassetta.\nCuriosit\u00e0.\nPrendendo spunto dalle parodie del satanismo \"665\" e \"667\", la prima edizione del vinile ha una scritta incisa sulla parte interna del bordo del disco. Sul lato A appare la frase: \"A religious man might think we're evil...\" (l'errore nella parola \"religous\" \u00e8 sul disco). Sul lato B appare invece: \"A rational man might think we're religious\". Cio\u00e8: \"Un uomo religioso potrebbe pensare che siamo malvagi... Un uomo razionale potrebbe pensare che siamo religiosi\"."}
{"id": "542490", "revid": "765341", "url": "https://it.wikipedia.org/wiki?curid=542490", "title": "Romagna Calcio a 5", "text": "LAssociazione Sportiva Romagna Calcio a 5 \u00e8 stata una squadra italiana di calcio a 5 con sede a Cesena.\nStoria.\nFondata nel 1992 come Associazione Sportiva Cesena Calcio a Cinque, dopo i primi tre anni di vita in cui matura l'accesso alla serie B nazionale dopo il 2\u00ba posto ed il ripescaggio, la formazione bianconera ha disputato il campionato 1995-1996 giungendo quart'ultima e retrocedendo di nuovo nella serie C1 regionale.\nDopo due stagioni che contano una eliminazione ai playoff ed un primo posto con annessa promozione, il Cesena disputa due campionati in serie B, di cui il primo travagliato porta alla retrocessione ed al successivo ripescaggio, mentre quello del 2000-2001 porta alla promozione in A2 dopo il secondo posto e la vittoria nei successivi playoff.\nDopo una prima stagione in cui la salvezza arriva solo dopo i playout, il Cesena diventa frequentatore abituale dei piani alti della classifica: giunge terzo nel 2002-03 e secondo nel 2003-04 dietro alla corazzata . La stagione successiva si presenta come molto travagliata per la societ\u00e0 romagnola che non riesce ad inserirsi per la lotta alla promozione, che premia il Sangemini Terni e la Polisportiva Giampaoli Ancona, la societ\u00e0 inoltre riceve una penalizzazione per aver schierato giocatori tesserati in maniera irregolare.\nQuesta penalizzazione si ripercuote anche sulla stagione 2005-06 che la squadra allenata da Luigi Pagana \u00e8 costretta ad affrontare partendo da -6. Nonostante questo handicap non indifferente in un campionato composto da 26 partite, il Cesena riesce nella prima impresa di qualificarsi per la fase finale della Coppa Italia di Serie A2, che poi vincer\u00e0. La seconda impresa giunge a fine stagione quando i ragazzi di Pagana risulteranno primi in classifica con 6 punti sulla seconda, frutto di una stagione fatta di una sola sconfitta, alla seconda giornata di campionato contro il .\nLa vittoria in campionato vale la prima storica partecipazione dei romagnoli ai play-off per lo scudetto, contro la Lazio Calcio a 5 il Cesena si arrende solo dopo i supplementari di Gara2 per 6-4, dopo il pareggio interno 4-4 dell'andata.\nNell'estate del 2006 la societ\u00e0 cesenate ha avviato una collaborazione con diverse societ\u00e0 minori della Romagna, tra cui anche il Calcio a Cinque Rimini, societ\u00e0 che ha militato negli anni scorsi in Serie B nazionale. A seguito di questo progetto, la societ\u00e0 ha cambiato denominazione in Associazione Sportiva Romagna Calcio a 5. Al termine della stagione 2006/2007 la formazione romagnola \u00e8 retrocessa in serie A2 terminando all'ultimo posto con 16 punti frutto di tre vittorie, sette pareggi e sedici sconfitte.\nDopo il rifiuto di iscrizione alla serie A2 da parte degli organismi nazionali, il Romagna nella successiva stagione 2007-08 ha ottenuto dalla Divisione Calcio a 5 la possibilit\u00e0 di partecipare al campionato regionale dell'Emilia-Romagna, Serie C2, perdendo comunque per svincolo tutti i suoi giocatori, i migliori sono stati ingaggiati da altre societ\u00e0 di vertice italiane: il portiere Miguel Weber \u00e8 stato ad esempio ingaggiato dalla campione d'Italia. A diversi turni dalla fine della stagione, quando occupava l'ultima piazza del suo girone, il Romagna ha iniziato a rinunciare alla disputa delle partite del campionato di C2 per problemi di organico, di fatto la societ\u00e0 romagnola si \u00e8 ritirata dall'attivit\u00e0 non si \u00e8 iscritta al campionato 2008-09."}
{"id": "542497", "revid": "1889177", "url": "https://it.wikipedia.org/wiki?curid=542497", "title": "Gakush\u016bin", "text": "Il Gakush\u016bin (\u5b66\u7fd2\u9662) \u00e8 una istituzione culturale giapponese.\nStoria.\nFu fondato, per volere dell'imperatore Nink\u014d, nel 1847 a Kyoto come centro di studi per i giovani della corte imperiale e delle famiglie imperiali.\nNel 1877 venne trasferito a Tokyo, nel quartiere Toshima. Nel 1947 il Gakush\u016bin divenne una istituzione privata.\nCon questo nome si intendono oggi le diverse scuole aperte nel corso degli anni, che attualmente ricoprono l'intero ciclo di studi dalla scuola materna fino all'universit\u00e0 e ai master o ai dottorati di ricerca. A queste si sommano anche le scuole medie e superiori femminili e l'universit\u00e0 femminile."}
{"id": "542498", "revid": "78273", "url": "https://it.wikipedia.org/wiki?curid=542498", "title": "Arcidiocesi copta di Alessandria", "text": ""}
{"id": "542499", "revid": "797136", "url": "https://it.wikipedia.org/wiki?curid=542499", "title": "AFC Champions League", "text": "LAFC Champions League o Asian Champions League (it. \"Coppa dei Campioni dell'AFC\") \u00e8 una competizione calcistica per squadre di club dei paesi affiliati all'Asian Football Confederation (AFC) nata nel 2002 dalla fusione di due precedenti competizioni, la Coppa delle Coppe dell'Asia e il Campionato d'Asia per club. \u00c8 organizzata dall'Asian Football Confederation (AFC).\nFormula.\nDal 2004 vi partecipano squadre delle 14 maggiori federazioni asiatiche, mentre le altre compagini qualificate per le coppe internazionali giocano l'AFC Cup. Dall'edizione 2007 partecipano al torneo anche le squadre australiane.\nQuesti sono i 15 paesi le cui squadre sono o sono state ammesse all'AFC Champions League: Arabia Saudita, Australia, Cina, Corea del Sud, Giappone, Indonesia, Iran, Iraq, Kuwait, Qatar, Giordania, Siria, Thailandia, Emirati Arabi Uniti, Uzbekistan e Vietnam. Dodici nazioni qualificano alla Coppa 2 squadre, mentre Vietnam, Thailandia e Indonesia una sola a testa.\nVi partecipano un totale di 32 squadre: le prime (e seconde, per alcuni) classificate dei campionati nazionali dei 15 paesi gi\u00e0 elencati e le 2 squadre finaliste della AFC Cup, oltre alla detentrice dell'AFC Champions League. Nel primo turno, a gironi all'italiana con partite di andata e ritorno, le 32 squadre sono divise in due gruppi: quello dell'Asia dell'est e quello dell'Asia dell'ovest per motivi geografici. Successivamente si formano 4 gironi per parte, per un totale di 8 gironi da quattro squadre. Si qualificano agli ottavi di finale le prime 2 di ogni girone. In seguito si giocano ottavi (divisi tra est e ovest), quarti, semifinali e finale con gare di andata e ritorno.\nLa vittoria consente l'accesso alla Coppa del mondo per club FIFA.\nStoria.\nLa competizione ha sostituito a partire dalla stagione 2002-2003 il vecchio Campionato d'Asia per club (\"AFC Club Championship\"), nato nel 1967 e che nelle prime quattro edizioni vide il dominio delle squadre israeliane.\nInterrotto nel 1971, riprese solo nel 1986 e da allora fu disputato con regolarit\u00e0.\nLe squadre con il maggior numero di vittorie sono il Pohang Steelers e l' con tre titoli ciascuno, seguono altre cinque club con due vittorie a testa.\nNegli ultimi anni si \u00e8 verificata un'equilibrata alternanza di vittorie tra squadre dell'estremo oriente e compagini mediorientali. Solo in due occasioni la AFC Champions League ha presentato una finale tra due squadre dello stesso Paese: nel 1997 e nel 2002; in tutti e due i casi disputarono la finale due rappresentanti della Corea del Sud.\nProprio la Corea del Sud \u00e8 la nazione con pi\u00f9 vittorie totali della competizione, undici. Seguono il Giappone con sette e l'Arabia Saudita con cinque.\nDopo i due trionfi consecutivi dell'Al-Ittihad, tra 2004 e 2005, le ultime due edizioni sono andate a due squadre dell'Asia orientale. I coreani del Jeonbuk Motors hanno vinto l'edizione 2006 battendo in finale la squadra siriana dell'Al-Karama. L'Urawa Red Diamonds vincendo l'AFC Champions League 2007 ai danni degli iraniani del Sepahan FC, ha riportato il titolo in Giappone dopo ben vent'anni.\nDal 1986 al 1998, tranne 2 edizioni annullate, la squadra campione d'Asia incontrava la squadra campione d'Africa per l'assegnazione della Coppa dei Campioni afro-asiatica."}
{"id": "542500", "revid": "767487", "url": "https://it.wikipedia.org/wiki?curid=542500", "title": "Copkiller (L'assassino dei poliziotti)", "text": "Copkiller (L'assassino dei poliziotti) \u00e8 un film diretto del 1983 da Roberto Faenza, anche coautore della sceneggiatura.\nTrama.\nA New York sei poliziotti della squadra narcotici vengono uccisi da un misterioso assassino.\nIl tenente Fred O'Connor viene incaricato delle indagini. O'Connor \u00e8 un uomo dal carattere scontroso e violento, considera i deboli e i drogati alla stregua di delinquenti e conduce una doppia vita, avendo da anni una relazione amichevole, quasi omosessuale segreta con l'amico e collega Bob Carvo, con il quale \u00e8 anche proprietario di un lussuoso appartamento in un quartiere centrale della citt\u00e0. Nelle giornate di riposo O'Connor \u00e8 solito andare nell'appartamento in incognito, farsi una doccia e poi ascoltare musica con l'ottimo impianto hi-fi fumando i suoi sigari preferiti.\nQuando Leo, un giovane psicopatico erede di una grande fortuna, pedina e in seguito si consegna a O'Connor dichiarando di essere il serial killer, Fred non lo prende sul serio, ma per capirne di pi\u00f9 decide di sequestrarlo e rinchiuderlo nell'appartamento. O'Connor \u00e8 incuriosito dal ragazzo, che lo guarda sempre con aria di sfida ed \u00e8 anche irrispettoso nei suoi confronti. Per farlo parlare Fred lo tortura in cucina e poi lo costringe a vivere e mangiare come se fosse un cane, ma non ottiene nulla perch\u00e9 Leo \u00e8 masochista. Leo presto diventa un personaggio ingombrante, Bob \u00e8 spaventato dall'accaduto e non approva il sequestro del ragazzo. Ci\u00f2 genera disaccordo con Fred e tra i due si spezza l'armonia.\nLa situazione presto degenera: Bob, nel tentativo di liberare il ragazzo, rimane accidentalmente ucciso e Fred crede di essere colpevole. Lo fa sgozzare da Leo nel parco, ma egli scappa. Fred poi si vede con Lenore, moglie di Bob, di cui \u00e8 segretamente innamorato, per un incontro molto formale: in un secondo appuntamento Fred racconta tutta la verit\u00e0 a Lenore, parlando anche dell'appartamento che aveva comprato con Bob.\nNell'epilogo Leo incastra abilmente Fred come Copkiller davanti a Lenore e ai poliziotti e ne provoca di fatto il suicidio, visto che Fred \u00e8 in una situazione ormai senza scampo, dopo avergli rivelato di essere lui stesso il Copkiller."}
{"id": "542501", "revid": "599013", "url": "https://it.wikipedia.org/wiki?curid=542501", "title": "Uae", "text": ""}
{"id": "542502", "revid": "287204", "url": "https://it.wikipedia.org/wiki?curid=542502", "title": "Gakushuin", "text": ""}
{"id": "542503", "revid": "125639990", "url": "https://it.wikipedia.org/wiki?curid=542503", "title": "Gemona del Friuli", "text": "Gemona del Friuli (\"Glemone\" in friulano, \u00e8 un comune italiano di abitanti in Friuli-Venezia Giulia.\nGeografia fisica.\nGemona sorge a 272 m s.l.m. (altitudine del centro storico) su un conoide alluvionale alle pendici delle Prealpi Giulie, e in particolare del monte Cjampon (1.709 m), del Dene\u00e2l (1705 m), del monte Cuarnan (1376 m), del monte Glemine (708 m) e del monte Cumieli (587 m).\nIl territorio comunale comprende zone geograficamente molto diverse: dalla pianura delle borgate di CampoLessi, Taboga e Campagnola, a quelle pi\u00f9 collinari di Ospedaletto e Stalis, per poi raggiungere una vasta area delle Prealpi Giulie. In quest'area infatti il territorio diventa montagnoso e il clima caratteristico delle zone di montagna. All'interno del comune scorre il torrente Vegliato che, percorso la base del monte Cjampon, giunge fino alla zona pianeggiante della cittadina per poi essere incanalato prima in un alveo artificiale e per poi diventare la cosiddetta \"roggia dei molini\" da cui prendono il nome anche alcune zone come \"Borgo Molino\".\nSul territorio comunale scorre inoltre il \"canale Ledra-Tagliamento\" che si stacca dalla sponda sinistra del Tagliamento a Ospedaletto, prendendo poi ad Andreuzza il nome di \"canale Ledra\", attraversa il territorio del comune di San Daniele del Friuli, Coseano, San Vito di Fagagna e Udine dove si riversa nel canale collettore orientale che sfocia a destra nel torrente Torre presso i cascinali Giacomelli.Il canale Ledra \u00e8 lungo 45\u00a0km, il canale collettore orientale 7\u00a0km. e gli affluenti sono: il Rio Gelato (da sinistra) e il Torrente Ripudio (da destra).\nClima.\nIl territorio di Gemona del Friuli ha un clima sub-continentale con inverni piuttosto freddi, ma relativamente miti per la latitudine, a gennaio 3,1 gradi e molto vento; estati moderatamente calde, a luglio 21,6 gradi (dati 1961-90, negli ultimi anni medie pi\u00f9 elevate specialmente in estate), e forte piovosit\u00e0 (2000 ml annui); nevicate molto variabili da un anno all'altro: da pochi centimetri in alcuni a parecchi decimetri in altri, soprattutto nelle borgate pi\u00f9 alte. Tuttavia il manto nevoso \u00e8 di breve durata.\nStoria.\nL'esistenza di Gemona viene menzionata da Paolo Diacono nella sua \"Historia Langobardorum\", il quale riporta che nel 611 era considerato un castello inespugnabile.\nFin dall'epoca preistorica, per\u00f2, Gemona era uno dei punti di passaggio obbligati e pi\u00f9 importanti della strada che dall'Adriatico si dirigeva verso i valichi alpini nord-orientali. La pianura dove oggi sono sviluppati gran parte degli insediamenti urbani una volta era dominata dalle paludi del fiume Tagliamento e il percorso pi\u00f9 sicuro e obbligato era quello che prevedeva il passaggio per l'odierno centro storico per poi proseguire verso l'alto Friuli.\nI primi insediamenti celtici possono essere catalogati attorno al 500 a.C. nell'attuale borgata che oggi prende il nome di Godo. \u00c8 proprio l\u00ec che tutt'oggi \u00e8 ancora presente la fontana Silans (\"Silans\" in latino significa proprio \"fonte\") che conferma ancor di pi\u00f9 che anche in epoca romanica la via Julia Augusta attraversava questi territori, tesi avvalorata inoltre dai numerosi reperti archeologici che sono stati rinvenuti in quell'area.\nNella seconda met\u00e0 del XII secolo fu libero comune, con propri statuti, mentre nel XIII e XIV secolo fu importante centro di traffici commerciali sotto il Patriarcato di Aquileia: con l'istituto del \"Niederlech\" (\"scarico\"), si imponeva infatti ai mercanti in transito di depositare le merci e pagarvi un dazio e di trascorrere la notte in citt\u00e0. La prosperit\u00e0 ne fece anche un centro di primaria importanza, arricchito da chiese e dimore signorili, con cinta muraria protetta da un castello.\nDopo la diminuzione dei traffici a seguito della conquista da parte della Repubblica di Venezia nel 1420 la cittadina ebbe un lungo periodo di declino, fino alla ripresa nella seconda met\u00e0 del XX secolo. Il comune di Gemona assunse la denominazione di \"Gemona del Friuli\" nel 1935.\nIl terremoto.\nNel 1976 fu devastata dai terremoti del 6 maggio (quasi 1000 morti) e del 15 settembre, che provocarono il crollo di una parte del duomo, punto di riferimento per l'intera citt\u00e0, del castello, e di moltissimi altri edifici. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali. Dopo il terremoto venne riedificata completamente con criteri antisismici. Il 3 maggio 1992 papa Giovanni Paolo II visit\u00f2 la cittadina.\nMonumenti e luoghi d'interesse.\nBench\u00e9 gravemente danneggiata dal terremoto, Gemona conserva ancora molti monumenti insigni. Tra questi, il primato spetta indubbiamente al Duomo, dedicato a Santa Maria Assunta.\nSorge accanto al Duomo, costruita tra il 1341 e il 1369 da Nicol\u00f2 e Domenico, figli di Giovanni Griglio, quasi completamente distrutta dal terremoto del 1976, e ricostruita in loco.\nAperto al pubblico il 28 ottobre 2006, vi \u00e8 conservato ed esposto, su tre piani e in dieci stanze, il ricco tesoro del Duomo. L'idea di istituire questo museo nacque nel 1974, e fu deciso di destinare a sede museale la vecchia canonica di Gemona, un edificio sito nella storica via Bini e risalente al 1360. I lavori erano praticamente conclusi quando, alle ore 16.00 del 6 maggio 1976, il cappellano del Duomo saldava il conto all'imbianchino. Poche ore dopo, il terremoto: la canonica veniva seriamente lesionata e molte delle opere sepolte sotto le macerie, per essere successivamente recuperate e custodite in casseforti e armadi. L'opera pi\u00f9 importante esposta nel Museo \u00e8 l'ostensorio dell'orafo Nicol\u00f2 Lionello, del 1434. Vanno poi ricordati i 5 antifonari e i 2 graduali miniati, esposti in una stanza a loro dedicata, che furono acquistati a Padova nella prima met\u00e0 del Trecento, di scuola padovano-bolognese.\nInfine, nel Museo \u00e8 conservato il pi\u00f9 antico registro battesimale del mondo del 1379 (il primo battesimo registrato \u00e8 del 3 marzo 1379), una testimonianza eccezionale per la storia della citt\u00e0.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune sono 484, ovvero il 4,46% della popolazione . Di seguito sono riportati i gruppi pi\u00f9 consistenti:\nLingue e dialetti.\nA Gemona del Friuli, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Gemona del Friuli rientra fra le varianti appartenenti al friulano centro-orientale.\nCucina.\nLa cucina locale annovera il pan di sorc e il formaggio di latteria turnaria, entrambi Presidi Slow Food. Piatti tradizionali sono il frico (friabile e morbido) elaborati sciogliendo in padella diverse stagionature di formaggio; la brovada (rape acidificate in vinaccia) che si accompagna cotta con cotechino e polenta oppure cruda come contorno al bollito. Piatti di tradizione sono anche gli gnocchi di patate ai quali si aggiungono, a seconda della stagione, erbette, frutta, zucca, castagne e il \"lidum\", una specie di soffritto d'erbe di campo. Va ricordato il vitigno di Cjanorie che produce un'uva amabile e conferisce al vino un profumo fruttato e un gusto caldo e vinoso. Una caratteristica recente dell'agro gemonese \u00e8 la coltivazione dell'ulivo e proprio a Gemona del Friuli opera un frantoio che produce in regime biologico un olio di elevata qualit\u00e0. Tra i dolci, oltre al pan di sorc, si annoverano la gubana (originaria delle Valli del Natisone, ma in realt\u00e0 comune a tutto lo spazio linguistico sloveno col nome di \"potica\" o \"putiza\", proposta anche nella cucina gemonese), la focaccia pasquale con l'aggiunta di zucca nell'impasto e lo strudel nella variante con sole mele e cannella.\nCultura.\nGemona ospita dal 1989 il Laboratorio internazionale della comunicazione (\"Lab\").\nIl progetto prevede un corso di lingua e cultura italiana per stranieri attraverso l'organizzazione di seminari, concerti, proiezioni cinematografiche.\nNel 1990 \u00e8 stato istituito il \"Gamajun International Award\", un premio assegnato a personaggi eminenti nel campo artistico e culturale.\nGemona del Friuli fa parte del progetto ecomuseale del gemonese. L'Ecomuseo delle Acque \u00e8 un territorio che conserva un ricco patrimonio culturale, \u00e8 un museo territoriale che valorizza luoghi, edifici, attivit\u00e0, \u00e8 una comunit\u00e0 di persone che lavorano per non perdere memorie, saperi e tradizioni.\nEconomia.\nArtigianato.\nPer quanto riguarda l'artigianato, Gemona del Friuli \u00e8 rinomata soprattutto per la lavorazione del rame e del ferro battuto.\nInfrastrutture e trasporti.\nStrade.\nIn territorio comunale ricade lo svincolo Gemona - Osoppo dell'autostrada A23 con cui si raggiunge Palmanova e il confine con l'Austria. Per Gemona passa anche la strada statale 13 Pontebbana.\nFerrovie.\nGemona dispone di una stazione lungo la ferrovia Pontebbana che collega Udine a Tarvisio. L'infrastruttura \u00e8 anche capotronco della ferrovia per Sacile. \u00c8 inoltre punto di fermata del collegamento MICOTRA che unisce le citt\u00e0 di Udine e Villaco.\nMobilit\u00e0 urbana.\nNel comune sono attive due linee di autobus urbani gestite dalla SAF: la prima collega l'ospedale alla stazione passando per piazza Garibaldi, l'altra si muove dal centro verso la periferia sud terminando a Maniaglia. La stessa azienda organizza delle corse extraurbane indirizzate a Tolmezzo o a Udine."}
{"id": "542504", "revid": "1305772", "url": "https://it.wikipedia.org/wiki?curid=542504", "title": "Cambridgeshire", "text": "Il Cambridgeshire (pronuncia o , abbreviata Cambs.) \u00e8 una contea dell'Inghilterra orientale.\nGeografia fisica.\nLa contea confina a nord con il Lincolnshire, a est con il Norfolk ed il Suffolk, a sud con l'Essex e l'Hertfordshire ed a ovest con il Bedfordshire ed il Northamptonshire.\nIl territorio \u00e8 pianeggiante con aree al disotto del livello del mare specie nel nord-est. In particolare \"Holm Fen\", posto a 2,75 metri al disotto del livello del mare, \u00e8 il punto pi\u00f9 basso del Regno Unito.\nCatene isolate di basse colline si elevano solo nel sud della contea dove le \"Gog Madog Downs\" raggiungono i 74 metri di altezza con la \"Little Trees Hill\" e la \"Wandlebury Hill\". La massima altitudine della contea \u00e8 raggiunta a sud in corrispondenza del villaggio di \"Great Chishill\" a 174 metri sul livello del mare. La contea \u00e8 drenata dal fiume Great Ouse che l'attraversa in direzione nord-est. Da sud riceve il fiume Cam su cui \u00e8 posta la citt\u00e0 universitaria e capoluogo di contea di Cambridge. L'estremo nord della contea \u00e8 drenato dal fiume Nene che attraversa la citt\u00e0 di Peterborough.\nGeografia antropica.\nSuddivisioni amministrative.\nLa contea \u00e8 nata attraverso l'unificazione di vari territori nel corso degli anni. In particolare ha assorbito il territorio dell'Isle of Ely nel 1965 e parte dell'Huntingdonshire nel 1974. Da un punto di vista amministrativo \u00e8 divisa nei seguenti distretti: \"Cambridge\", \"South Cambridgeshire\", \"Huntingdonshire\", \"Fenland\" e \"East Cambridgeshire\". Peterborough \u00e8 un distretto unitario dal 1998 che fa parte della contea per funzioni cerimoniali ed amministrative quali la polizia ed il servizio dei vigili del fuoco."}
{"id": "542506", "revid": "91506092", "url": "https://it.wikipedia.org/wiki?curid=542506", "title": "Recettori ormonali", "text": "Per recettori ormonali si intendono alcuni recettori, presenti sulle membrane cellulari, specifici per determinati ormoni e capaci di legarsi a essi. Tale specificit\u00e0 rende una determinata cellula \"bersaglio\" (target) di un determinato ormone tra i tanti che sono costantemente immessi in circolazione dalle ghiandole endocrine.\nSono distinguibili, tra i recettori:\nNella struttura del recettore osserviamo il DOMINIO, regione in grado di riconoscere e legare l'ormone e una REGIONE deputata alla generazione di un segnale intracellulare che traduce il messaggio ormonale in risposte funzionali della cellula bersaglio.\nIn alcune patologie neoplastiche per le quali \u00e8 riconosciuta un\"'endocrino-dipendenza\", lo studio dei recettori ormonali presenti nelle cellule tumorali costituisce un elemento utile nello stabilire idonee \"endocrino-terapie\". \u00c8 il caso del cancro della mammella, malattia nella cui patogenesi \u00e8 chiaro il rapporto con alcuni ormoni quali gli estrogeni e il progesterone.\nAlla fine dell'Ottocento fu notato che l'asportazione delle ovaie (con conseguente soppressione dell'attivit\u00e0 endocrina) migliorava la prognosi delle pazienti operate per carcinoma mammario. Oggi sappiamo che almeno un terzo di queste neoplasie \u00e8 estrogeno dipendente, nel senso che le cellule tumorali hanno bisogno di questo specifico ormone per proliferare. Pertanto in questi casi appare razionale ricorrere a una terapia endocrina che pu\u00f2 essere unica o pi\u00f9 spesso \"adiuvante\" ossia associata ad altre quali la chemioterapia o la terapia chirurgica.\nL'ormono-dipendenza viene stabilita cercando la presenza di specifici recettori ormonali nelle cellule tumorali asportate. Nel caso vengano individuati dei recettori specifici per gli estrogeni (ER) \u00e8 utile che le restanti cellule target vengano private di queste sostanze.\nCi\u00f2 si ottiene fondamentalmente in due modi:\nIn questi anni sono stati attivati molti studi per cercare di capire quale delle due terapie sia la migliore, nel senso che migliori la prognosi e riduca le recidive senza presentare contemporaneamente alta incidenza di effetti collaterali anche piuttosto gravi."}
{"id": "542514", "revid": "122713412", "url": "https://it.wikipedia.org/wiki?curid=542514", "title": "Newtype", "text": "Nella serie di anime Gundam un Newtype \u00e8 lo stadio successivo dell'evoluzione umana. La teoria dietro questa metamorfosi minore, ma di grande importanza, \u00e8 che per adattarsi alla vita nello spazio la mente umana ha dovuto sviluppare una consapevolezza superiore. Ci\u00f2 si traduce in una sorta di \"sesto senso\" che comporta una percezione estremamente fine dello spazio-tempo, oltre che una grande capacit\u00e0 telepatica e riflessi molto pi\u00f9 rapidi. Come tali i Newtype tendono ad apparire tra gli \"spazionoidi\" (esseri umani nati nello spazio), anche se per esempio il Newtype probabilmente pi\u00f9 famoso \u00e8 nato sulla Terra. Appaiono nella linea temporale dell'Universal Century, ma sono presenti anche nella After War.\nUn tipo di essere umano molto simile (detto Coordinator) esiste nella linea temporale della Cosmic Era (di \"Gundam SEED\"), sebbene la loro evoluzione sia artificiale e ottenuta mediante l'ingegneria genetica. Le abilit\u00e0 principali dei Coordinator sono migliori capacit\u00e0 fisiche piuttosto che mentali, ma alcuni possiedono uno stato di consapevolezza mentale aumentato simile a quello dei Newtype. Il regista della serie Mitsuo Fukuda ha identificato alcuni dei protagonisti (come Mu La Flaga) come Newtype, sebbene il termine non compaia esplicitamente nella serie.\nCaratteristiche personali.\nUn Newtype in buona sostanza \u00e8 un individuo che rappresenta l'evoluzione della specie umana, soprattutto in senso intellettivo-intuitivo-sensoriale. I Newtype possiedono capacit\u00e0 avanzate perch\u00e9 il loro modo di sentire, di intuire e di comprendere \u00e8 molto pi\u00f9 sviluppato rispetto agli altri esseri umani standard, noti con il nome di \"Oldtype\". Queste caratteristiche, che a prima vista potrebbero rivelarsi indubbi vantaggi nel rapporto con le altre persone, in realt\u00e0 quasi sempre si manifestano come tragici svantaggi, difatti il Newtype spesso e volentieri si sente come imprigionato in un mondo che non lo pu\u00f2 comprendere. Qualsiasi essere umano standard, nonostante l'impegno nel profondere dolcezza e comprensione nei confronti di un Newtype, non riuscir\u00e0 mai a capirlo fino in fondo, anche se le varie serie di Gundam mostrano svariati esempi di esseri umani standard che, nonostante tutto, per amore, cercano di restare vicini al Newtype come possono (vedi Z Gundam, dove Fa Yuiri resta vicino a Camille Vidan ferito alla fine della serie, ben consapevole della maggiore attrazione che lui aveva provato per una Newtype). Mentre inizialmente un Newtype o una Newtype possono essere attratti da un essere umano di vecchio tipo (per i fattori pi\u00f9 diversi, quali l'estetica, la simpatia o la bont\u00e0) ed illudersi di poter essere con questi felici, alla lunga sono costretti ad ammettere di non poter venire compresi.\nGli esseri umani di vecchio tipo solitamente provano due tipi di attitudini nei confronti dei Newtype: fascinazione ma pi\u00f9 facilmente timore. Per questo i Newtype ottengono scarso successo nella conquista del potere nella societ\u00e0: gli altri esseri umani di vecchio tipo, seppur limitati nelle proprie capacit\u00e0, unendosi contro i Newtype, che sono numericamente di gran lunga inferiori, spesso e volentieri ottengono la vittoria. Il Newtype in effetti fa parte di una percentuale irrisoria all'interno del genere umano. Un altro svantaggio dei Newtype \u00e8 la difficile accettazione di s\u00e9 stessi come esseri migliorati e quindi \"diversi\" rispetto agli altri. Il grado di consapevolezza di questa accettazione \u00e8 differente nei vari casi (vedi ad esempio Amuro e Lalah in Gundam, dove lei \u00e8 gi\u00e0 molto pi\u00f9 consapevole dell'amico). La felicit\u00e0 suprema ed irresistibile per un Newtype \u00e8 quella di essere attirato da un suo simile che lo potrebbe comprendere e completare, ma nelle varie serie di Gundam solitamente questo evento appare praticamente impossibile, poich\u00e9 le situazioni avverse fatalmente lo impediscono (vedi il rapporto tormentato di Amuro Ray e Lalah Sun in Gundam e quello di Camille Vidan e Four Murasame in Z Gundam, dove entrambe le coppie si ritrovano ad essere irresistibilmente attratte, ma la realt\u00e0 le separa a causa dei differenti fronti di battaglia in cui i singoli individui sono impegnati).\nInfine, il Newtype, cos\u00ec come presenta potenzialit\u00e0 di grande rilievo, altrettanto \u00e8 caratterizzato da grandi vulnerabilit\u00e0 e paure, proprio a causa dell'estrema sensibilit\u00e0 ed intelligenza che lo contraddistingue. \u00c8 anche per questo che i Newtype spesso si combattono, invece di amarsi liberamente, per la paura inconscia che provano nei confronti di quei pochi eletti che li possono capire veramente, e che temono possano facilmente ferirli a causa della loro estrema vulnerabilit\u00e0, che di nuovo si pone come contraltare alle loro elevate capacit\u00e0. Il Newtype sostanzialmente presenta grosse difficolt\u00e0 nell'accettazione di s\u00e9 stesso come essere \"diverso\" e a maggior ragione non riesce ad accettare serenamente questa stessa caratteristica nei suoi simili, decretando nella maggior parte dei casi uno stato di fallimento della propria vita personale. La vera grande tragedia della vita sentimentale di un Newtype \u00e8 che non comprende il carattere di \"purezza\" della propria indole, presente anche nei suoi simili, per cui si chiude in un'ovvia autodifesa che in realt\u00e0 \u00e8 il vero motivo per cui fallisce l'obiettivo della propria realizzazione personale: solo fidandosi ciecamente di s\u00e9 stessi, due Newtype potrebbero comprendersi ed amarsi in stato di grazia.\nCaratteristiche migliorate.\nI Newtype sono dotati di un senso di consapevolezza spaziale estremo, quasi un sesto senso. Sono capaci di rilevare empaticamente altri Newtype e sono sensibili alle intenzioni ostili altrui, permettendo loro di reagire con prontezza sbalorditiva alle azioni degli avversari ancora prima che queste vengano attuate.\nAlcuni Newtype hanno esibito anche capacit\u00e0 telepatiche e psicocinetiche, principalmente la capacit\u00e0 di manipolare le particelle Minovsky che sono alla base di molte tecnologie dell'Universal Century. Kamille Bidan, il pilota del MSZ-006 Zeta Gundam, apparentemente fu in grado grazie alla sua rabbia di concentrare gli spiriti dei suoi amici morti e creare una barriera simile a una I-Field barrier intorno al suo mobile suit e di incrementare le dimensioni della sua beam saber.\nLe capacit\u00e0 dei Newtype sono considerate come molto astratte e trattate come eventi misteriosi, in modo similare a come viene gestita la Forza nella trilogia originale di \"Guerre Stellari\".\nI Newtype e la societ\u00e0.\nUno dei pi\u00f9 grandi conflitti sociali dell'Universal Century \u00e8 lo sfruttamento di questi esseri umani avanzati. Nonostante la scoperta della loro esistenza sia stata proclamata da scienziati e filosofi come un raggio di speranza per il futuro dell'umanit\u00e0, le varie serie della linea temporale dell'Universal Century mostrano come essi siano meramente diventati carne da cannone per politici avidi e militaristi violenti, creando ancora pi\u00f9 guerra e distruzione.\nVari personaggi affermano che lo sfruttamento dei Newtype \u00e8 dovuto alla paura che gli umani normali hanno delle loro capacit\u00e0, dato che rappresentano il passo successivo dell'evoluzione dell'umanit\u00e0. Un esempio di ci\u00f2 \u00e8 il trattamento di Amuro Ray: nonostante sia l'eroe della Guerra di un Anno, sale di pochissimo di grado nel corso della sua carriera nell'esercito e viene implicato che questo sia dovuto alla sfiducia del governo nei confronti della sua lealt\u00e0, a causa del suo stato di Newtype. Molti ritengono che questa sia un'allegoria delle nuove generazioni che rimpiazzano le vecchie e del conflitto e confusione che ne derivano. Anche nelle serie pi\u00f9 avanzate cronologicamente della linea temporale dell'Universal Century, i Newtype rimangono un'occorrenza rara tanto quanto lo erano all'epoca della Guerra di un Anno, facilitando un curioso ciclo di sviluppo delle armi, nel quale armi altamente specializzate vengono sviluppate plasmate sulle loro capacit\u00e0 e quindi ritirate dall'uso per la mancanza di utilizzatori in numero sufficiente.\nFamosi Newtype.\nIl Newtype pi\u00f9 famoso \u00e8 probabilmente il leggendario Amuro Ray protagonista della prima serie, Mobile Suit Gundam. Oltre a svilupparsi in un potente Newtype, affina anche altrettanto, se non di pi\u00f9, la sua superba abilit\u00e0 nel pilotare macchinari.\nChar Aznable come Amuro sviluppa le sue formidabili abilit\u00e0 di combattimento solo dopo anni di esperienza. Char \u00e8 prima di tutto un pianificatore e uno stratega, campi nei quali eccelle, senza alcun aiuto dalle sue capacit\u00e0 di Newtype. Sebbene le sue capacit\u00e0 di Newtype non siano potenti quanto quelle di Amuro, Char \u00e8 comunque uno dei migliori Newtype della sua era, anche grazie al suo carattere risoluto e ad una certa spietatezza innata.\nSecondo le fonti canoniche il pilota Newtype pi\u00f9 potente \u00e8 Judau Ashta di \"Mobile Suit Gundam ZZ\". Nonostante la sua inesperienza e la sua giovinezza Judau esibisce l'ammontare grezzo di abilit\u00e0 newtype tra i pi\u00f9 elevati tra i protagonisti della linea temporale dell'Universal Century. Questo \u00e8 anche dovuto al fatto che la serie era orientata verso un'audience pi\u00f9 giovane e il possedere abilit\u00e0 potenti aveva la precedenza sulla credibilit\u00e0. \nBanagher Links di Mobile Suit Gundam Unicorn (progetto non seguito dall'ideatore della saga Yoshiyuki Tomino) tuttavia mostrer\u00e0 capacit\u00e0 e poteri ancora pi\u00f9 sorprendenti, raggiungendo in poco tempo un livello nettamente superiore a qualsiasi altro personaggio della saga. A bordo dell'RX-0 Unicorn Gundam (unit\u00e0 dotata di Psycho Frame su tutta l'armatura), capace di amplificare a dismisura i poteri newtype del pilota, otterr\u00e0 un tale livello di abilit\u00e0 ed un tale controllo su di esse da risultare quasi onnipotente rispetto a qualsiasi altro Newtype dell'epoca, anche enormemente pi\u00f9 esperti come Full Frontal o Marida Cruz. Pi\u00f9 volte nel corso della serie compir\u00e0 azioni che piegheranno completamente le leggi della fisica (fenomeni conosciuti anche come Axis Shock) come disturbare localmente la gravit\u00e0, sorreggere intere navi spaziali fino addirittura ad arrivare a bloccare un Colony Laser, l'arma ad energia pi\u00f9 potente della linea temporale Universal Century. \nNewtype nell'Universal Century.\nLa parola Newtype entr\u00f2 in uso per la prima volta quando Zeon Zum Deikun, fondatore della colonia spaziale che divenne il Principato di Zeon, cre\u00f2 la sua filosofia: il genere umano era destinato ad abbandonare la Terra per lo spazio, dove si sarebbe evoluto in un nuovo stadio dell'evoluzione detto \"Newtype\" (nuovo tipo).\nQuesta filosofia venne accettata da molte persone fino al punto di diventare superstizione e divenne un nome per chi possedeva abilit\u00e0 strane ed eccezionali. Cos\u00ec, quando, durante la Guerra di un Anno, potenziali psichici migliorati cominciarono a manifestarsi in alcuni individui, l'idea che i Newtype si fossero evoluti in umani con abilit\u00e0 psichiche in conseguenza dello spostamento nello spazio cominci\u00f2 a fissarsi. In contrasto gli umani non migliorati vennero detti Oldtype (\"vecchio tipo\")\nCon il passare del tempo il numero di nuovi Newtype rimase discretamente stabile. Comunque dato che i loro destini erano stati trasformati da \"futuro del genere umano\" a \"armi viventi\" forzati a combattere in guerra, cominciarono a essere sopravanzati in numero da Newtype creati artificialmente. Cos\u00ec per l'epoca della Seconda Guerra di Neo Zeon (Char's Counterattack), era dubbio se questi Newtype corrispondessero realmente a quelli della teoria di Deikun.\nProgetto U.C..\nAlla fine degli eventi di Char's Counterattack, come conseguenza dell'Axis Shock, la Federazione prese ufficialmente coscienza dell'esistenza dei Newtype e del pericolo che le loro abilit\u00e0 ponevano per il resto della popolazione Oldtype. Per questo motivo venne istituito il Progetto U.C. con il fine di sviluppare armi in grado di combattere, e all'occorrenza sterminare, in modo efficace i Newtype. Gli sforzi di questo progetto convogliarono nelle due unit\u00e0 gemelle denominate RX-0 Unicorn Gundam e RX-0 Unicorn Gundam 02 Banshee, dotate del potente sistema NT-D (NewType-Destroyer). Questo sistema \u00e8 in grado autonomamente di rilevare ed annullare con grande efficacia le abilit\u00e0 newtype avversarie, e, se non controllato da un pilota con una potente forza di volont\u00e0, ha come priorit\u00e0 lo sterminio di qualsiasi Newtype ostile. Al fine di utilizzare l'NT-D tuttavia il pilota deve essere Newtype, questo costituisce un chiaro paradosso alla base del progetto U.C. L'Unicorn Gundam Full Armor pu\u00f2 essere considerato l'apice della tecnologia Newtype.\nNewtype come soldati.\nPoco dopo la loro scoperta il potenziale di combattimento dei Newtype venne rapidamente sfruttato dalle varie fazioni militari. Diverse tecnologie permettono a questi Newtype di controllare le armi remote conosciute come \"Funnels\" e \"Bits\" e altri tipi di armi controllate psichicamente. Alcuni sistemi permettono ad un Newtype di controllare interi mobile suit o mobile armour semplicemente con il potere della loro mente, sebbene a tale scopo siano richiesti Newtype eccezionalmente potenti. Sono state progettate molti tipi di interfacce per l'uso da parte di Newtype, come il \"cinematic Psycoframe\".\nNewtype artificiali.\nDiversi progetti di ricerca hanno tentato di espandere artificialmente le capacit\u00e0 dei Newtype o di conferirle a persone normali. L'Istituto Flanagan ha un ruolo prominente in questo progetti di ricerca e ha creato diversi Newtype artificiali utilizzati in missioni di combattimento. Comunque i risultati di questi progetti si sono finora rivelati come difettosi, dato che pur possedendo abilit\u00e0 potenti molti \"umani migliorati\" hanno sofferto frequentemente di instabilit\u00e0 mentale estrema. Il miglior esempio di questo fenomeno \u00e8 Four Murasame.\nTecnologie newtype.\nSistema Psycommu.\nUno \"Psycommu\" \u00e8 un apparecchio direttamente connesso ai pensieri dell'utilizzatore, attraverso i quali questi pu\u00f2 manipolarlo. Il nome deriva dall'unione di \"psychic\" (\"psichico\") e \"communicator\" (\"comunicatore\").\nLe ricerche sugli Psycommu iniziarono quando venne scoperto che le onde cerebrali ignorano le interferenze create dalle particelle Minovsky. Il Principato di Zeon inizi\u00f2 le ricerche sui poteri dei Newtype e svilupp\u00f2 il \"Psycommu System\" per uso esclusivo dei Newtype.\nFondamentalmente un Sistema Psycommu funziona leggendo passivamente le onde cerebrali dei Newtype e quindi traducendole in codice macchina. Poich\u00e9 le onde cerebrali non sono influenzate dalle propriet\u00e0 di interferenza radio delle particelle Minovsky, venne usato inizialmente per controllare armi remote, di solito equipaggiate con un singolo beam gun. Questo permise di tornare a ingaggiare il combattimento oltre la distanza di vista, dato che bits e funnel furono le prime armi a poter ingaggiare bersagli oltre il raggio visivo da dopo la scoperta delle particelle Minovsky. Successivamente venne utilizzato anche per incrementare i tempi di risposta ai comandi.\nBio sensor.\nNell'UC 0087 il sistema Psycommu venne migliorato per interfacciarsi con il pilota newtype di un mobile suit (\"bio sensor\"). Il bio sensor amplifica il potere, velocit\u00e0 e forza di un mobile suit per un breve periodo di tempo e in alcuni casi usa il potere psichico come arma, quando il pilota \u00e8 mentalmente ed emozionalmente eccitato, di solito arrabbiato o sconvolto.\nAnti-funnel System.\nL'\"Anti-funnel System\" venne usato dal mobile suit REON (\"Robotic Environment Operating-system Nucleus\") Ver.5.7 Gundam Zephyr Phantom Mark II \"Reon\", nel manga omonimo. L'Anti-funnel System funziona bloccando le onde Psycommu e perci\u00f2 interrompendo l'uso di armi remote come bits o funnels.\nPsycoframe.\nComparsa per la prima volta in Char's Counterattack, lo \"Psycoframe\" \u00e8 una tecnologia che inserisce lo Psycommu direttamente nella struttura atomica metallica di un mobile suit. Ci\u00f2 permette a un pilota newtype di controllare il mobile suit come se fosse il suo proprio corpo (similmente a come sono controllati in \"G Gundam\"). I sistemi Psycommu tradizionali richiedono grandi sottosistemi e sono tradizionalmente installati su grossi Mobile armour. Con lo sviluppo dello Psycoframe divenne possibile installare un sistema Psycommu anche in mobile suit.\nIl primo mobile suit a esserne equipaggiato fu il MSN-04 Sazabi di Neo Zeon, costruito per Char Aznable dall'Anaheim Electronics. Sperando in una buona battaglia contro il suo rivale da lungo tempo Amuro Ray, Char segretamente lasci\u00f2 trapelare il segreto di questa tecnologia alla squadra di sviluppo del RX-93 Nu Gundam - sempre dell'Anaheim Electronics.\nOltre alle capacit\u00e0 dello Psycommu, lo Psycoframe pare avere la capacit\u00e0 di potenziare i comandi ricevuti dalle onde cerebrali e aumentare la capacit\u00e0 del mobile suit oltre alle sue capacit\u00e0 di progetto. Il misterioso potere che imped\u00ec all'asteroide Axis di cadere sulla Terra viene spesso spiegato come dovuto allo Psycoframe che assorb\u00ec le intense emozioni dei piloti di mobile suit e degli abitanti della Terra.\nNota: nella versione romanzata di Char's Counterattack, \"Beltorchika's Children\", un terzo mobile suit, lo Psyco Doga, viene anch'esso equipaggiato di Psycoframe. Lo Psyco Doga, che serv\u00ec da prototipo per il potente mobile armour Alpha Azieru non \u00e8 mai comparso in una serie animata.\nIn Mobile Suit Gundam Unicorn compaiono i primi (e unici) mobile suit dotati di Psycho Frame su tutta l'armatura: le unit\u00e0 gemelle RX-0 Unicorn Gundam e RX-0 Unicorn Gundam 02 Banshee. Questa configurazione aumenta a dismisura i tempi di reazione e l'efficacia dell'unit\u00e0 oltre ad aumentare enormemente i poteri newtype. Questa tecnologia, per quanto potente, non \u00e8 esente da inconvenienti, come ad esempio il limitato tempo di utilizzo o il non completo controllo sull'unit\u00e0 stessa. Con il limitatore disattivato (modalit\u00e0 \"destroyer\") infatti il corpo e la mente del pilota sono posti sotto enorme stress a causa delle elevatissime prestazioni del mobile suit, il quale, al fine di evitare danni permanenti all'utilizzatore (spesso la morte), reinserisce automaticamente il limitatore dopo circa 5 minuti. Durante tutto il periodo operativo della modalit\u00e0 destroyer al pilota vengono somministrati farmaci e stimolanti per evitare svenimenti e altri inconvenienti come stagnazione del sangue (altrimenti inevitabile dati i livelli di accelerazione G).\nNT-D.\nL'NT-D (NewType-Destroyer) \u00e8 un sistema sviluppato nell'ambito del progetto U.C. con il fine di combattere e sterminare i newtype, esso \u00e8 equipaggiato sulle unit\u00e0 unicorn-type e necessita di un pilota newtype per essere utilizzato. Si attiva automaticamente ogni qualvolta rileva onde cerebrali newtype ostili, non essendo in grado di distinguere i newtype naturali da quelli artificiali, tuttavia un pilota dalla grande forza di volont\u00e0 pu\u00f2 controllare l'NT-D, decidendo quando attivarlo e quando disattivarlo. La caratteristica principale del sistema \u00e8 quello utilizzare il grande potere dello Psycho Frame degli Unicorn Gundam per disabilitare e/o controllare l'armi newtype avversarie, tipicamente \"bit\" e \"funnel,\" azzerando quindi il vantaggio tattico che da esse deriva\".\" L'NT-D ha un certo controllo sull'unit\u00e0 e ha come priorit\u00e0 l'eliminazione di tutti i newtype ostili, maggiore \u00e8 la risoluzione del pilota maggiore \u00e8 il controllo che esso pu\u00f2 esercitare sul sistema, fino anche a prenderne il completo controllo (la cosiddetta modalit\u00e0 \"awakened\"). L'NT-D ha un tempo di utilizzo di circa 5 minuti dato l'enorme stress a cui sottopone la mente del pilota. Il sistema NT-D \u00e8 simile all'EXAM System e alla Super Mode dello Shining Gundam.\nQuasi-Psycommu.\nIl \"Quasi-Psycommu\" venne sviluppato per estendere le capacit\u00e0 di controllo remoto di non newtype. Questo sistema pu\u00f2 attivamente scandire le onde cerebrali del pilota, non importa quanto siano deboli, e quindi tradurle in comandi per il computer che controlla le armi remote. Usando il Quasi-Psycommu anche un umano normale pu\u00f2 controllare semplici armi remote filoguidate, come gli Incoms, che diversamente da funnels o bits devono essere filoguidati perch\u00e9 i segnali elettrici dell'incom verrbbero altrimenti bloccati dalle particelle Minovsky.\nIl Quasi-Psycommu applicato per la prima volta nel AMX-002 Neue Ziel di Axis Zeon nell'UC 0083, \u00e8 conosciuto solo come \"half-control computer system\". Successivamente i Titans nell'UC 0087 svilupparono una propria versione miniaturizzata che venne installa su diverse unit\u00e0 come il ORX-013 Gundam Mk-V e il MRX-010 Psyco Gundam Mark II. Quando il relitto dello Psyco Gundam Mark II venne recuperato dalle forze di Neo Zeon queste furono in grado di ricostruire il sistema e lo usarono in molte loro unit\u00e0 come l'AMX-103 Hamma Hamma e l'AMX-114 Doven Wolf.\nNeo-Psycommu.\nIl \"Neo-Psycommu\" migliora il Quasi-Psycommu permettendo a un pilota di controllare il veicolo semplicemente con i suoi pensieri, senza alcun controllo manuale. L'unico esempio di questo fu l'enorme mobile armour XMA-01 Rafflesia, nel quale l'elmetto del pilota conteneva numerosi recettori neurali ed era connesso al mobile armour mediante cavi in fibra ottica.\nBio-computer.\nIl bio-computer venne sviluppato nell'UC 0123, ed impiegato per la prima volta nell'F91 Gundam Formula 91 e quindi incorporato nel XM-X Crossbone Gundam nell'UC 0133. In sostanza si tratta di uno Psycommu invertito, invece di leggere le onde cerebrali del pilota, analizza i dati osservati dai sensori e quindi li invia direttamente al cervello del pilota. Questo sistema pu\u00f2 essere usato anche da non newtype, ma solo i newtype possono sfruttarne al massimo il potenziale.\nEXAM System.\nL'\"EXAM System\" (\"Blue Destiny\") fu piuttosto simile ad un bio-computer, eccettuato che funzionava utilizzando l'anima del pilota newtype Marion Welch, incorporata nel sistema. A causa del fatto che contiene un'anima, alle volte va in \"berserk\" e non pu\u00f2 essere controllato dal pilota, con conseguenze a volte fatali. Per contrastare questo, il suo tempo operativo \u00e8 ridotto a 5 minuti.\nAngel Halo.\nAngel Halo fu una fortezza Psycommu, fondamentalmente una gigantesca struttura circolare con una nave di controllo al centro. Mentre altri sistemi Psycommu leggono semplicemente i pensieri del pilota trasformandoli in comandi per le armi, l'Angel Halo imbriglia il potere di centinaia di newtype (controllati da un singolo newtype nel centro) e li usa per \"devolvere\" la mente umana. Potrebbe letteralmente ridurre un adulto allo stadio cerebrale di un infante e anche pi\u00f9 indietro. Venne tentato di usarlo come arma per cancellare le menti di tutti gli abitanti della Terra."}
{"id": "542519", "revid": "1833487", "url": "https://it.wikipedia.org/wiki?curid=542519", "title": "Lunetta Savino", "text": "\u00c8 divenuta popolare grazie alla serie televisiva \"Un medico in famiglia\", dove ha interpretato il ruolo di Cettina Gargiulo.\nBiografia.\nDopo aver frequentato il liceo classico, si laurea al Dams di Bologna, e, in seguito, consegue il diploma presso la Scuola di teatro Alessandra Galante Garrone di Bologna. Debutta a teatro nel 1981 con \"Macbeth\" e l'anno successivo esordisce al cinema con \"Grog\" diretto da Francesco Laudadio. Molto importanti per la sua carriera sono le partecipazioni a \"Il mercante di Venezia\" nel 1984, \"Sorelle Materassi\" (dal romanzo omonimo di Aldo Palazzeschi) nel 1988, e Medea nel 1994. Nel 1995 debutta a Roma al Teatro dell'Orologio con \"Prova orale per membri esterni\", nel quale interpreta una professoressa di sesso orale. Scritto e diretto da Claudio Grimaldi, lo spettacolo si replicher\u00e0 con successo di pubblico per sei stagioni teatrali in varie citt\u00e0 d'Italia.\nL'attrice \u00e8 molto conosciuta al pubblico televisivo italiano dal 1998, quando ha avuto il ruolo di Cettina in \"Un medico in famiglia\". Nel 2007 debutta con \"Casa di bambola - L'altra Nora\" tratto da Henrik Ibsen, scritto e diretto da Leo Muscato: lo spettacolo replicher\u00e0 oltre 150 volte Parallelamente alle ultime stagioni de \"Un medico in famiglia\", ha recitato nella fortunata serie di Canale 5, \"Il bello delle donne\", dove ha interpretato il ruolo di Agnese Borsi.\nNel 2006 insieme a Massimo Ghini \u00e8 protagonista della fiction \"Raccontami\", con la regia di Riccardo Donna e Tiziana Aristarco. Del 2007 \u00e8 la fiction \"Il figlio della luna\", andato in onda su Rai Uno il 22 febbraio 2007 , in cui interpreta il ruolo di Lucia, vera madre-coraggio siciliana di Fulvio Frisone, affetto da tetraplegia spastica distonica, ora quarantenne fisico nucleare. Nel 2009 appare, per una sola puntata, il personaggio di Cettina nella serie \"Un medico in famiglia\".\nLa carriera cinematografica di Lunetta Savino conta molte presenze importanti. Fra le sue interpretazioni: \"Mi manda Picone\" di Nanni Loy del 1983, \"Cucciolo\" (1998), \"Matrimoni\" (1998), \"Liberate i pesci!\" (1999), \"Se fossi in te\" (2001), \"Viva la scimmia\" (2002), \"Amore con la S maiuscola\" nel 2002, \"Mai + come prima\" (2005), \"Saturno contro\" (2007) e \"Mine vaganti\" (2010) di Ferzan \u00d6zpetek. Ritorner\u00e0 su Rai 1 dopo 5 anni dall'ultima apparizione in \"Un medico in famiglia\" recitando in \"Fuoriclasse\" 3 in cui sar\u00e0 la sorella della protagonista Isa Passamaglia, interpretata da Luciana Littizzetto.\nNel 2014 gira il film-tv Pietro Mennea - La freccia del Sud, dove interpreta Vincenzina Mennea. Nel 2015 vince il Premio Flaiano come migliore interprete femminile per questa miniserie TV. Sempre nel 2014 compare nella serie tv \"Il candidato - Zucca presidente\", nel ruolo di Bianca De Mojana. La serie viene trasmessa all'interno del programma \"Ballar\u00f2\", a partire da settembre 2014.\nAppare sul piccolo schermo nell'autunno 2015 nel fiction di Rai 1, \"\u00c8 arrivata la felicit\u00e0\", targata Publispei, fiction in cui viene riconfermata per la seconda stagione in onda su Rai 1 nel 2018. A settembre gira il film TV di Rai 1 \"Felicia Impastato\", come protagonista nel ruolo della madre di Peppino Impastato, in onda nel maggio 2016, e che le fa ottenere le lodi della critica.\nDa aprile 2019 conduce in seconda serata su Rai 3 il programma \"Todo cambia\", con l'obiettivo di raccontare le storie di persone che hanno dato una svolta alla propria vita.\nVita privata.\nSposata fino al 1994 con l'attore Franco Tavassi, ha avuto un figlio .\nPolitica.\nHa partecipato ad alcune iniziative del centrosinistra, e a una manifestazione contro Silvio Berlusconi."}
{"id": "542521", "revid": "466539", "url": "https://it.wikipedia.org/wiki?curid=542521", "title": "Mario Gozzini", "text": "Assiduo collaboratore di svariate riviste e quotidiani quali \"La Stampa\", \"Corriere della Sera\" e \"l'Unit\u00e0\", divenne famoso anche per l'approvazione di una legge da lui ispirata, la \"legge Gozzini\" (legge 10 ottobre 1986, n. 663).\nBiografia.\nLaureatosi in lettere nel 1942, nel 1945 inizi\u00f2 una duratura collaborazione con la casa editrice Vallecchi, dove dirigeva la collana \"I nuovi padri: saggi sul Cristianesimo del nostro tempo\". Assieme ad Alfonso di Nola fu il coordinatore dell'Enciclopedia delle Religioni. Collabor\u00f2 anche con l'amico Giovanni Papini. Insegn\u00f2 storia e filosofia negli istituti superiori di Firenze (tra i quali il celebre Liceo scientifico statale Leonardo da Vinci). Negli anni cinquanta e negli anni sessanta fu molto vicino a Giorgio La Pira, Ernesto Balducci, Giuseppe Dossetti, Geno Pampaloni. Fu fra i fondatori delle riviste \"L'Ultima\" (nel 1946) e \"Testimonianze\" (nel 1958).\nFu uno dei pi\u00f9 importanti fautori del dialogo tra i cattolici e il Partito Comunista Italiano. A partire dal 1976 e per tre legislature fu eletto al Senato della Repubblica nelle liste del PCI. Da senatore della Sinistra Indipendente si occup\u00f2 in particolare della discussione sulla legalizzazione dell'aborto (legge 194 del 1978, sostenendo di spostare l'accento per la donna sulla \"libert\u00e0 dAll'aborto\" pi\u00f9 che \"dEll\"' aborto, fatta salva la non perseguibilit\u00e0 penale dell'atto) e della legge di riferimento sui benefici carcerari (legge 663 del 1986 , cosiddetta \"Legge Gozzini\").\nOpere letterarie.\nL'archivio di Mario Gozzini \u00e8 depositato, assieme alla sua vasta biblioteca, presso l'Istituto Gramsci Toscano a partire dal 2000 ed \u00e8 notificato dalla Soprintendenza Archivistica per la Toscana per via del suo importante rilievo storico."}
{"id": "542524", "revid": "436907", "url": "https://it.wikipedia.org/wiki?curid=542524", "title": "Sounding the Seventh Trumpet", "text": "Sounding the Seventh Trumpet \u00e8 il primo album in studio del gruppo musicale statunitense Avenged Sevenfold, pubblicato nel 2001 dalla Good Life Recordings.\nL'album \u00e8 stato successivamente ripubblicato nel 2002 dalla Hopeless Records."}
{"id": "542525", "revid": "125302181", "url": "https://it.wikipedia.org/wiki?curid=542525", "title": "CAF Champions League", "text": "La CAF Champions League, gi\u00e0 Coppa dei Campioni d'Africa \u00e8 la massima competizione calcistica per club del continente africano. Il torneo assunse questo nome nel 1997, quando, sull'esempio europeo, si \u00e8 sostituito il formato della \"Coppa dei Campioni d'Africa\" con quello della Champions League a gironi preliminari e fase finale ad eliminazione diretta.\nSi svolge da novembre (turni preliminari) al mese di maggio/giugno (finale andata/ritorno) ed assegna il titolo di campione d'Africa per club. I vincitori del torneo acquisiscono il diritto di partecipare alla Supercoppa CAF, in cui affrontano i vincitori della Coppa della Confederazione CAF, e alla Coppa del mondo per club FIFA, manifestazione che assegna il titolo di campione del mondo per club.\nLa competizione \u00e8 stata vinta da 26 squadre, 11 delle quali sono diventate Campione d'Africa per pi\u00f9 di una volta. La squadra pi\u00f9 titolata \u00e8 l'Al-Ahly con 10 titoli, seguito da Zamalek (5), TP Mazembe (5), Esp\u00e9rance di Tunisi (4), Canon Yaound\u00e9 (3), Hafia (3), Raja Casablanca (3).\nFormula.\nLa formula attuale prevede l'eliminazione diretta nei primi tre turni fino agli ottavi di finale: le squadre sconfitte sono ammesse alla CAF Confederation Cup mentre le otto qualificate danno vita a due gironi da quattro squadre ciascuno. Dopo partite di andata e ritorno, le prime due qualificate di ciascun girone disputano semifinali e finali. Dal 2005 la vincitrice finale \u00e8 ammessa alla Coppa del mondo per club FIFA.\nLe 12 federazioni maggiori iscritte alla CAF possono iscrivere una seconda squadra. Sono, in ordine alfabetico: Algeria; Angola; Camerun; Repubblica Democratica del Congo; Costa d'Avorio; Egitto; Ghana; Marocco; Nigeria; Senegal; Sudafrica; Tunisia.\nStoria.\nLa CAF Champions League \u00e8 la naturale prosecuzione della Coppa dei Campioni d'Africa, nata nel 1964 e contesa da allora ogni anno, con l'esclusione del 1965, dai club vincitori dei vari campionati nazionali iscritti alla CAF. Nel 1974 fu introdotta la regola del gol fuori casa, da applicare in caso di parit\u00e0.\nIntrodotta nel 1997, la formula dei due gironi dei quarti di finale \u00e8 rimasta pressoch\u00e9 invariata nel corso degli anni, con due o pi\u00f9 turni preliminari per arrivare ad avere otto squadre nella fase a gironi. Dal 2004 alcune lievi modifiche hanno permesso alle 12 maggiori federazioni africane di ammettere alla competizione una seconda squadra. \nNel 2007 l'\u00c9toile Sportive du Sahel vinse il trofeo per la prima volta, alla terza finale giocata, battendo in finale gli egiziani dell'Al-Ahly e interrompendo il dominio della squadra del Cairo (2 vittorie e 3 finali consecutive). Nel 2008 l'Al-Ahly si conferm\u00f2 squadra egemone grazie al successo in finale contro la squadra camerunese del Cotonsport Garoua. Il club del Cairo sollev\u00f2 la sesta coppa, la terza nei precedenti quattro anni, e divenne la squadra pi\u00f9 titolata d'Africa staccando l'altra squadra della capitale egiziana, lo , acerrima rivale dell'Al-Ahly. Le edizioni 2009 e 2010 furono vinte dalla formazione congolese del TP Mazembe, che biss\u00f2 la doppietta delle stagioni 1967 e 1968, quando ancora si chiamava TP Enlgebert. \nIl decennio seguente vide prevalere le compagini nordafricane, con Wydad Casablanca, Al-Ahly ed Esp\u00e9rance di Tunisi che si aggiudicarono due trofei a testa (queste ultime due squadre riescono anche a bissare il successo dell'anno prima), mentre una vittoria and\u00f2 all'ES S\u00e9tif. Nel 2020 Zamalek e Al-Ahly, protagoniste del derby del Cairo, si sono scontrate in finale per la prima volta nella storia del torneo, con la vittoria dell'Al-Ahly, che ripet\u00e9 il successo l'anno seguente, giungendo a quota 10 titoli."}
{"id": "542529", "revid": "92723", "url": "https://it.wikipedia.org/wiki?curid=542529", "title": "Anatole Liebermann", "text": "Impara a suonare a 9 anni. Nel 1966 si iscrive al Conservatorio \u010cajkovskij di Mosca, dove si laurea a pieni voti con Natal'ja Gutman.\nNel 1975 fonda il \"Trio \u010cajkovskij\" assieme al pianista Konstantin Bogino e al violinista Pavel Vernikov.\nAttualmente risiede a Parigi. Nel dicembre del 2005, si \u00e8 esibito davanti al Presidente della Repubblica Italiana Carlo Azeglio Ciampi. Suona un violoncello Giovanni Grancino del 1712."}
{"id": "542530", "revid": "1149807", "url": "https://it.wikipedia.org/wiki?curid=542530", "title": "Sam &amp; Max", "text": "Sam &amp; Max sono due personaggi immaginari protagonisti di una omonima serie a fumetti statunitensi, ideati da Steve Purcell.\nPersonaggi.\nSam \u00e8 un cane antropomorfo vestito da detective anni quaranta. \u00c8 riflessivo, intelligente, e dotato di un bagaglio culturale enciclopedico. \u00c8 sicuramente il pi\u00f9 umano dei due nel modo di pensare e di porsi nei riguardi della vita e del lavoro.\nMax \u00e8 un \"qualcosa che sembra un coniglio\" psicotico e iperattivo. Nonostante la sua natura violenta e scavezzacollo, che spesso lo porta a mettersi in situazioni pericolose, Max ha una mente acuta.\nFurono ispirati da alcuni disegni infantili del fratello di Purcell.\nSono investigatori privati o, come si autodefiniscono, dei \"Freelance Police\". La coppia vive a New York City ma le mete dei loro viaggi sono spesso posti come New Orleans, l'antico Egitto, le Filippine e la Luna. Guidano un'indistruttibile DeSoto bianca e nera del 1960. A guidare \u00e8 spesso Sam, nonostante non abbia una buona vista.\nStoria editoriale.\nI personaggi vennero ideati nel 1987 ed esordirono in una serie di strisce a fumetti pubblicate su diverse testate statunitensi alla fine degli anni ottanta con diversi titoli e vennero raccolte in gran parte nell'albo intitolato \"The Collected Sam &amp; Max: Surfin' the Highway\" del 1995.\nTrasposizione in altri media.\nFurono protagonisti anche di un'avventura grafica della Lucasarts, dal titolo \"Sam &amp; Max Hit the Road\" (1993), di una serie televisiva trasmessa da Fox Kids ed erano gi\u00e0 comparsi brevemente in altre avventure grafiche della casa di produzione di George Lucas.\nDopo una decade di inattivit\u00e0, in cui una serie di avventure con protagonisti Sam &amp; Max vennero progettate dalla Lucas Arts, ma mai realizzate a causa delle \"avverse condizioni di mercato\", la licenza della Lucas Arts per Sam &amp; Max scadde nel 2005 e venne acquistata dalla Telltale Games che, nel 2006, cre\u00f2 nuove avventure e le rese disponibili per il download online. La societ\u00e0 ha sviluppato sei avventure grafiche sotto forma di episodi facenti parte della \"Sam &amp; Max Season One\". Gli episodi sono stati resi disponibili con cadenza mensile e nello specifico sono: , , , e Il finale .\nNel luglio del 2007 la Telltale Games ha annunciato la realizzazione della \"Season Two\". La distribuzione online della serie, composta da cinque episodi a cadenza mensile, \u00e8 iniziata il 9 novembre 2007 con l'episodio , seguito da l'11 gennaio 2008, il 12 febbraio 2008, il 13 marzo 2008 e l'11 aprile 2008.\nLa terza serie dal titolo \"Sam &amp; Max Season Three\", dopo esser stata annunciata per il 2009., \u00e8 uscita il 15 aprile 2010 con il primo episodio, The Penal Zone, portando per la prima volta Sam &amp; Max su PlayStation 3.\nMax pu\u00f2 essere trovato sotto forma di easter egg nel videogioco \"\". Mentre il protagonista Kyle Katarn esplora il pianeta Sulon, lo pu\u00f2 trovare in un'abitazione. Aiuter\u00e0 il giocatore a rintracciare una spia.\nSono attualmente in sviluppo le versioni rimasterizzate dei tre capitoli di Telltale, partendo da \"Save The World,\" pubblicata il Dicembre del 2020 su Steam, GOG e Nintendo Switch. Sono state sviluppate da Skunkape Games, uno studio formato dagli sviluppatori della versione originale uscita nel 2007. Il nome dello studio fa riferimento al personaggio di General Skun-ka'pe del terzo capitolo, \"The Devil's Playhouse.\"\nLa HappyGiant far\u00e0 inoltre uscire prossimamente \"\" per Windows e PlayStation VR."}
{"id": "542531", "revid": "599013", "url": "https://it.wikipedia.org/wiki?curid=542531", "title": "Chiesa di Santa Croce (Pieve Ligure)", "text": "La chiesa di Santa Croce \u00e8 un luogo di culto cattolico situato sulla cima del monte Santa Croce (518 m s.l.m.) nel comune di Pieve Ligure, nella citt\u00e0 metropolitana di Genova.\nDalla sua posizione elevata si gode di una vista unica che permette di vedere il paese sottostante, la grande citt\u00e0 di Genova con tutta la Riviera di Ponente, una buona parte dell'Appennino Ligure e il mar Mediterraneo, nel quale ogni tanto, in giornate particolarmente limpide, si scorge la Corsica. Il promontorio di Portofino chiude la visuale alla Riviera di Levante.\nStoria e descrizione.\nIn alcuni documenti del 1200 e del 1300 si possono trovare testimonianze del fatto che in cima al monte fosse stato costruito un ospedale o, a dir meglio, un ospizio per pellegrini. La sua posizione pu\u00f2 sembrare piuttosto scomoda, visto che ora il centro del paese si trova sotto i 200 m s.l.m., ma bisogna tenere conto che fino al 1600, periodo delle ultime scorrerie dei pirati, la maggior parte delle strade venivano costruite sulle alture. Si riesce quindi a comprendere la necessit\u00e0 di costruire ospizi cos\u00ec in alto. Ma la chiesa di Santa Croce venne eretta dopo l'ospizio. Il periodo preciso non si conosce, ma in un documento del 16 marzo 1748, sicuramente molto successivo alla costruzione della chiesa, l'arciprete Peragallo scrisse:\nA quando risalga la chiesa l'arciprete Peragallo non fu in grado di dirlo ma l'arciprete Rollino nelle sue Memorie scrive: \nEgli osserva poi:\nCi sarebbe una soluzione pi\u00f9 semplice. Sul monte, forse eretta in tempi antichissimi, venne innalzata una Croce, anche come punto di riferimento. Se tradizioni popolari di grazie ottenute confermerebbero il diffondersi del culto sul monte di Santa Croce \u00e8 facile pensare a una successiva costruzione della chiesa.\nNella prima met\u00e0 del secolo scorso il monte Santa Croce divenne anche il centro della devozione di Pieve Ligure e dei paesi vicini verso la Madonna della Guardia. Nel 1823 Paolo Migone colloc\u00f2 nel santuario di Santa Croce una statua della \"Madonna della Guardia\". La statua, in marmo, si trova attualmente sopra la porta d'ingresso al santuario. Essa fu donata dalla signora Paola Cavassa vedova Pallano. Il 31 agosto 1823 fu inaugurato il nuovo altare con il pio simulacro. Le cronache dicono che si ebbe in quel giorno \"gran devozione e ogni pompa possibile\" e numerosissimo popolo. Da allora in poi il culto alla Madonna della Guardia a Pieve Ligure aument\u00f2 talmente che ormai la sua festa \u00e8 la principale della Parrocchia. Nel 1863 venne costruito nella cappella della chiesa un altare a sant'Elena, la madre dell'imperatore Costantino. Nel 1913 la statua in marmo veniva sostituita da un'altra bellissima in legno opera di Antonio Canepa, lo scultore cui si devono le statue venerate nel Santuario della Polcevera, di Velva e nella cappella dei Giardini Vaticani. L'iniziativa dell'acquisto di essa part\u00ec da una signora pievese residente in America di nome Massone Fortunata.\nLa venerazione verso la Madonna della Guardia port\u00f2 una certa fortuna fra gli abitanti di Pieve che si erano rivolti a Lei nell'epidemia colerica del 1911 e, a differenza della vicina Sori, non ebbe a registrare alcuna vittima, cos\u00ec pure nessuno dei soldati pievesi partecipanti alla guerra libica del 1912-1913 pat\u00ec danni di sorta. La statua in legno giunse a Pieve la domenica 15 dicembre 1912 ed ebbe un'accoglienza trionfale. Pi\u00f9 tardi, per opera del signor Alfonso Fontana, da Roma, il tesoriere personale del pontefice, monsignor Nazareno Marzolini, provvedeva una corona per la Madonna ed una per il S. Bambino che furono benedette da san Pio X. Troppo artistica e invitante alla devozione si rivelava questa statua perch\u00e9 i Pievesi si rassegnassero a vederla solo in alcune occasioni. Si decise perci\u00f2 in seguito di trasportarla in Parrocchia e sull'altare del santuario sul monte se ne espose un'altra uscita dai laboratori artistici di Val Gardena. \nDurante la seconda guerra mondiale si stabil\u00ec sul monte da parte dell'autorit\u00e0 militare un posto di avvistamento e la chiesa venne perci\u00f2 deturpata in varie sue parti. Finita la guerra da pochi giorni, il 3 maggio 1945 l'arciprete attuale, che da poco pi\u00f9 di un anno era al governo della Parrocchia di Pieve, and\u00f2 sul monte per la prima volta per celebrarvi la S. Messa in ringraziamento della protezione avuta in quegli anni, circondato da un stuolo numerosissimo di parrocchiani ed altre persone dei paesi vicini. \nSi decise in quel giorno di eseguire i restauri. Il pittore Carlo Biscaldi decor\u00f2 anche l'interno del santuario e la domenica 30 settembre dello stesso anno s'inaugurarono i nuovi lavori. Nel 1946 si eresse la Via Crucis dal P. Francesco Ravera francescano e si espose la statua di Cristo risorto, dono dello scultore Innocenti, e in una lapide si ricord\u00f2 il ricordo dei morti nella seconda guerra mondiale. Ma le intemperie deteriorarono pi\u00f9 volte il tetto e i muri. Si fecero parziali riparazioni a varie riprese, per\u00f2 s'imponeva un lavoro radicale. Nel 1962 una commissione, che ebbe ogni approvazione dall'arciprete e la direzione costante del curato don Raffaele Tubino, il quale elarg\u00ec anche molto del suo, annunci\u00f2 una nuova restaurazione. La chiesa restaurata fu inaugurata la domenica del 13 ottobre 1963, anniversario della pi\u00f9 significativa manifestazione della Madonna a Fatima. La commissione continu\u00f2 ancora il suo lavoro, assecondata dalla popolazione di Pieve e da tanti che contribuirono con l'opera, le offerte, la propaganda. Si abbell\u00ec il piazzale, si ricostru\u00ec il piccolo ospizio e si procurarono miglioramenti nella sacristia fino ad arrivare allo splendido risultato attuale."}
{"id": "542532", "revid": "1494169", "url": "https://it.wikipedia.org/wiki?curid=542532", "title": "Lucky Star", "text": "Lucky star significa \"stella fortunata\" in inglese. Fra i significati derivati:"}
{"id": "542535", "revid": "1305772", "url": "https://it.wikipedia.org/wiki?curid=542535", "title": "Walter Hauser", "text": ""}
{"id": "542536", "revid": "188359", "url": "https://it.wikipedia.org/wiki?curid=542536", "title": "Chiese sui iuris", "text": ""}
{"id": "542540", "revid": "1924342", "url": "https://it.wikipedia.org/wiki?curid=542540", "title": "Waking the Fallen", "text": "Waking the Fallen \u00e8 il secondo album in studio del gruppo musicale statunitense Avenged Sevenfold, pubblicato il 26 agosto 2003 dalla Hopeless Records.\nDescrizione.\nSi tratta del primo album inciso dal gruppo insieme al bassista Johnny Christ, il quale ha completato la formazione principale del gruppo, rimasta intatta fino alla scomparsa del batterista The Rev avvenuta nel 2009.\nLa canzone \"Chapter Four\", terza traccia dell'album, \u00e8 la colonna sonora dei videogiochi \"NHL 2004\", \"Madden 2004\" e \"NASCAR Thunder 2004\".\nRiedizione.\nNel mese di marzo 2014, il cantante M. Shadows ha annunciato che il gruppo \u00e8 intenzionato a ripubblicare \"Waking the Fallen\", in occasione del decimo anniversario dello stesso: \nNel mese di giugno dello stesso anno il gruppo ha rivelato la data di pubblicazione della riedizione, denominata \"Waking the Fallen - Resurrected\", fissata al 26 agosto."}
{"id": "542541", "revid": "26891", "url": "https://it.wikipedia.org/wiki?curid=542541", "title": "F-21 Lion", "text": ""}
{"id": "542542", "revid": "26891", "url": "https://it.wikipedia.org/wiki?curid=542542", "title": "IAI F-21 Lion", "text": ""}
{"id": "542543", "revid": "1305772", "url": "https://it.wikipedia.org/wiki?curid=542543", "title": "Reveal", "text": "Reveal \u00e8 il dodicesimo album in studio del gruppo musicale statunitense degli R.E.M. uscito nel 2001.\nIl disco.\nLa musica e i testi del disco sono stati scritti da tutti i componenti della band: Peter Buck, Mike Mills e Michael Stipe.\nIl primo singolo estratto dall'album \u00e8 \"Imitation of Life\", seguito da \"All the Way to Reno\" e \"I'll Take the Rain\".\nLa copertina del disco raffigura un campo, con un laghetto e alcune papere. All'interno del libretto ci sono i testi delle canzoni e le foto della copertina scomposte nei colori blu, giallo, rosso e bianco e nero, che, se sovrapposte, formano la foto in copertina."}
{"id": "542547", "revid": "2166030", "url": "https://it.wikipedia.org/wiki?curid=542547", "title": "Leonora d'Aquitania", "text": "Origine.\nSesta figlia legittima (seconda femmina) del re d'Inghilterra, duca di Normandia e conte d'Angi\u00f2, Enrico II, e della duchessa d'Aquitania e Guascogna e contessa di Poitiers, Eleonora d'Aquitania, figlia primogenita del duca Guglielmo X il Tolosano e di A\u00e9nor di Ch\u00e2tellerault.\nEra quindi sorella di Riccardo Cuor di Leone, di Giovanni Senza Terra, di Guglielmo Plantageneto, conte di Poitiers, di Enrico il Re Giovane, di Matilda di Sassonia, di Goffredo, duca di Bretagna e di Giovanna Plantageneta.\nEleonora era anche la sorellastra materna pi\u00f9 giovane di Maria di Champagne e di Alice di Francia.\nBiografia.\nNacque nel castello di Domfront, in Normandia, il 13 ottobre 1162 e la sua nascita \u00e8 descritta dal cronista inglese Matteo Paris.\nRicevette il suo primo nome da quello della madre, che sembra essere stata la prima Eleonora in assoluto (infatti fu battezzata Alienor, che in \u201dlangue d'oc\u201d, significa \"l'altra A\u00e9nor\", che era il nome di sua madre, A\u00e9nor di Ch\u00e2tellerault, che poi fu francesizzato, in \u201dLangue d'o\u00efl\u201d, in El\u00e9anor) e fu battezzata da Enrico di Marcy, abate dell'abbazia cistercense di Altacomba e poi, dal 1176, di quella di Clairvaux.\nNel 1165, nell'ambito di un trattato di alleanza tra suo padre e l'imperatore del Sacro Romano Impero, Federico Barbarossa, Eleonora, di tre anni, fu fidanzata col figlio dell'imperatore, Federico V di Hohenstaufen, di appena un anno. Il fidanzamento fu rotto o per il fatto che il Barbarossa cambi\u00f2 la sua politica e, nel 1169, si avvicin\u00f2 al re di Francia, o forse perch\u00e9 proprio in quel periodo il piccolo Federico mor\u00ec (decesso avvenuto tra il 1168 ed il 1170).Comunque il cronista inglese, Matteo Paris scrive che gi\u00e0, nel 1168, era iniziata la trattativa per un nuovo fidanzamento di Eleonora, con il giovane re di Castiglia, Alfonso VIII.\nIl cronista normanno, Roberto di Torigni, scrive che le nozze (lo sposo non aveva ancora quindici anni e la sposa, non ancora otto) furono celebrate, nel 1170; ma in quella data fu ufficializzato il fidanzamento con la promessa, da parte inglese di donare in dote ad Eleonora il ducato di Guascogna.\nNel settembre del 1177, Eleonora, a quindici anni non ancora compiuti, a Burgos, divenne quindi regina consorte di Castiglia, sposando il re di Castiglia, Alfonso VIII, figlio del re di Castiglia Sancho III e di Bianca di Navarra, figlia del re di Navarra Garcia IV Ramirez e di Margherita de l'Aigle, figlia di Gibert de l'Aigle.Il matrimonio fu combinato per ragioni politiche: per garantire sicurezza ai confini pirenaici, Leonora port\u00f2 in dote il ducato di Guascogna.\nEleonora ebbe grande potere e influenza politica e fu comunque molto legata al marito, tanto che quando questi mor\u00ec lei fu cos\u00ec devastata dal dolore da non riuscire a presiedere alla sua sepoltura, di cui si occup\u00f2 la figlia Berenguela. Leonora si ammal\u00f2 e, secondo gli Annales Compostellani, mor\u00ec, 28 giorni dopo, il 2 novembre del 1214, mentre secondo gli Annali toledani Eleonora mor\u00ec negli ultimi giorni di ottobre del 1214.\nEleonora fu sepolta accanto al marito, Alfonso VIII, nel Monastero de las Huelgas, a Burgos, da lui fondato nel 1180.\nFigli.\nAd Alfonso Eleonora diede undici figli:"}
{"id": "542550", "revid": "1924342", "url": "https://it.wikipedia.org/wiki?curid=542550", "title": "Lose Yourself", "text": "Lose Yourself \u00e8 una canzone del rapper statunitense Eminem. Fa parte della colonna sonora di \"8 Mile\" (2002), film liberamente ispirato alla vita del rapper di Detroit. Ha vinto l'Oscar per la migliore canzone nel 2003.\nNel 2012 la rivista \"Billboard\" ha stilato una classifica delle 30 canzoni migliori di Eminem e \"Lose Yourself\" \u00e8 stata posta alla prima posizione. Il 28 febbraio 2018, la RIAA lo certifica singolo di diamante per le 10.000.000 di copie vendute nel mercato degli Stati Uniti.\nLa canzone.\nEstratta come singolo da \"Music from and Inspired by the Motion Picture 8 Mile\", ha anche contribuito al successo di quest'album. Per 12 settimane rimase al primo posto nella classifica singoli di Billboard. \u00c8 stato anche al primo posto di varie classifiche mondiali.\nIl testo.\nIl testo di \"Lose Yourself\" \u00e8 stato scritto durante una pausa di lavorazione del film, in uno studio di registrazione mobile: il rapper scrisse tutte e tre le strofe in una sola volta. Il foglio di carta usato per scriverle appare nel film, in una scena dove il suo personaggio sta scrivendo mentre \u00e8 sull'autobus. Tale foglio \u00e8 stato venduto su eBay per 10.000 dollari.\nIl testo della canzone \u00e8 esplicitamente sul personaggio di Eminem, Jimmy \u201cRabbit\u201d Smith Jr., dove nella prima strofa viene riassunta in gran parte la trama del film mentre nelle altre due vengono descritte scene non presenti, perch\u00e9 probabilmente avverrebbero a Rabbit dopo gli eventi ripresi in 8 Mile.\nLa canzone \u00e8 un inno di coraggio a non abbattersi di fronte alle difficolt\u00e0 della vita, continuando a perseguire i propri sogni anche quando ci sembrano impossibili da realizzare.\nNote di produzione.\nLa produzione ha usato accorgimenti simili a quelli per \"Till I Collapse\", dall'album \"The Eminem Show\" (uscito nello stesso anno). Entrambi i brani iniziano con un intro a suon di pianoforte, seguito da un primo accenno di ritmica e accompagnato da alcune frasi in sottofondo di Eminem.\nSia \"Till I Collapse\" che \"Lose Yourself\" contengono campionamenti di basso. Vi sono anche elementi di musica rock.\nLa musica \u00e8 di Eminem, Jeff Bass e Luis Resto, mentre il testo \u00e8 stato scritto solo da Eminem. Il brano \u00e8 scritto nella tonalit\u00e0 di Fa maggiore (re minore).\nIl video.\nIl video musicale di \"Lose Yourself\" \u00e8 stato girato a Detroit, perci\u00f2 contiene numerose riprese della citt\u00e0, compreso l'Ambassador Bridge. Il video \u00e8 un misto di vari scenari, comprese alcune scene del film e riprese in cui si vede Eminem per la 8 Mile Road, la strada che divideva il quartiere dei bianchi da quello dei neri.\nAgli MTV Video Music Awards del 2003 ha ricevuto il premio Best Video from a Film. Quello era l'ultimo anno in cui veniva consegnato questo tipo di premio.\nHa inoltre ricevuto le candidature per \u201cMiglior video dell'anno\u201d, \u201cMiglior video con presenza maschile\u201d, \u201cMiglior video rap\u201d e \u201cMiglior scelta dello spettatore\u201d.\nPremi e riconoscimenti.\n\"Lose Yourself\" \u00e8 stato il singolo di maggior successo della carriera di Eminem. Per 12 settimane \u00e8 stato al primo posto negli Stati Uniti, ma anche in Canada (dove nel giro di una settimana pass\u00f2 dalla nona alla prima posizione), Gran Bretagna, Australia e Nuova Zelanda.\nNel 2003 ha vinto l'Oscar per la migliore canzone, ma al momento della premiazione Eminem non era presente (era tornato a casa credendo di non aver vinto). \u00c8 stato Luis Resto, uno degli autori di \"Lose Yourself\", a prendere la statuetta. Inoltre l'American Film Institute l'ha inserita al 93\u00ba posto nella sua lista delle 100 migliori canzoni del cinema USA.\nAi Grammy Awards del 2004 \"Lose Yourself\" \u00e8 stata la seconda canzone del rapper ad essere nominata \"Registrazione dell'anno\" (dopo \"Without Me\"), e la prima a ricevere una nomination come \"Canzone dell'anno\". Ha invece vinto i premi come \"Migliore canzone rap maschile\" e \"Migliore canzone rap\", categorie dapprima assenti.\nNel 2004 \"Lose Yourself\" \u00e8 entrata nella lista delle 500 migliori canzoni secondo Rolling Stone, al numero 166. \u00c8 l'unico brano di Eminem nella classifica insieme a \"Stan\", che invece \u00e8 al 296\u00ba posto.\nTracce.\nCD-Maxi "}
{"id": "542555", "revid": "827882", "url": "https://it.wikipedia.org/wiki?curid=542555", "title": "I monologhi della vagina", "text": "I monologhi della vagina (\"The Vagina Monologues\") \u00e8 un'opera teatrale di Eve Ensler.\nL'opera ha debuttato sulla scena Off-Broadway nel 1996 e ha vinto un Obie Award. Nelle prime rappresentazioni Eve Ensler recitava i monologhi delle varie donne che condividevano le loro esperienze riguardo alla loro vagina con il pubblico. \nI monologhi sono stati rappresentati in tutto il mondo e una versione per la televisione \u00e8 stata prodotta da HBO.\nL'opera.\nEve Ensler scrisse la prima bozza dei \"Monologhi\" nel 1996, dopo aver intervistato duecento donne sulle loro idee sul sesso, relazioni, e violenza contro le donne. \nLe interviste cominciarono come conversazioni casuali con amici della Ensler, ed in seguito giunsero a comprendere anche racconti di terze persone. \nEnsler ha dichiarato che il suo interesse per le vagine cominci\u00f2 \u00abcrescendo in una societ\u00e0 violenta\u00bb. \u00abL'emancipazione delle donne \u00e8 profondamente connessa alla loro sessualit\u00e0\u00bb e \u00abio sono ossessionata dall'idea di donne violate e stuprate, e dall'incesto. Tutte queste cose sono profondamente legate alle nostre vagine\u00bb.\nL'autrice scrisse i \"Monologhi\" per celebrare la vagina, che \u00e8 descritta come sessualmente superiore al pene, in quanto di essa fa parte il clitoride, considerata la sola parte del corpo umano specificamente ed esclusivamente volta al piacere. Ensler considera la vagina come uno strumento di emancipazione, attraverso il quale le donne possono ottenere una completa femminilit\u00e0 e sviluppare la propria individualit\u00e0. Ensler afferma che l'ispirazione alla base dei \"Monologhi\" le \u00e8 venuta grazie a Tina Turner.\nL'autrice dichiara inoltre che nel 1998 il significato dell'opera cambi\u00f2 e, da celebrazione delle vagine e della femminilit\u00e0, divenne la nascita di un movimento contro la violenza sulle donne.\nNel 1999 l'opera viene inclusa da Guillaume Dustan in \"Le Rayon Gay\" e viene per la prima volta pubblicata in Francia.\nLa prima rappresentazione dei \"Monologhi\" ha avuto luogo nel seminterrato del Cornelia Street Caf\u00e9 di New York.\nL'opera ha successivamente guadagnato molta popolarit\u00e0. \nNel 2001 al Madison Square Garden hanno recitato parti dei Monologhi anche Melissa Etheridge e Whoopi Goldberg, mentre nel 2002 ha preso parte allo spettacolo anche la cantante britannica Lisa Stansfield.\nLa traduzione italiana del testo \u00e8 disponibile in edizione Il Saggiatore e Marco Tropea.\nTrama.\nL'opera \u00e8 costituita da un numero variabile di monologhi letti da diverse donne. Ogni monologo \u00e8 collegato alla vagina, attraverso diversi temi: sesso, stupro, amore, mestruazioni, mutilazione, masturbazione, nascita, orgasmo e cos\u00ec via.\nLa concezione alla base dell'opera \u00e8 che la vagina sia per le donne non semplicemente un organo del proprio corpo, ma anche la rappresentazione della loro individualit\u00e0.\nTra i monologhi vi sono:\nOgni anno viene aggiunto un nuovo monologo per sensibilizzare le persone sui problemi che le donne affrontano in tutto il mondo.\nNel 2003 per esempio, \u00e8 stato aggiunto un monologo riguardo alla situazione delle donne in Afghanistan.\nV-Day.\nI \"Monologhi\" furono la base di partenza per la nascita del movimento del V-Day, i cui partecipanti, nel giorno di san Valentino, organizzano rappresentazioni per beneficenza. La \"V\" in V-Day rimanda a Valentino, Vagina, Vittoria. Il ricavato delle rappresentazioni viene di solito devoluto ad associazioni e programmi che assistono le donne vittime di violenza. Ogni anno vengono organizzate manifestazioni del V-Day in tutto il mondo al fine di sensibilizzare la gente su temi come stupro, incesto, mutilazione genitale, molestia sessuale, violenza domestica e maltrattamento, attraverso la visione di documentari come e What I What My Words To Do To You, e letture di \"A Memory, A Monologue, A Rent and A Prayer\" e \"\"\nDal 1998, anno di fondazione, sono stati raccolti milioni di dollari grazie agli eventi benefici promossi dal V-Day. Sono qui riportate le date degli avvenimenti pi\u00f9 importanti organizzati in Italia.\n2001.\nIl 5 marzo 2001 ore 21 al Teatro Argentina di Roma viene presentato per la prima volta in Italia il VDay. \u00c8 presente l'autrice Eve Ensler. La regia della serata \u00e8 affidata a Emanuela Giordano. Le attrici a leggere i Monologhi: Emanuela Grimalda, Marina Confalone, Claudia Gerini, Anna Bonaiuto, Lunetta Savino, Orsetta De Rossi e molte altre.\nDa quella serata si formeranno diverse compagnie che gireranno portando lo spettacolo in giro per l'Italia durante la stagione 2001/2002\n2006.\nNel 2006 sono stati organizzati in tutto il mondo circa 2700 V-Day, di cui uno in Italia, a Trieste. \n2007.\nNel periodo 14 febbraio - 8 marzo 2007 si sono svolti due eventi (per un totale di quattro rappresentazioni), uno a Trieste e uno a Modena.\n2010.\nNel marzo 2010 i Monologhi sono stati messi in scena anche in un comune in provincia di Modena, a Savignano sul Panaro, dunque per la prima volta in un paese di provincia. \n2011.\nIl 25 febbraio 2011, a Savignano, verranno riproposti per la seconda volta.\nIl 14 febbraio Cagliari diventa la terza citt\u00e0 italiana a celebrare il V-Day con \"I Monologhi della Vagina\" eseguito a teatro raccogliendo i maggiori esponenti del panorama sardo; per la prima volta nel mondo un monologo (\"Perch\u00e9 gli piaceva guardarla\") non viene recitato bens\u00ec interamente danzato. L'intero ricavato \u00e8 stato devoluto per realizzare il primo centro di documentazione sul morbo di Alzheimer nella provincia.\nA Trieste due le date: il 14 febbraio 2011 ed il 30 marzo 2011 cinque donne si alterneranno nell'interpretazione dei monologhi. Il ricavato, oltre che andare ad aiutare le donne di Haiti, sar\u00e0 devoluto al Goap, Centro Antiviolenza. \n2012.\nNella stagione 2012 a Reggio nell'Emilia diciassette donne e a Ferrara nove donne hanno raccontato un testo coraggioso e tuttavia non estremo, con delicatezza e costante ironia. \nA marzo 2012, a Parma viene organizzato il VDay per la prima volta, la prima data riscuote cos\u00ec tanto successo che sono state fatte 3 repliche. In scena quattordici donne che hanno recitato e interpretato i monologhi con ironia e passione\n2013.\nA Parma ritorna il VDay con nuove interpreti e nuovi monologhi dedicati al One Billion Rising, al Cinema Teatro Edison, il 19, 25 marzo e 8 aprile.\nLa stessa compagnia di Parma porta il VDay a Fidenza nello storico Teatro Magnani il 24 marzo.\nLa manifestazione \"V-Day\" ha raccolto pi\u00f9 di 30 milioni di dollari e esiste in 81 paesi. L'organizzazione ha lavorato direttamente con donne che vivono al Cairo, in Kenya e nel \"Pine Ridge Reservation\" per promuovere la costruzione di case pi\u00f9 sicure e per sostenere la resistenza politica.\nCamille Paglia, scrittrice e critica letteraria statunitense ha criticato il V-Day perch\u00e9, essendo celebrato il giorno di S. Valentino, fa di una celebrazione romantica, un momento di evocazione della violenza contro le donne.\nCollegamenti esterni.\nV-Day"}
{"id": "542558", "revid": "110157", "url": "https://it.wikipedia.org/wiki?curid=542558", "title": "Play with Fire (Hilary Duff)", "text": "Play with Fire \u00e8 il primo singolo estratto dal quarto album \"Dignity\" di Hilary Duff, in cui compare come ultima traccia. Il video, con il maggior numero di effetti speciali mai realizzati in un video musicale della cantante, \u00e8 stato girato prima di terminare la canzone ed \u00e8 stato diretto dai registi Alex e Martin a Toronto in Canada. Il singolo \u00e8 stato pubblicato in America, Australia e Canada, ma a causa delle continue posticipazioni dell'uscita dell'album non \u00e8 stato messo in commercio in Europa.\nVideo musicale.\nIl video, prodotto nel 2006, raffigura la cantante Hilary sorridente mentre balla."}
{"id": "542560", "revid": "1655", "url": "https://it.wikipedia.org/wiki?curid=542560", "title": "Bocca di Leone", "text": ""}
{"id": "542563", "revid": "767487", "url": "https://it.wikipedia.org/wiki?curid=542563", "title": "Sylviane Agacinski", "text": "Biografia.\nNata da Henri Agacinski, ingegnere minerario ed immigrato polacco e da una impiegata commerciale, Sylviane Agacinski \u00e8 la sorella minore di Sophie Agacinski, commediografa. \u00c8 cresciuta a Seine-et-Marne (Thomery e Melun), poi a Lione dopo un breve periodo a M\u00e2con. Ha studiato al liceo Juliette-R\u00e9camier, per poi seguire i corsi di filosofia all'universit\u00e0 di Lione, soprattutto quelli di Gilles Deleuze.\nGiunge a Parigi nel 1968, dove per un anno fa la giornalista presso il \"Paris-Match\". Dopodich\u00e9 comincia la sua carriera d'insegnante che la condurr\u00e0 a Saint-Omer, Soissons nonch\u00e9 al liceo Carnot di Parigi. In quel periodo partecipa alla fondazione e alla direzione del Coll\u00e8ge international de philosophie, al fianco in particolare di Jacques Derrida, dal quale avr\u00e0 un figlio. Il 30 giugno 1994 sposa Lionel Jospin.\nOttiene nel 1991 la cattedra come ricercatrice, che occupa a tutt'oggi, presso l'\u00c9cole des Hautes \u00c9tudes en Sciences Sociales di Parigi. Autrice di 7 libri e numerosi articoli, incentrati (soprattutto quelli degli ultimi anni) al problema del rapporto tra i sessi."}
{"id": "542568", "revid": "1632387", "url": "https://it.wikipedia.org/wiki?curid=542568", "title": "City of Evil", "text": "City of Evil \u00e8 il terzo album in studio del gruppo musicale statunitense Avenged Sevenfold, pubblicato il 7 giugno 2005 dalla Warner Bros. Records.\nL'album \u00e8 stato inserito alla centesima posizione nella classifica dei migliori 100 album metal di sempre stilata da \"Rolling Stone\""}
{"id": "542569", "revid": "1234826", "url": "https://it.wikipedia.org/wiki?curid=542569", "title": "Starec", "text": "Starec, spesso traslitterato in starets (dal russo \u0441\u0442a\u0440\u0435\u0446, derivato da \u0441\u0442a\u0440\u044b\u0439, \"staryj\", \"anziano\"; femm. \u0441\u0442a\u0440\u0438\u0446a, \"starica\", pl. \u0441\u0442a\u0440\u0446\u044b, \"starcy\") \u00e8 un termine russo che si riferisce ai mistici cristiani ortodossi dotati di particolare carisma e seguito. \nIl termine non designa necessariamente monaci o religiosi, ma anche contadini o popolani che in seguito a rivelazioni o visioni hanno scelto la via dell'eremitaggio o dell'assistenza ai malati e agli infermi, guadagnandosi la fama di compiere prodigi. \nTali figure sorsero gi\u00e0 all'inizio del monachesimo orientale in Palestina, Egitto e Grecia e arrivarono in Russia solo molto dopo. La loro caratteristica fondamentale risiedeva nel seguito che riscontravano nel popolo e nelle classi pi\u00f9 agiate: venerati come santi, profeti di Dio o prescelti erano chiamati per sanare contese, consigliare i dubbiosi e guarire i malati. Famoso starec, anche per l'influenza sinistra che esercit\u00f2 sulla corte dei Romanov, fu Rasputin. Alcune persone facevano veri e propri voti di devozione, ubbidendo agli \"starcy\" ciecamente e incondizionatamente; esisteva d'altra parte una forma di paternit\u00e0 spirituale che era possibile stabilire con lo starec, chiamata \"star\u010destvo\".\nNe parla diffusamente Dostoevskij ne \"I fratelli Karamazov\" (ponendo l'accento soprattutto sul \"jurodivyj\" Zosima), cos\u00ec come l'ignoto autore dei celebri \"Racconti di un pellegrino russo\". Ecco la definizione di Dostoevskij:"}
{"id": "542574", "revid": "183694", "url": "https://it.wikipedia.org/wiki?curid=542574", "title": "INFM", "text": ""}
{"id": "542579", "revid": "2066398", "url": "https://it.wikipedia.org/wiki?curid=542579", "title": "Gaspar Cassad\u00f3", "text": "Biografia.\nAll'et\u00e0 di 5 anni cominci\u00f2 a studiare musica con il padre \"Joaquin\" (compositore e organista) dimostrando una predilezione per il violoncello. A 7 anni si esib\u00ec in concerto per la prima volta a Barcellona, dopo di che and\u00f2 a Parigi dove fu allievo di Pau Casals e conobbe Maurice Ravel e Manuel de Falla.\nSuon\u00f2 con Alfredo Casella e Ricardo Vi\u00f1es. Compose un oratorio e molta musica da camera, soprattutto per violoncello, tra cui spicca la celebre \"suite\" per violoncello solo.\nDopo la prima guerra mondiale effettu\u00f2 tourn\u00e9e in tutto il mondo suonando brani classici nonch\u00e9 dei pi\u00f9 famosi compositori del periodo; come il Maestro Pau Casals, anche lui insegn\u00f2 all'Accademia Musicale Chigiana di Siena.\nA lui \u00e8 dedicato il Concerto per violoncello e orchestra di Franco Margola."}
{"id": "542580", "revid": "33689", "url": "https://it.wikipedia.org/wiki?curid=542580", "title": "BNCF", "text": ""}
{"id": "542581", "revid": "15756", "url": "https://it.wikipedia.org/wiki?curid=542581", "title": "Composizioni di Antonio Vivaldi", "text": "Lista delle composizioni di Antonio Vivaldi (1678-1741), ordinate per numero di catalogo secondo il Catalogo Ryom.\nMusica strumentale.\nSonate solistiche.\nFonti:\nSonate a pi\u00f9 strumenti.\nFonti:"}
{"id": "542584", "revid": "599013", "url": "https://it.wikipedia.org/wiki?curid=542584", "title": "Rv", "text": ""}
{"id": "542587", "revid": "439868", "url": "https://it.wikipedia.org/wiki?curid=542587", "title": "Tikal", "text": "Tikal \u00e8 la pi\u00f9 estesa delle antiche citt\u00e0 in rovina della civilt\u00e0 Maya. Tikal si trova in Guatemala nel dipartimento di Pet\u00e9n. Attualmente fa parte del Parco nazionale di Tikal, sito segnalato dall'UNESCO come uno dei siti \"Patrimoni dell'Umanit\u00e0\". Tikal \u00e8 una popolare meta turistica del Guatemala.\nLe citt\u00e0 pi\u00f9 vicine sono Flores e Santa Elena, a circa 30 chilometri di distanza.\nUbicazione geografica.\nLe rovine si trovano su una pianura coperta di foresta pluviale, comprendente ceiba (\"Ceiba pentandra\") alberi consacrati dai Maya; cedri tropicali (\"Cedrela odorata\") e mogano (\"swietenia\"). Riguardo alla fauna, si incontrano facilmente aguti, atelinae, scimmie urlatrici, pavoni, tucani, pappagalli verdi e formiche tagliatrici di foglie. Giaguari e coati sono stati avvistati all'interno del parco.\nStoria.\nTikal \u00e8 uno dei siti maya pi\u00f9 antichi del Peten guatemalteco. Esso diventa uno dei maggiori centri di potere regionali subito dopo il collasso del Periodo Preclassico, epoca nella quale il potere politico e religioso si concentrava nel sito di El mirador e nella vicina Nakb\u00e9. La cronologia di Tikal fino al III secolo \u00e8 conosciuta solo parzialmente. Il fondatore della dinastia fu Yax Ehb' Xook che dovrebbe essere vissuto attorno all'90 a.C. Il primo sovrano di cui abbiano una quantit\u00e0 interessante di dati storici \u00e8 Chak Tok Ich'aak I. Vari frammenti di monumenti e varie ceramiche recano il suo nome. Dai pochi dati estraibili da questi testi possiamo notare che la citt\u00e0 godeva di ottima salute economica e che era diventata una delle o forse la maggiore potenza politica dell'area.\nLa vita politica di Tikal sarebbe da l\u00ec a poco stata stravolta da un evento ancora non completamente chiarito dagli studiosi: l'arrivo di Teotihuacan. Teotihuacan era all'epoca la maggiore forza militare della Mesoamerica. Essa manteneva gi\u00e0 rapporti commerciali con l'area maya, ma sembra che questi \"contatti\" non bastassero pi\u00f9 ai suoi sovrani.\nIl 31 gennaio 378 marca l'arrivo di Sihyaj K'ahk' di Teotihuacan a Tikal. Chak Tok Ich'aak I era morto da soli 15 giorni e non si hanno notizie di altri re governanti al momento dell'arrivo dell'esercito teotihuacano. Sihyaj K'ahk' inizia da Tikal il riordino di tutto il Peten incoronando re e confermando sovrani gi\u00e0 presenti. A Tikal il nuovo re si chiama Yax Nuun Ahyiin I, figlio del re di Teotihuacan e di una principessa maya di Tikal. Il regno di Yax Nuun Ahyiin I \u00e8 caratterizzato dalla massiccia presenza di iconografia teotihuacana nell'arte pubblica. Non esiste un solo esempio di ritratto di Yax Nuun Ahyiin I che sia in stile maya.\nAlla sua morte lo segue sul trono il figlio Siyaj Chan K'awiil II. Egli fece erigere la celebre Stele 31, ove lo si vede vestito come re maya, affiancato su entrambi i lati da immagini del padre in uniforme teotihuacana.\nLa citt\u00e0, che raggiunse il suo massimo splendore tra il 700 e l'800 d.C., venne realizzata rispettando un codice simbolico relativo alle credenze cosmiche maya. \nNumerosi templi sorgono presso la Grande Piazza Centrale, caratterizzati per l'ascesa in verticale, come la piramide in nove corpi a cui venne aggiunta una cresta decorata. Spesso ospitano ancora intatti ampi corredi funerari. Il centro di culto \u00e8 composto da sette complessi architettonici che ospitano stele ed altari.\nL'Acropoli invece non sembra essere destinata ai riti di culto, ma ad un uso residenziale.\nPiramidi.\nStraordinarie per grandezza e stile (linee slanciate, notevolissime \"creste\") sono le piramidi di Tikal; tutte del periodo classico, ad eccezione delle strutture nella zona denominata Mundo Perdido (pre-classico). Nel massimo splendore Tikal annoverava circa 200 templi. I maggiori sono:\nTempio 4, Serpente Bicefalo (64 metri);\nTempio 5 (58 metri);\nTempio 3, Gran Sacerdote (55 metri);\nTempio 1, Gran Giaguaro (48 metri);\nTempio 2, delle Maschere (quasi 40 metri);\nTempio 6, delle Iscrizioni;\nla Grande Piramide del Mundo Perdido (periodo pre-classico) alta sui 30 metri.\nLa monumentale Acropoli Nord conteneva circa sedici templi (il tempio 33 il pi\u00f9 grande alto sui 30 metri) ;\nl'Acropoli Sud era composta da sette piattaforme (tra i 30 e 40 metri d'altezza), alla sommit\u00e0 una piramide superiore ai 20 metri.\nI complessi doppio-piramidali (innovazione di Tikal, nove in tutto).\nLa piazza dei Sette Templi (con strutture piccole e similari).\nTikal nella cultura di massa.\nGiochi da tavolo.\nNel 1999 la casa editrice tedesca di giochi Ravensburger ha pubblicato \"Tikal\", un gioco da tavolo in stile tedesco di Wolfgang Kramer e Michael Kiesling; il gioco ha vinto vari premi, tra cui il prestigioso \"Spiel des Jahres\" nel 1999."}
{"id": "542588", "revid": "123470584", "url": "https://it.wikipedia.org/wiki?curid=542588", "title": "Libro del Vuoto Perfetto", "text": "Il Liezi () o Lieh Tzu \u00e8 un testo taoista che era incluso nel catalogo della libreria imperiale con il nome di Trattato del Vuoto Perfetto ().\nL'autore del testo \u00e8 Lie Yukou, spesso chiamato lui stesso Lie Zi.\n\u00c8 difficile datarlo in quanto fu verosimilmente un personaggio pubblico vissuto tra il V ed il IV secolo a.C., l'opera, sicuramente non scritta da lui si pu\u00f2 datare intorno al 200/300 d.C.\nL'opera completa la famosa trilogia taoista insieme ai testi del pi\u00f9 famoso Lao Zi, fondatore della religione, e di Zhuang Zi. \u00c8 generalmente considerato il pi\u00f9 pratico dei testi taoisti, se comparato alle scritture filosofiche di Lao Zi e ai poemi narrativi di Zhuang Zi.\nLie Zi incontra Guanyin.\nIl Liezi non \u00e8 stato mai pubblicato interamente in Occidente, molti frammenti sembra siano meglio conosciuti da persone interessate alla cultura cinese. Il passaggio seguente \u00e8 un esempio:\nControversie sul passo.\nBisogna ricordare che Guanyin, seppur venerata anche nel Taoismo \u00e8 una divinit\u00e0 di origine buddhista. Questo potrebbe significare che il passo sopra citato sia in realt\u00e0 solo una revisione successiva, realizzata nel tentativo di favorire la fusione del Taoismo e del Buddhismo.\nNegli anni Settanta la casa di pubblicazione TEA, pubblic\u00f2 il Liezi in Italia, con il titolo stabilito sotto l'imperatore Chen Tsung, inserendo il passaggio in una forma che viene comunemente riconosciuta come pi\u00f9 originale, riportata di seguito.\nSecondo le annotazioni originali di Chang Chan dell'epoca dei Chin orientali e di Lu Chung-hsuan dell'epoca T'ang, l'espressione Kuan Yin si pu\u00f2 tradurre \"il guardiano del valico\" oppure \"Yin del valico\", ma il carattere yin oltre a significare \"guardiano\" pu\u00f2 essere anche un cognome. Infatti si tratta di Yin Hsi, colui che costrinse Lao Tze a scrivere il Tao Te Ching. Poich\u00e9 alcuni secoli separano Lieh-tzu da Yin Hsi, il dialogo \u00e8 un anacronismo.\nContraddizioni.\nI due capitoli finali del libro sono di natura ambigua. Il capitolo VII, sembra avere enfasi addirittura anti-taoiste, lo stesso Yang Chu \u00e8 definito tale. Il traduttore Graham e il commentatore Chang Chan definiscono questo capitolo edonistico, a causa del fatto che sia incentrato sulle donne, il bere, e altri piaceri fisici e temporanei. Graham attribuisce questa sezione ad un autore differente, Chang Chan suggerisce invece si tratti di una sezione composta prima di tutte le altre, da un Lie Zi pi\u00f9 giovane e in un periodo edonistico, prima che iniziasse a seguire la via del Tao.\nIl capitolo finale, \"Spiegazione delle congiunzioni\", sembra sia interamente basato su citazioni di altri testi - inclusi considerabili passaggi di testi confuciani e mohisti, due filosofie opposte, che contraddicono il Taoismo.\nSembra anche che ventisette passaggi siano presi dallo Zhu\u0101ngz\u01d0, e sei dal Tao Te Ching."}
{"id": "542590", "revid": "2166030", "url": "https://it.wikipedia.org/wiki?curid=542590", "title": "Margherita III di Fiandra", "text": "Origine.\nNacque nell'aprile 1350, nel castello di M\u00e2le (presso Bruges), secondo il \"Iohannis de Thilrode Chronicon\", dal conte di Nevers (Luigi III), conte di Rethel (Luigi III), signore di Malines e conte di Fiandra, Luigi II di Male (1330\u20131384), e dalla moglie pretendente dei ducati di Brabante e Limburgo, Margherita del Brabante (1323-1368), figlia del duca di Brabante e Limburgo, Giovanni III, e di Maria d'\u00c9vreux, come ci conferma la \"Oude Kronik van Brabant\" (non consultata) ed il \"Trophees tant sacres que profanes de la duch\u00e9 de Brabant ..., Volume 1\".&lt;br&gt;Luigi II di Male, nato anche lui nel castello di M\u00e2le (presso Bruges), secondo il \"Iohannis de Thilrode Chronicon\", dal conte di Nevers (Luigi II), conte di Rethel (Luigi II), signore di Malines e conte di Fiandra, Luigi I di Cr\u00e9cy (1304-1346), e da Margherita di Francia (1309-1382), che, come riportato dalla \"Continuatio Chronici Guillelmi de Nangiaco\", era la figlia secondogenita del re di Francia e re di Navarra, Filippo V il Lungo, e della signora di Salins, contessa di Borgogna, contessa di Chalon e contessa d'Artois, Giovanna II, che, come ricordato dalla madre nel proprio testamento del 1328, Giovanna II era la figlia femmina primogenita del signore di Salins, conte di Chalon e conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".\nBiografia.\nIl 5 dicembre 1355, mor\u00ec il nonno materno, Giovanni III del Brabante, come ci conferma la \"Chronique des ducs de Brabant, Volume 2\" e gli succedette la figlia primogenita, Giovanna del Brabante, che, in seconde nozze, aveva sposato Venceslao I di Lussemburgo, fratellastro dell'imperatore, Carlo IV; Luigi pretese da Giovanna e Venceslao, la dote della moglie Margherita, sorella di Giovanna. Non essendo stato esaudito, occup\u00f2 il Brabante nel corso del 1356, obbligando i cognati a rifugiarsi nel Limburgo. Nel 1357, ottenute le citt\u00e0 di Anversa e Malines, fece pace coi cognati e restitu\u00ec il ducato, mantenendo il titolo, e garantendo ai suoi discendenti il diritto di successione sui ducati di Brabante e Limburgo.\nNel 1357, all'et\u00e0 di sette anni, Margherita di Male spos\u00f2, in prime nozze, il cugino, il Conte di Borgogna e di Artois e duca di Borgogna, Filippo di Rouvres (1346 \u2020 1361), che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unico figlio maschio del conte consorte di Alvernia e di Boulogne, Filippo di Borgogna (1323 - 1346) e della moglie, la contessa di Alvernia e di Boulogne, Giovanna I (1326 - 1360), l'unica figlia, ancora secondo la \"Histoire g\u00e9n\u00e9alogique des ducs de Bourgogne de la maison de France\", di Guglielmo XII d'Alvernia (1300-1332) e della moglie, Margherita d'\u00c9vreux(1307-1350).Secondo la \"Histoire g\u00e9n\u00e9alogique des ducs de Bourgogne de la maison de France\", Filippo di Borgogna era il figlio maschio primogenito del Duca di Borgogna, Oddone IV e della moglie, la contessa di Borgogna e di Artois, Giovanna III detta anche Giovanna di Francia (1308-1347), figlia primogenita, ancora secondo la \"Histoire g\u00e9n\u00e9alogique des ducs de Bourgogne de la maison de France\", del re di Francia, Filippo V il Lungo, e della moglie, la contessa di Borgogna e di Artois, Giovanna II. L'accordo matrimoniale era stato siglato l'anno prima.\nNel 1360 alla morte della madre Giovanna, suo marito, Filippo, eredit\u00f2 i titoli di conte d'Alvernia e di Boulogne.&lt;br&gt;Suo marito, Filippo, in quello stesso anno, fu dichiarato maggiorenne e si trov\u00f2 a governare un insieme di ducati e contee notevole con territori che si estendevano dal sud della Francia sino al confine con le Fiandre ed inoltre, tramite la moglie, era anche erede delle Fiandre stesse e di alcuni feudi attorno alle Fiandre. Ma nel 1361, Filippo si ammal\u00f2 e poco dopo mor\u00ec, senza aver potuto consumare il matrimonio, data la ancor giovane et\u00e0 della moglie, Margherita, che, all'et\u00e0 di undici anni, rimase vedova, e le propriet\u00e0 del marito vennero assegnate in questo modo: il re di Francia, Giovanni II il Buono (1319 \u2020 1364), in quanto parente pi\u00f9 prossimo (cugino primo di suo padre oltre che patrigno) del defunto, annesse alla corona, il ducato di Borgogna; mentre le contee di Borgogna, e Artois andarono alla prozia (sorella della nonna paterna, Giovanna III di Borgogna) di Filippo di Rouvres, Margherita di Francia, che era anche la nonna di Margherita; mentre le contee di Boulogne e Alvernia andarono al prozio (fratellastro del nonno materno, Guglielmo XII d'Alvernia) di Filippo di Rouvres, Giovanni I d'Alvernia. \nDopo che era rimasta vedova, suo padre, Luigi pens\u00f2 di sposare la figlia, Margherita di Male, ora ereditiera oltre che delle contee di Fiandra, di Nevers e di Rethel anche delle contee di Borgogna e di Artois, a Edmondo di Langley, uno dei figli del re d'Inghilterra, Edoardo III. Sia il papa Urbano V, che il nuovo re di Francia, Carlo V si opposero al progetto (la \"Chronicon Angli\u00e6 1328-1388\" riferisce che un messo era stato inviato per ottenere la dispensa papale, per la consanguineit\u00e0, che non fu concessa per le pressioni fatte dal re di Francia Carlo V), e Carlo V, cedendo i tre distretti valloni di Lilla, Douai e Orchies, alla contea delle Fiandre, indusse Luigi ad accettare un matrimonio tra sua figlia, Margherita di Male ed il fratello del re di Francia, il nuovo duca di Borgogna, Filippo II l'Ardito. \nNel 1368, dopo la morte della madre, Margherita divenne erede dei ducati di Brabante e Limburgo.\nNel 1369, a diciannove anni, Margherita spos\u00f2 in seconde nozze il duca di Borgogna, che aveva ricevuto il ducato dal padre, nel 1364, Filippo II l'Ardito (1342 \u2020 1404), della famiglia dei Valois, quarto figlio del re Giovanni il Buono e di Bona di Lussemburgo (1315 - 1349), come ci confermano sia il \"Iohannis de Thilrode Chronicon\", che la \"Chronicon Angli\u00e6 1328-1388\", che ricorda che Filippo era stato prigioniero in Inghilterra assieme al padre, Giovanni. \nNel 1379, i tessitori di Gand, si ribellarono nuovamente padre di Margherita, il conte Luigi di Male, mentre Bruges gli rimase fedele, che pose il suo quartier generale proprio in Bruges. Gand si affid\u00f2 alla guida di Philip van Artevelde (il figlio di Jacob van Artevelde), che dopo il fallimento delle trattative si mise a capo di una spedizione contro Bruges; il conte Luigi attacc\u00f2 i rivoltosi in aperta campagna, ma venne respinto e Luigi riusc\u00ec a mettersi in salvo con grande difficolt\u00e0 e Philip van Artevelde conquist\u00f2 la citt\u00e0 il 3 maggio 1382). Tutte le Fiandre, sino a Liegi, appoggiarono la rivolta. &lt;br&gt;Luigi, con una fuga rocambolesca, si rifugi\u00f2 a Lilla, dove, morta nel frattempo (9 maggio) la madre, Margherita di Francia, eredit\u00f2 le contee di Borgogna e Artois e dove chiese aiuto al genero, il duca di Borgogna, Filippo II l'Ardito. Filippo accorse e, con l'aiuto del fratello, il nuovo re di Francia Carlo VI detto \"il Beneamato\", sconfisse le truppe ribelli (alle quali manc\u00f2 l'appoggio del nuovo re d'Inghilterra, Riccardo II.) a Roosebeke (27 novembre 1382), dove Van Artevelde mor\u00ec. Suo padre, Luigi rientr\u00f2 in Bruges, ma si astenne dall'attaccare Gand, che, rifornita dagli inglesi, continu\u00f2 a resistere.&lt;br&gt;suo padre, Luigi mor\u00ec, il 30 gennaio 1384, senza poter vedere la riconquista della citt\u00e0, che avvenne circa due anni dopo (dicembre 1385). A Luigi di Male, in tutti i suoi possedimenti succedette Margherita di Male, assieme al marito, Filippo II l'Ardito, divenendo contessa Margherita III di Fiandra, di Nevers e di Rethel, e contessa Margherita II di Borgogna e Artois. Il marito Filippo occup\u00f2 tutti i territori, ad eccezione delle citt\u00e0 di Lilla, Douai e Orchies, estendendo la propria autorit\u00e0 su tutte le contee.\nNel periodo in cui Margherita divenne contessa, nelle Fiandre vi era ancora uno stato di guerra civile, nell'ambito della guerra dei cent'anni. Le Fiandre furono terreno di scontro tra inglesi e Franco-Borgognoni. Infatti Gand non aveva ancora accettato l'autorit\u00e0 della contessa anzi, con l'aiuto degli inglesi, aveva conquistato la citt\u00e0 di Damme, dove gli inglesi appoggiati dalla popolazione, resistettero sei settimane all'assedio dei Franco-Borgognoni che infine la saccheggiano (1385).Il 18 dicembre 1385 Gand apr\u00ec le porte ai conti di Fiandra, in cambio di un'amnistia generale ed il mantenimento dei suoi privilegi.\nNel novembre 1386, i francesi raccolsero in Fiandra un'imponente flotta (da 150 a 1.200 navi secondo le cronache) ed un esercito per invadere l'Inghilterra, ma per l'indecisione, la partenza fu ritardata ed infine annullata a causa della stagione avanzata.Comunque la rivalit\u00e0 tra francesi e inglesi si spense anche per il fatto che in quel periodo presero vita diverse spedizioni per combattere gli infedeli, fossero essi Prussiani, Berberi o Turchi.\nNelle Fiandre, durante il governo di Margherita, fu adottato ufficialmente il fiammingo sia alla Corte della contea che alla Corte Suprema di Giustizia.\nMargherita, nel 1404, rimase vedova per la seconda volta, e Margherita abdic\u00f2 a tutti i suoi titoli, cosicch\u00e9 il mentre il figlio, Giovanni Senza Paura, che gi\u00e0 aveva ereditato il ducato di Borgogna, gli subentr\u00f2 in tutti i suoi titoli, ad eccezione della contea di Rethel che era stata appannaggio del terzogenito, Antonio, nel 1402. Margherita mor\u00ec l'anno dopo, nel 1405, e, nel 1406, un anno dopo la sua morte, il figlio terzogenito, Antonio di Borgogna, eredit\u00f2 i ducati di Brabante e Limburgo, cedendo la contea di Rethel al fratello Filippo.\nDiscendenza.\nMargherita a Filippo I non diede figli.\nMargherita a Filippo II diede otto figli:"}
{"id": "542591", "revid": "125314112", "url": "https://it.wikipedia.org/wiki?curid=542591", "title": "Ferdinand Alqui\u00e9", "text": "Biografia.\nInsegn\u00f2 al liceo Louis-le-Grand ed alla Sorbona avendo, tra i suoi allievi, Gilles Deleuze e J.-L. Marion. Autore di numerose opere su Cartesio, Kant e Spinoza e vicino a ad Andr\u00e9 Breton, ha scritto \"Philosophie du surr\u00e9alisme\" (\u201cFilosofia del surrealismo\u201d).\nSi \u00e8 spesso trovato in opposizione a Martial Gueroult, soprattutto nell'ambito di una polemica su Cartesio: Alqui\u00e9 vedeva in lui innanzitutto l'atteggiamento filosofico, Gueroult \u00abl'ordine delle ragioni\u00bb. Ma l'opposizione si protrasse anche su altri terreni, per esempio su Spinoza; allo \"Spinoza\" di Gueroult si ebbe cos\u00ec in risposta \"il razionalismo di Spinoza\" di Alqui\u00e9."}
{"id": "542593", "revid": "1655", "url": "https://it.wikipedia.org/wiki?curid=542593", "title": "Calogna", "text": ""}
{"id": "542594", "revid": "78273", "url": "https://it.wikipedia.org/wiki?curid=542594", "title": "Battaglia d'Agincourt", "text": ""}
{"id": "542595", "revid": "339392", "url": "https://it.wikipedia.org/wiki?curid=542595", "title": "Gwan-se-eum", "text": ""}
{"id": "542596", "revid": "339392", "url": "https://it.wikipedia.org/wiki?curid=542596", "title": "Gwan-eum", "text": ""}
{"id": "542597", "revid": "154326", "url": "https://it.wikipedia.org/wiki?curid=542597", "title": "Granduca Ferdinando III", "text": ""}
{"id": "542598", "revid": "262457", "url": "https://it.wikipedia.org/wiki?curid=542598", "title": "Kuan Yin", "text": ""}
{"id": "542599", "revid": "6923", "url": "https://it.wikipedia.org/wiki?curid=542599", "title": "Happy slapping", "text": "L'happy slapping (in italiano letteralmente \"schiaffeggio allegro\") \u00e8 un fenomeno giovanile iniziato nel 2004 circa in Inghilterra. Un gruppo di ragazzi scopre di divertirsi tirando ceffoni a sconosciuti, riprendendo il tutto con i videofonini. I video vengono poi distribuiti su internet. Dai ceffoni si \u00e8 passati anche ad atti di aggressione e teppismo.\nL\"'happy slapping\" si \u00e8 poi diffuso anche in altri paesi. Su internet si trovano numerosi video contenenti immagini di violenza ed \u00e8 spesso associato al bullismo."}
{"id": "542601", "revid": "339392", "url": "https://it.wikipedia.org/wiki?curid=542601", "title": "Kwan Yin", "text": ""}
{"id": "542603", "revid": "172", "url": "https://it.wikipedia.org/wiki?curid=542603", "title": "Lamiacee", "text": ""}
{"id": "542612", "revid": "74801", "url": "https://it.wikipedia.org/wiki?curid=542612", "title": "Michele Busuttil", "text": "Vita.\nApprende l'arte pittorica sotto Rocco Buhagiar ed entra all'Accademia di San Luca, a Roma, nel 1780 dove continua gli studi. Il suo stile pittorico, sebbene influenzato dal neoclassico napoletano, \u00e8 principalmente barocco. Sposa nel 1794 Maria Antonia Buhagiar di Rabat, da cui ha cinque figli.\nNel 1800 diventa professore di arte nella Facolt\u00e0 di Architettura all'Universit\u00e0 di Malta, stabilendosi a Gozo per lungo tempo. Muore il 31 ottobre 1831 nella sua casa di La Valletta; viene quindi seppellito nella \"Chiesa di San Paolo naufrago\", a La Valletta, nella cappella di famiglia.\nOpere.\nMalta.\nSi possono trovare sue opere a Lia, Tarscen, Vittoriosa, Zabbaria e \u017bejtun sull'isola di Malta; a Fontana, G\u0127ajnsielem, G\u0127arb, Rab\u00e0tto e Casal Zebbugia a Gozo."}
{"id": "542613", "revid": "767487", "url": "https://it.wikipedia.org/wiki?curid=542613", "title": "Hostel", "text": "Hostel \u00e8 un film del 2005 diretto da Eli Roth, anche sceneggiatore e produttore.\nTrama.\nDue ragazzi statunitensi, Paxton e Josh, sono al loro primo viaggio Interrail in Europa: qui conoscono Oli, un ragazzo islandese che si unisce a loro. I tre si recano ad Amsterdam; durante una delle nottate a base di sesso e droga al quartiere a luci rosse (il De Wallen), capita loro di rimanere fuori dall'ostello in cui alloggiano: l'orario per rientrare \u00e8 scaduto e devono prepararsi a passare la notte in giro per la citt\u00e0. Incontrano un ragazzo che si offre di ospitarli e che, in seguito, li informa dell'opportunit\u00e0 di recarsi in Slovacchia, in un ostello vicino a Bratislava, abitualmente frequentato da ragazze bellissime e disponibili.\nDurante il viaggio in treno incontrano uno strano uomo d'affari olandese: l'uomo inizia a corteggiare Josh, che lo respinge bruscamente. Giunti all'ostello slovacco, scoprono che dovranno condividere la loro stanza con due avvenenti ragazze, Natalya e Svetlana. Il giorno seguente, Oli sparisce e gli impiegati della reception, interrogati, li informano che il loro amico ha pagato il conto ed \u00e8 andato via. Lo stesso giorno, mentre Paxton e Josh sono in citt\u00e0, trovano un uomo con lo stesso giubbotto di Oli e decidono di seguirlo al Torture Museum.\nI due scoprono che non \u00e8 Oli quello che stanno inseguendo, e subito dopo ricevono un MMS dall'amico con su scritto \"I go home\". Nella scena subito successiva si vede la testa mozzata di Oli e un carnefice che si dirige verso una ragazza asiatica per tagliarle un dito del piede. Invitati dalle ragazze in discoteca, Josh e Paxton vengono drogati, e svengono. Il primo si sveglia legato a una sedia dove l'uomo d'affari del treno lo sevizia, perforandogli il corpo con un trapano e tagliandogli i tendini di Achille. Paxton invece perde conoscenza, rimanendo per sbaglio chiuso in un ripostiglio della discoteca. Il giorno seguente Paxton chiede delucidazioni alle due ragazze, le quali gli spiegano che i suoi amici si sono recati ad una mostra. Natalya si offre di portarlo sul luogo ma, una volta giunti, qualcosa di strano si palesa agli occhi del ragazzo: l'edificio che dovrebbe ospitare la mostra appare come una vecchia fabbrica in stato di abbandono e il parcheggio antistante \u00e8 pieno di automobili lussuose e facoltosi uomini d'affari.\nQuando Paxton entra, scopre che quello \u00e8 un luogo di torture e vede l'olandese del treno mentre seziona il cadavere dell'amico sparito. Cerca di scappare, ma due guardiani lo bloccano e lo legano ad una sedia, affinch\u00e9 possa essere torturato. Poco dopo arriva il suo carnefice, un tedesco che per una sorta di feticismo si eccita a sentir soffrire e implorare in lingua inglese; tuttavia Paxton conosce la lingua tedesca e la usa per persuaderlo a liberarlo, ma ottiene soltanto di farsi chiudere la bocca con una ball gag. Il torturatore comincia le sevizie, dapprima spaventandolo con delle forbici, quindi, dopo averlo colpito al petto con un bastone uncinato, prende una pistola e gliela punta alla testa. In seguito, brandisce una motosega e gli mozza l'anulare e il mignolo della mano sinistra. Tuttavia avviene un incidente: il carnefice tedesco cade scivolando sulla pozza di sangue provocata dall'amputazione e la motosega lo m\u00f9tila alla gamba; Paxton riesce a liberarsi e ad ucciderlo con un colpo di pistola alla testa prima che il torturatore riesca ad afferrare di nuovo la motosega in mano.\nIntanto una guardia, mentre sta guardando un filmato porno, sente un grido in tedesco: in realt\u00e0 \u00e8 una trappola tesa da Paxton, che fingendosi legato alla sedia, mentre la guardia osserva il corpo del boia morto, lo uccide con due colpi di pistola. Durante la fuga finisce nella stanza dove un uomo brucia i cadaveri in un forno crematorio e, dopo essersi nascosto fra i corpi, lo uccide con una martellata; poi si ritrova nello spogliatoio dei torturatori dove incontra un uomo che, credendolo uno di loro, gli parla dei suoi metodi di tortura.\nDa quell'uomo, Paxton viene a conoscenza dell\"'\u00c8lite Hunting Club\", una sorta di societ\u00e0 segreta i cui membri pagano ingenti somme per torturare ignari turisti. La polizia ne sarebbe al corrente ma \u00e8 corrotta. Il ragazzo continua la sua fuga, ma, sentendo le urla di una ragazza, decide di salvarla. Entrando nella stanza trova l'uomo intento a torturare Kana, una ragazza giapponese conosciuta nell'ostello.\nIl torturatore le brucia il viso con una fiamma ossidrica, facendole perdere un occhio. Il ragazzo uccide l'uomo con la pistola di lui abbandonata negli spogliatoi. Dopo avere tagliato il bulbo oculare che pendeva dall'orbita di Kana, Paxton fugge con la ragazza. I due rubano un'auto dal piazzale del luogo di tortura e correndo in citt\u00e0 inseguiti, incontrano le due ragazze, Svetlana e Natalya, assieme al ragazzo di Amsterdam: Paxton, accecato dall'odio, le uccide investendole.\nCon l'aiuto di una baby gang locale, raggiungono la stazione ferroviaria. A questo punto, la giovane giapponese vede il suo volto martoriato riflesso in un vetro e si suicida gettandosi sotto un treno. Grazie alla distrazione creata dal suicidio il ragazzo riesce a salire sul treno e abbandona la citt\u00e0. Durante il viaggio si accorge che sul suo stesso treno c'\u00e8 anche il torturatore olandese. Quando il treno giunge a destinazione, lo segue nei bagni della stazione di Vienna, dove lo assale, gli taglia due dita con un bisturi, lo affoga nel gabinetto e lo sgozza, uccidendolo.\nProduzione.\nDopo aver visto il precedente film di Roth \"Cabin Fever\", Quentin Tarantino propose al regista una collaborazione. In quel periodo, Roth aveva ricevuto svariate proposte relative alla direzione di remake di film horror, tuttavia Tarantino insistette affinch\u00e9 il regista puntasse su un'opera originale prodotta da lui. Eli Roth punt\u00f2 allora su qualcosa che traesse ispirazione dal fenomeno del \"murder vacation\", con il quale si era imbattuto durante una ricerca sul deep web. Il budget impiegato per l'opera fu di 4,8 milioni di dollari. In un primo momento il regista aveva intenzione di girare il film con la tecnica del falso documentario, ma poi accanton\u00f2 l'idea. Le riprese si sono svolte quasi interamente in Repubblica Ceca.\nAccoglienza.\nCritica.\nIl sito Rotten Tomatoes riporta che il 60% delle 104 recensioni professionali ha dato un giudizio positivo sul film; su Metacritic il film detiene un punteggio del 55 su 100, basato sul parere di 21 critici.\nIncassi.\nComplessivamente, il film ha incassato 80,6 milioni di dollari al botteghino, superando notevolmente quanto speso per la sua produzione.\nRiconoscimenti.\nVincitore di 4 premi e candidato ad altri 5.\nControversie.\nLa realizzazione del film \u00e8 stata accompagnata da forti critiche da parte della Slovacchia e dalla Repubblica Ceca. Funzionari slovacchi furono disgustati dalla rappresentazione del film del loro Paese come sottosviluppato, povero, dalle terre incolte e sofferente per una criminalit\u00e0 diffusa, per la guerra e la prostituzione, temendo che tutto ci\u00f2 avrebbe potuto \"danneggiare la buona reputazione della Slovacchia\" dando l'impressione agli stranieri che fosse un luogo pericoloso. L'ufficio del turismo della Slovacchia invit\u00f2 Roth nel loro Paese, affinch\u00e9 potesse vedere che non era composto di fabbriche e di bambini che uccidono per della gomma da masticare.\nTom\u00e1\u0161 Galbav\u00fd, membro del Parlamento Slovacco, comment\u00f2: \"Sono offeso da questo film. Penso che tutti gli Slovacchi dovrebbero sentirsi offesi.\" In sua difesa, Roth ha dichiarato che il film non voleva essere offensivo, sostenendo che gli \"Americani non sanno nemmeno dell'esistenza di questo Paese. Il mio film non \u00e8 un'opera geografica, ma si propone di mostrare l'ignoranza degli Americani sul Mondo che li circonda.\" Roth ha ripetutamente affermato che nonostante l'esistenza del film \"Non aprite quella porta\" (con titolo originale The Texas Chain Saw Massacre) e i suoi numerosi seguiti, la gente continua ad andare in Texas.\nSequel.\nNel 2007 \u00e8 uscito il sequel, ', sempre diretto da Eli Roth. Nel 2011 \u00e8 uscito ' diretto invece da Scott Spiegel."}
{"id": "542614", "revid": "1226", "url": "https://it.wikipedia.org/wiki?curid=542614", "title": "Acciaio da costruzione", "text": ""}
{"id": "542618", "revid": "48479", "url": "https://it.wikipedia.org/wiki?curid=542618", "title": "Lie Tzu", "text": ""}
{"id": "542620", "revid": "48479", "url": "https://it.wikipedia.org/wiki?curid=542620", "title": "Lie Tzi", "text": ""}
{"id": "542623", "revid": "647919", "url": "https://it.wikipedia.org/wiki?curid=542623", "title": "Pincher", "text": ""}
{"id": "542627", "revid": "48479", "url": "https://it.wikipedia.org/wiki?curid=542627", "title": "Lieh Tzu", "text": ""}
{"id": "542630", "revid": "48479", "url": "https://it.wikipedia.org/wiki?curid=542630", "title": "Lie Zi", "text": ""}
{"id": "542632", "revid": "531291", "url": "https://it.wikipedia.org/wiki?curid=542632", "title": "NO8DO", "text": ""}
{"id": "542633", "revid": "19580", "url": "https://it.wikipedia.org/wiki?curid=542633", "title": "Sami di Inari", "text": ""}
{"id": "542634", "revid": "22475", "url": "https://it.wikipedia.org/wiki?curid=542634", "title": "K 330", "text": ""}
{"id": "542645", "revid": "901462", "url": "https://it.wikipedia.org/wiki?curid=542645", "title": "Diana Karenne", "text": "Accreditata talvolta come Anna Kar\u00e8nne oppure Diana Karren, \u00e8 stata una importante figura del cinema muto europeo, attiva dal 1916 al 1930, dapprima in Italia, e successivamente in Francia ed in Germania.\nBiografia.\nGli inizi ed il periodo torinese.\nNata presso Danzica nell'allora Prussia Occidentale (successivamente in Polonia) nel 1888, ebbe probabilmente delle esperienze teatrali nella Russia zarista, da cui fugg\u00ec prima della guerra, trasferendosi nel 1914 nell'Italia ancora neutrale. Si stabil\u00ec inizialmente a Roma, dove nello stesso anno partecip\u00f2 come \"generica\" ad alcune pellicole realizzate dalla \"Roma film\", delle quali tuttavia non si conoscono i titoli. Nel 1916 si trasferisce a Torino ed entra alla \"Aquila Film\", dove, con il nome di Diana Karren, prende parte, in ruoli secondari, e diverse pellicole. Ha modo di distinguersi, nonostante non ne sia la protagonista, in \"Karval lo spione\", un film considerato modesto, ma grazie al quale viene notata dal regista e produttore Ernesto Maria Pasquali, fondatore nel 1909 della \"Pasquali Film\", che l'assume e le modifica leggermente il nome d'arte in Karenne, dopo che in precedenza l'attrice aveva utilizzato anche il nome artistico di Anna Kar\u00e8nne, di ispirazione tolstoiana.\n\u00c8 questo incontro a dare il via alla sua carriera di \"diva\": nel 1916 diventa protagonista di \"Passione tzigana\", con cui l'attrice mette d'accordo i giudizi del pubblico, che tributa al film un grande successo, e della critica che la loda \u00abnon per la bellezza plastica del corpo, ma per alcuni gesti ed altri atteggiamenti di suggestiva potenza\u00bb. Tra i film prodotti con lei da Pasquali, nel 1916 \u00e8 anche \"Lea\", tratto da un testo del drammaturgo e politico radicale Felice Cavallotti, nel quale la Karenne si trasferisce dietro la macchina da presa. \u00c8 la prima volta nella cinematografia italiana che un'attrice assume ufficialmente la regia di un'opera da lei stessa interpretata(l'aveva fatto l'anno prima soltanto la Bertini, senza per\u00f2 essere accreditata, in \"Assunta Spina\", mentre la Notari, la cui produzione era essenzialmente legata all'ambiente napoletano, non interpretava i film da lei diretti. Successivamente qualche pellicola fu anche diretta da Gemma Bellincioni e da Giulia Cassini-Rizzotto).\nIl rapporto con Pasquali, che diventer\u00e0 anche di natura personale sino alla prematura morte di lui nel 1919, prosegue con alcuni altri titoli, tra cui \"Quand l'amour refleurit\", film che, a causa del suo finale trasgressivo, incontr\u00f2 notevoli difficolt\u00e0 con la censura che prima lo autorizz\u00f2, poi quando era gi\u00e0 nelle sale lo viet\u00f2, ed infine lo riammise dopo un anno. Nel 1917 la Karenne interpreta per la \"Ambrosio Film\" due film, ed anche in questo caso convince il produttore Arturo Ambrosio, con cui i rapporti non furono sin dall'inizio facili a causa del carattere indipendente e bizzoso dell'attrice, ad affidarle la direzione di entrambe le opere, una delle quali, \"Les demi vierges\", \u00e8 ancora sottoposto a pesanti interventi censori, che esigono anche il cambio del titolo in \"Il romanzo di Maud\", il che porta alla cessazione della collaborazione.\nAncora nel 1917, sempre a Torino, decide di diventare, oltre che attrice e regista, anche produttrice, seguendo un percorso che porta tutti i maggiori cineasti italiani del tempo a gestire il proprio successo attraverso societ\u00e0 produttive intestate al proprio nome, bench\u00e9 di scarsa consistenza sia finanziaria che d'attrezzature. Fonda assieme al fratello la \"David Karenne Film\" (che pochi mesi dopo cambier\u00e0 ragione sociale in \"Karenne Film\") e con questa nuova azienda produce, interpreta e dirige 2 film:\"Justice de femme\", in cui espone la sua tesi sulla maternit\u00e0 illegittima. e \"Pierrot\", di cui realizza lei stessa i disegni pubblicitari pubblicati dall'elegante periodico \"In Penombra\". In questo secondo film si pone in una specie di concorrenza con la Bertini che tre anni prima aveva interpretato \"L'Histoire d'un Pierrot\", ma i commenti la giudicano, nel confronto, perdente.\nIl biennio romano.\nNel frattempo ha rilevato a Roma la \"Novissima Film\", azienda fondata l'anno precedente per realizzare dei film di ispirazione futurista e sperimentale (aveva prodotto il controverso \"Tha\u00efs\"), e con essa produce \"La damina di porcellana\". Progetta anche di realizzare un film tratto dal romanzo \"Circe\" di Annie Vivanti, a suo volta ispirato ad un fatto di cronaca nera, noto come \"vicenda Tarnowska\", avvenuta a Vienna nel 1907. La Vivanti cede alla \"Karenne Film\" i diritti ma l'idea di realizzare un film da questa cupa vicenda non va in porto (come molti anni dopo accadr\u00e0 anche a Luchino Visconti). Nel 1918 la Karenne partecipa all'episodio \"Supremo grido!\" contenuto nel film di propaganda \"Trittico italiano\" commissionato alla \"Cines\" dal Ministero della Marina.\nAlla fine della guerra, seguendo lo spostamento del baricentro della cinematografia italiana, l'attrice lascia Torino e si trasferisce a Roma (Pasquali era morto nel marzo del 1919 dopo aver preso parte a \"Sleima\" diretto e co-prodotto dalla stessa Karenne). Nella capitale tra il 1919 ed il 1920 divide la propria attivit\u00e0 tra alcune aziende di produzione. Con la \"Tespi Film\" interpreta 5 film: il gi\u00e0 citato \"Sleima\", \"Indiana\", \"La studentessa di Gand\", \"La veggente\", di cui \u00e8 anche co - produttrice, e \"Ave Maria\" (di questi ultimi due \u00e8 anche regista). Con la \"Tiber Film\", realizza \"Fiamme e cenere\" - in cui \u00e8 una libertina che si traveste da mendicante per entrare in casa del musicista di cui si \u00e8 incapricciata - \"La peccatrice casta\", \"La signora delle rose\" (di cui \u00e8 anche regista) e \"La signorina Zoya\".\nNel biennio \u00e8 anche diretta per la \"Medusa\" da un giovane Carmine Gallone in \"Redenzione\", conosciuto anche come \"Maria di Magdala\" (una delle pochissime pellicole sopravvissute della sua filmografia) e per la \"Nova Film\" da Giulio Antamoro in \"Miss Dorothy\", dove diventa un'istitutrice che vigila sulla felicit\u00e0 della figlia abbandonata a causa di un amore clandestino. Una copia di questo film \u00e8 conservata presso la Cineteca Nazionale.\nSi tratta di opere che incontrano commenti contrastanti. Sempre pi\u00f9 infatti la critica mette in evidenza lo stile anacronistico, facondo e sorpassato delle \"dive\" (la stessa Karenne, la Bertini, la Borelli, ecc.) che hanno monopolizzato la cinematografia italiana degli anni dieci, al punto da essere considerate da alcuni commentatori una delle cause della sua rovina, sia per la corsa a compensi astronomici, sia per il persistere in modi di recitazione non pi\u00f9 graditi dal pubblico, che ormai preferisce nuovi modelli e personaggi proposti dal cinema statunitense, come Mary Pickford.\nIl trasferimento in Francia e Germania.\nAlle fine del 1920 la crisi della cinematografia italiana, che neppure la costituzione dell'U.C.I. riuscir\u00e0 ad evitare, ed i crescenti contrasti con la censura, che \u00e8 pesantemente intervenuta sui suoi ultimi film, \"Zoja\" e \"Smarrita!\" (girati nel 1920 ma usciti, a causa di queste difficolt\u00e0 censorie nel 1921 e 1922) portano la Karenne ad allontanarsi dall'Italia ed a trasferirsi in Francia, dove raggiunge un gruppo di cineasti russi in fuga dalla Rivoluzione che si \u00e8 stabilito nella capitale francese. Ed \u00e8 proprio uno di essi, il regista Protozanov a dirigerla nei primi film francesi della Karenne, \"Le sens de la mort\", in cui \u00e8 presente come attore un giovanissimo Ren\u00e9 Clair e \"l'ombre du pech\u00e9\". girato sulla Costa Azzurra.\nIn seguito, per tutti gli anni venti l'attivit\u00e0 della Karenne si divider\u00e0 tra la Francia, dove prende parte a 5 film, e la Germania (8 film), paese in cui si stabilisce quando sposa un letterato tedesco di Berlino. Ma le nuove realt\u00e0 produttive con cui viene a contatto non le consentono pi\u00f9 di essere anche regista dei suoi film per cui questa attivit\u00e0 rester\u00e0 per lei legata solo al periodo italiano, mentre in Francia sar\u00e0 diretta soprattutto da registi di origini russe (oltre a Protozanov, anche Alexandre Volkoff ed il regista - attore Nicolaj Malikoff con cui dar\u00e0 vita ad un drammatico \"Rasputin\") ed in Germania avr\u00e0 come registi dei suoi film Robert Wiene e Rudolf Meinert, con il quale otterr\u00e0 un grande successo internazionale interpretando \"Marie Antoinette\". Si parl\u00f2 della Karenne anche quale interprete della Beauharnais nel \"Napol\u00e9on\" di Gance, ma poi fu scelta la meno nota Gina Man\u00e8s\nSoltanto due volte, in tutto il decennio, rientrer\u00e0 in Italia per motivi artistici, anche se spesso vi torna per lunghi periodi di riposo nella Riviera ligure. Nel 1922 va a Firenze per interpretare uno dei non molti film prodotti nel capoluogo toscano, \"Dante nella vita e nei tempi suoi\", e nel 1928 viene chiamata dal commediografo bolognese Guglielmo Zorzi ed essere la protagonista de \"La vena d'oro\", film muto che esce nel 1929, alla vigilia dell'avvento del sonoro, e che per questo passa inosservato. E sar\u00e0 proprio il definitivo affermarsi del \"cinema parlato\" ad indurre la Karenne ad abbandonare l'attivit\u00e0 cinematografica, salvo una breve apparizione alla fine del 1939 sul set della \"Manon Lescaut\", quasi un \"cameo\" richiestogli dal suo amico regista Carmine Gallone, inserito in una pellicola dominata dalla \"diva\" italiana del momento, Alida Valli, .\nPochi mesi dopo, nel luglio 1940, resta gravemente ferita in un bombardamento ad Aquisgrana, dove si era stabilita con il marito, ed a seguito dei traumi riportati muore senza pi\u00f9 aver ripreso conoscenza qualche mese pi\u00f9 tardi in un ospedale della citt\u00e0 tedesca.\nI giudizi sull'attivit\u00e0 della Karenne.\nBench\u00e9 sia stata una delle principali esponenti del \"sistema divistico\" che ha avuto tanta parte nella cinematografia italiana degli anni dieci, di cui \u00e8 stata una delle attrici di maggior prestigio, pi\u00f9 richieste, amate e pagate, la Karenne \u00e8 stata sempre giudicata, sia dai contemporanei che dagli storici del cinema, come un caso a parte rispetto alle altre artiste di quegli anni. Tutti ne hanno infatti messo in evidenza il suo anticonformismo rispetto alla morale corrente (che ha spesso comportato per i suoi film rilevanti difficolt\u00e0 con la censura) e la sua capacit\u00e0 di essere, in un'epoca certo non propizia, imprenditrice e regista, oltrech\u00e9 attenta anche ad altre forme artistiche come la pittura o la letteratura. La Karenne crea un personaggio \u00abche non accetta supinamente le insopportabili regole del perbenismo imposte dalla tradizione\u00bb scontrandosi per questo anche con commenti malevoli dei critici. Si tratta quindi di una \u00abpersonalit\u00e0 a doppio strato: da un lato aderisce al clich\u00e9 della donna fatale, dall'altra rifiuta la mondanit\u00e0 e vuole accreditarsi come donna lavoratrice, indipendente, emancipata, coinvolta a tutto tondo nell'impresa produttiva\u00bb\nGi\u00e0 nel 1919 era stato uno dei commentatori del tempo a definirla come un'attrice che \u00absa irridere la morale benpensante, con tutta una generazione di coetanee che l'adora, che vede in lei un emblema, un vero proprio modello\u00bb. E nello stesso periodo, un suo intervistatore la descriveva, per contrasto alle attrici di quegli anni dotate di \u00abampio decollet\u00e9, occhi bistrati ed idee truccate, se pur abbiano delle idee\u00bb come \u00abuna donna d'ingegno che parla poco di se stessa e molto dell'arte, che si fa umile e piccola come una collegiale, come una lavoratrice, e come lavoratrice vuole apparire\u00bb. Tuttavia, nonostante questa diversit\u00e0 rispetto ai modelli del tempo, la Karenne non pot\u00e9, o non volle, uscire del tutto dallo stereotipo di \"diva\", come ricorda anche un episodio in cui lei non prese le distanze da chi attribu\u00ec senza fondatezza al suo fascino un caso di suicidio verificatosi nel 1919.\nTutti i film di cui fu anche regista sono andati perduti - cos\u00ec come anche la grande maggioranza di quelli interpretati ed \u00e8 quindi impossibile oggi dare un giudizio documentato su questa sua attivit\u00e0, Resta comunque un generale giudizio sulla Karenne come un'artista \u00abintelligente, ambiziosa, anticonformista, eccentrica, ed anche musicista, pittrice, poetessa\u00bb, e, secondo qualche commento recente, anche - per lo meno nel suo periodo di massimo successo 1916 - 1920 - \u00abla pi\u00f9 intelligente di tutte\u00bb."}
{"id": "542646", "revid": "36426", "url": "https://it.wikipedia.org/wiki?curid=542646", "title": "Glicogenolisi", "text": "La glicogenolisi \u00e8 un processo metabolico che degrada molecole di glicogeno fino ad ottenere il monosaccaride glucosio.\nAspetti generali.\nQuotidianamente, l'organismo umano necessita di regolare i suoi equilibri. Tra questi equilibri c'\u00e8 la necessit\u00e0 di mantenere costante la concentrazione ematica di glucosio.\nLa presenza di una concentrazione di glucosio nel sangue inferiore alla normalit\u00e0, viene avvertita e segnalata dall'ormone glucagone, il quale \u00e8 definito ormone iperglicemizzante. \nIl glucagone agisce a livello epatico ed \u00e8 capace di avviare una serie di eventi biochimici che portano alla liberazione di glucosio nel sangue.\nUn altro ormone \u00e8 l'adrenalina, che ha lo stesso compito del glucagone, ma, a differenza di questo, agisce a livello muscolare.\nEventi della glicogenolisi.\nA seguito dello stimolo ormonale (sia esso epatico che muscolare) viene attivata una protein-chinasi, capace di legare un gruppo fosfato sui residui di serina dell'enzima, attivandolo. L'enzima principale della glicogenolisi \u00e8 la glicogeno fosforilasi. Questo enzima, nella forma fosforilata (glicogeno fosforilasi a) \u00e8 attivo, mentre la sua inattivazione (glicogeno fosforilasi b) \u00e8 dovuta alla rimozione dei gruppi fosfato dai residui di serina, ad opera di una proteina fosfatasi.\nLa glicogeno fosforilasi \u00e8 quindi il primo, e pi\u00f9 importante, enzima della via litica. Catalizza infatti una reazione nella quale un legame (alfa1-4) glicosidico tra 2 residui di glucosio all'estremit\u00e0 non riducente viene scisso usando fosfato inorganico con formazione di glucosio-1-fosfato. L'enzima agisce a ripetizione fino a quando non raggiunge un punto che dista quattro residui di glucosio da una ramificazione (alfa1-6).\nRaggiunto questo punto, per permettere alla glicogeno fosforilasi di continuare la degradazione deve intervenire l'enzima bifunzionale oligo glucantrasferasi. L'attivit\u00e0 transferasica di questo enzima sposta tre residui glicosidici dalla ramificazione fino all'estremit\u00e0 non riducente vicina con un legame glicosidico (alfa 1-4), mentre l'attivit\u00e0 glicosidasica catalizza la rimozione come glucosio libero del rimanente residuo di glucosio rimasto sulla ramificazione. Nella glicogenolisi il 90% del glucosio viene rilasciato sotto forma di glucosio-1-fosfato, il restante come glucosio libero.\nInfine il glucosio-1-fosfato prodotto viene convertito in glucosio-6-fosfato dalla fosfogluco mutasi.\nDestinazione delle unit\u00e0 di glucosio.\nLe unit\u00e0 di glucosio, delle estremit\u00e0 non riducenti delle catene di glicogeno, rimosse dalla glicogeno fosforilasi, si trovano nella forma fosforilata sul carbonio anomerico, formando quindi glucosio-1-fosfato. Successivamente il glucosio-1-fosfato, viene processato dall'enzima fosfoglucomutasi, il quale lo converte in glucosio-6-fosfato, il quale pu\u00f2 facilmente entrare nel processo della glicolisi (nel muscolo), oppure essere liberato nel sangue come glucosio (dal fegato, attraverso l'enzima glucosio-6-fosfatasi che lo idrolizza a glucosio libero)."}
{"id": "542647", "revid": "287204", "url": "https://it.wikipedia.org/wiki?curid=542647", "title": "Gaspar Cassado", "text": ""}
{"id": "542649", "revid": "70217", "url": "https://it.wikipedia.org/wiki?curid=542649", "title": "Acciaio 100Cr6", "text": ""}
{"id": "542657", "revid": "70217", "url": "https://it.wikipedia.org/wiki?curid=542657", "title": "Tipi di acciaio inox", "text": "Acciaio 100Cr6.\nIl 100Cr6 \u00e8 attualmente l'acciaio standard per le sfere dei cuscinetti a rotolamento, essendo utilizzato in oltre il 90% dei casi, grazie alle sue propriet\u00e0:\n\u00c8 un acciaio martensitico. Dato che la produzione avviene per stampaggio a caldo e in seguito con lavorazioni alle macchine utensili, occorre che all'acciaio sia conferita plasticit\u00e0 attraverso una ricottura di globulizzazione.\nQuesto acciaio \u00e8 anche denominato AISI52100 nella normativa anglosassone.\n\u00c8 un acciaio decisamente ipereutettoidico: l'1,5% di cromo sposta la curva di confine eutectoide verso sinistra; contenendo l'1% di carbonio, dovrebbe in effetti se no essere solo leggermente ipereutettoidico. Questa caratteristica \u00e8 da tenere presente nella scelta della temperatura di tempra: non conviene superare Acm (il cromo ingrossa la grana e l'austenite rimane stabilizzata), mentre si sceglie di rimanere nel campo \u03b3 + carburi (quindi 770-780 \u00b0C). Cos\u00ec a fine tempra, che di solito \u00e8 in olio, rimangono i carburi di cromo, all'interno della martensite, che rendono necessaria una temperatura di rinvenimento di almeno 220 \u00b0C.\nPer cuscinetti di dimensioni pi\u00f9 grandi + necessario l'1% di cromo e l'1% di manganese, arrivando quindi al 100CrMn4.\nDurante il funzionamento \u00e8 importante porre attenzione alla temperatura del cuscinetto: se dovesse alzarsi oltre quella di progetto, sarebbe come continuare il trattamento di rinvenimento, con conseguente diminuzione della durezza e inevitabile grippaggio. I cuscinetti gravati da carichi particolari sono quindi rinvenuti a temperature maggiori e sovradimensionati per rimediare al calo di durezza.\nAcciaio 100CrMn4.\nIl 100CrMn4 \u00e8 un acciaio contenente 1% di cromo e 1% di manganese ed \u00e8 utilizzato nei cuscinetti a rotolamento di dimensioni pi\u00f9 grandi (in quelli normali, oltre il 90%, si usa invece il 100Cr6), grazie alle sue propriet\u00e0:\nContenendo l'1% di carbonio, dovrebbe essere solo leggermente ipereutettoidico, mentre lo \u00e8 in maniera decisa in quanto l'1,5% di cromo sposta l'eutettoide verso sinistra. Questa caratteristica \u00e8 da tenere presente nella scelta della temperatura di tempra: non conviene superare Acm e questo porta a lasciare una certa quantit\u00e0 di carburi in soluzione. Anche alla fine della tempra rimangono i carburi di cromo, all'interno della martensite, i quali implicano quindi la necessit\u00e0 di una temperatura di rinvenimento di almeno 220 \u00b0C."}
{"id": "542658", "revid": "124434072", "url": "https://it.wikipedia.org/wiki?curid=542658", "title": "Picco Ibn Sina", "text": "Il picco Lenin (kirg.: \u041b\u0435\u043d\u0438\u043d \u0427\u043e\u043a\u0443\u0441\u0443, russo: \u041f\u0438\u043a \u041b\u0435\u043d\u0438\u043d\u0430; tagico: \u049b\u0443\u043b\u043b\u0430\u0438 \u041b\u0435\u043d\u0438\u043d, ribattezzato picco Ibn Sina , kirg.: \u049b\u0443\u043b\u043b\u0430\u0438 \u0410\u0431\u04ef\u0430\u043b\u04e3 \u0438\u0431\u043d\u0438 \u0421\u0438\u043d\u043e a luglio 2006) \u00e8 una delle pi\u00f9 alte vette del Pamir: tocca i 7134 metri. Si trova al confine tra la regione di O\u0161 in Kirghizistan e la provincia autonoma del Gorno-Badakhshan in Tagikistan, ed \u00e8 la seconda pi\u00f9 alta vetta dei due paesi dopo il picco Ismail Samani (7.495\u00a0m). Fa parte della catena del Trans-Alaj.\nNomi.\nScoperto nel 1871 dall'esploratore russo Aleskej Fed\u010denko, fu inizialmente chiamato monte Kaufmann in onore dell'allora governatore del Turkestan, Konstantin Petrovi\u010d von Kaufmann. Nel 1928 venne ribattezzato picco Lenin in onore di Lenin.\nNel luglio del 2006 si \u00e8 tentato di cambiare nuovamente il nome in Picco dell'Indipendenza (in tagico \"Qullai Istiqlol\"), ma con poco successo: il nome \u00e8 stato riconosciuto dai mass media russi, ma le fonti presidenziali tagiche lo indicano come Picco Ibn Sina (o picco Avicenna).\nUn altro nome che indica la vetta \u00e8 \"Kuh-i-Garmo\", ma picco Lenin resta il nome pi\u00f9 diffuso.\nAlpinismo.\nNel 1928 fu scalato per la prima volta dalla spedizione tedesca di Karl Wien, Eugene Allwein e Erwin Schneider.\nIl picco \u00e8 molto popolare fra gli scalatori ed ha molte vie d'accesso. Il campo base (lato kirghiso) \u00e8 Atchik Tash, a 3750\u00a0m, non lontano dal villaggio di Sary-Mogol.\nIncidenti.\nNel 1974 un'intera cordata di otto donne per\u00ec a causa di una tempesta e nel 1990 un terremoto caus\u00f2 una valanga che uccise 43 scalatori."}
{"id": "542659", "revid": "124920110", "url": "https://it.wikipedia.org/wiki?curid=542659", "title": "Giubbotto antiproiettile", "text": "Il giubbotto antiproiettile \u00e8 un indumento, generalmente con taglio a gilet o casacca, usato da eserciti, forze dell'ordine e personale di vigilanza privata che serve a proteggere l'operatore dai colpi di arma da fuoco o schegge da frammentazione di esplosivi (in questo caso anche noto come \"flak jacket\"), fermando il proiettile o le schegge al suo interno.\nStoria.\nSeppure precedentemente teorizzato come un indumento a protezione dei proiettili gi\u00e0 dal XIX secolo e dopo molteplici e svariati prototipi, \u00e8 stato inventato nel 1965 da Stephanie Kwolek usando il kevlar, ottenuto grazie alle sue ricerche sui polimeri.\nStruttura e materiali.\n\u00c8 realizzato in diversi materiali (come kevlar, dyneema, twaron, spectra) ed \u00e8 generalmente costituito da un contenitore esterno in tessuto balistico (\"carrier\") e pi\u00f9 pannelli balistici interni a seconda del grado di protezione. I pannelli balistici sono generalmente costituiti da pi\u00f9 strati di fibre aramidiche intrecciate (kevlar, mentre in passato si utilizzava il nylon balistico) o tessute ed incollate su microfilm di polietilene (\"twaron\" e \"spectra\"). La funzione delle fibre \u00e8 quella di assorbire e disperdere la forza di arresto e penetrazione della palla (o scheggia) attraverso la deformazione plastica (allungamento) delle fibre stesse. Il numero di strati sovrapposti determina la capacit\u00e0 di protezione del pannello balistico, generalmente classificato in classi di protezione NIJ (Stati Uniti) o SK (Germania).\nNormalmente i pannelli balistici realizzati con tale tecnologia consentono la protezione contro palle da arma corta e limitatamente da armi automatiche fino al calibro 9x21, velocit\u00e0 fino a 600\u00a0m/s. Per la protezione contro palle rigate da arma lunga (calibri 223, 308 e superiori), \u00e8 necessaria l'aggiunta di pannelli semirigidi o rigidi in materiali metallici (alluminio balistico; acciaio balistico; titanio balistico) o ceramici (carburo di boro, carburo di silicio); plastici come il poliuretano ultrauretanico ad alta densit\u00e0.\nQuesti pannelli aggiuntivi consentono la frammentazione dell'ogiva di palle veloci (oltre 700\u00a0m/s) in parti pi\u00f9 piccole facilmente arrestabili dal sottostante pannello balistico in fibra aramidica. La differenza tra le diverse soluzioni riguarda soprattutto il peso, fattore molto vincolante nella scelta della protezione pi\u00f9 adatta alle missioni da svolgere. Un corpetto di classe NIJ-IV pu\u00f2 pesare fino a 10\u00a0kg.\nUtilizzo.\n\u00c8 indossato per proteggere le parti vitali del corpo. Prende questo nome perch\u00e9 si indossa come un giubbotto normale, la parte che copre la zona anteriore del corpo si unisce a quella posteriore con delle strisce di velcro. I modelli pi\u00f9 validi offrono anche protezione laterale dei fianchi, del basso ventre, del collo, delle spalle. \nNegli anni 70/80 fu anche prodotta una sorta di \"mutandone\" in kevlar, concepita per gli elicotteristi esposti al tiro dal basso con armi leggere.\nI giubbotti utilizzati dall'esercito e dalle forze dell'ordine vengono testati per poter resistere all'impatto di raffiche di proiettili. Questa capacit\u00e0 \u00e8 definita \"multi strike\".\nNonostante i proiettili abbiano una massa molto piccola, la loro quantit\u00e0 di moto \u00e8 grande poich\u00e9 viaggiano ad una velocit\u00e0 superiore ai 300 m/s, sebbene l'impulso non sia tale da spostare il corpo umano. Scene di vittime spostate anche di metri per l'effetto di proiettili ricevuti sono solo finzione cinematografica.\nL'impatto di proiettili attraverso pannelli balistici causa comunque traumi da punzonamento (in inglese \"blunt trauma\"): ematomi, lesioni interne, fratture localizzate, a causa della deformazione del pannello stesso, che trasferisce comunque al corpo l'energia assorbita dalle fibre (al netto di quella dispersa con le deformazioni plastiche) e la penetrazione di punzonamento dovuta al carico puntuale dell'ogiva.\nLivelli di protezione NIJ.\nIn ordine crescente di protezione:"}
{"id": "542663", "revid": "50731826", "url": "https://it.wikipedia.org/wiki?curid=542663", "title": "Picco Lenin", "text": ""}
{"id": "542668", "revid": "1318658", "url": "https://it.wikipedia.org/wiki?curid=542668", "title": "Breccia di Orlando", "text": "La Breccia di Orlando (in francese \"Br\u00e8che de Roland\"; in aragonese \"Breca de Rold\u00e1n\"; in spagnolo \"Brecha de Rolando\") \u00e8 un valico dei Pirenei.\nDescrizione.\nSi tratta di una gigantesca spaccatura naturale, larga 40 e alta 100 metri, nel \"Cirque de Gavarnie\", lungo il confine tra la Francia e la Spagna nei Pirenei sita a 2.804 metri d'altezza. Secondo la leggenda, la Breccia fu creata da Orlando, nipote e paladino di Carlo Magno, quando cerc\u00f2 di distruggere la sua spada, Durlindana, per evitare che questa cadesse nelle mani dei saraceni dopo il massacro di Roncisvalle. La Breccia pu\u00f2 essere raggiunta dal \"Refuge des Sarradets\", un rifugio di montagna, con circa un'ora di cammino."}
{"id": "542675", "revid": "56620", "url": "https://it.wikipedia.org/wiki?curid=542675", "title": "Lucio Betilieno Varo", "text": "\u00c8 nominato in un'epigrafe rinvenuta nella citt\u00e0 laziale di Alatri nel luogo un tempo occupato dal Foro e conservata nel Museo Civico cittadino, databile tra la seconda met\u00e0 del II sec. e gli inizi del I secolo a.C.: in essa si elogiano e si enumerano le grandi opere pubbliche ed architettoniche fatte realizzare dal censore Lucio Betilieno Varo per l'antica \"Aletrium\". \nBetilieno fu uno dei pi\u00f9 benemeriti cittadini di Alatri; essendo ricco per censo e per possessi fu dal Senato eletto due volte Censore, cio\u00e8 preposto alla cura delle costruzioni cittadine. Nei dieci anni di censorato, durante un lungo periodo di pace dopo la prima guerra punica, arricch\u00ec la citt\u00e0 di importanti opere pubbliche, cos\u00ec tecnicamente perfette da destare l'ammirazione dell'ingegneria moderna: molte vie, il portico che conduce all'Acropoli, una piscina, un serbatoio per la raccolta dell'acqua, sedili pubblici, il macello ecc. Ma l'opera pi\u00f9 imponente \u00e8 senz'altro l'acquedotto che portava l'acqua dalle sorgenti nelle vicinanze dell'attuale Guarcino ed \u00e8 stato datato come il pi\u00f9 antico acquedotto ad alta pressione che la storia romana conosca.\nLa figura di Betilieno Varo aiuta a comprendere l'atteggiamento dei Romani nei confronti delle popolazioni alleate, in particolare riguardo alle modificazioni urbanistiche, e alle tecniche di costruzione."}
{"id": "542686", "revid": "436907", "url": "https://it.wikipedia.org/wiki?curid=542686", "title": "Melodic hardcore punk", "text": "Il melodic hardcore punk (o in italiano hardcore melodico) \u00e8 un sottogenere dell'hardcore punk che unisce la velocit\u00e0 e la potenza di quest'ultimo a una maggiore dose di melodia, e quindi l'introduzione di sonorit\u00e0 tipicamente pop punk.\n. Skate punk che negli anni ottanta non connotava alcuna presenza melodica, ma che negli anni novanta, con la particolare commercializzazione di alcuni generi di punk rock, venne reso pi\u00f9 melodico. \nStoria.\nIl genere affonda le proprie radici nella scena hardcore punk californiana, ed in particolar modo nella Los Angeles nei primi anni ottanta.\nUn complesso seminale furono i Circle Jerks, che contribuirono a gettare le basi del genere gi\u00e0 qualche anno prima dei Bad Religion, con \"Group Sex\" del 1980.\nTuttavia il disco pi\u00f9 importante per la genesi dell'hardcore melodico \u00e8 solitamente considerato \"No Control\" dei californiani Bad Religion, che differiva dai precedenti \"How Could Hell Be Any Worse?\" e \"Suffer\" per la maggiore presenza di melodia.\nIl genere cominci\u00f2 a crescere di popolarit\u00e0 soprattutto durante la seconda met\u00e0 degli anni ottanta, nei quali sorsero diverse band che caratterizzeranno poi la scena pi\u00f9 popolare di questa corrente come The Offspring, Pennywise, NOFX e Bad Religion.\nIl vero e proprio boom del genere sotto il profilo commerciale, inizi\u00f2 soprattutto dai primi anni novanta in poi, attraverso l'ondata del punk revival e a etichette fondamentali come la Epitaph Records, fondata e gestita dall'originario chitarrista dei Bad Religion Brett Gurewitz, e la Fat Wreck Chords di Fat Mike, leader dei NOFX."}
{"id": "542689", "revid": "198326", "url": "https://it.wikipedia.org/wiki?curid=542689", "title": "Trident", "text": ""}
{"id": "542695", "revid": "125657121", "url": "https://it.wikipedia.org/wiki?curid=542695", "title": "Malagigi", "text": "Malagigi (in antico francese \"Maugis\" o \"Maugris\", noto in italiano anche come Malagise o Malagigio) \u00e8 un personaggio della Materia di Francia, cugino di Rinaldo e figlio di Buovo e Lucietta d'Aigremont.\nIl personaggio.\n\u00c8 uno degli eroi della \"chanson de geste\" (ciclo carolingio) e dei romanzi cavallereschi; appare anche nel \"Morgante\" del Pulci, nell\"Orlando innamorato\" del Boiardo e nell\"Orlando Furioso\" dell'Ariosto. Viene presentato con un carattere allegro e scanzonato.\nAncora in fasce viene rapito da una schiava, la quale poi, mentre si riposa sotto un biancospino, finisce divorata da un leone e un leopardo, che infine si uccidono reciprocamente per contendersi il bambino. Il piccolo allora comincia a piangere forte e viene udito dalla fata Oriande, che ha la propria dimora a Rosefleur: ella lo alleva e gli insegna le arti magiche, in modo da fare di lui un grande stregone. Con la magia Malagigi aiuter\u00e0 i paladini di Carlo Magno, salvando loro spesso la vita. Egli \u00e8 l'unico a non innamorarsi di Angelica: grazie all'evocazione demoniaca viene a sapere che ella \u00e8 arrivata alla corte carolingia per seminare la discordia.\nSi innamora di Eraclina, figlia del re Tirendo, e la sposa.\nPossiede un libretto con incantesimi da cui escono demoni che rispondono solo al padrone del libro, che non \u00e8 per forza Malagigi (come vediamo con Angelica nell\"Orlando innamorato\")."}
{"id": "542696", "revid": "1748167", "url": "https://it.wikipedia.org/wiki?curid=542696", "title": "Siccit\u00e0 del Sahel", "text": "La siccit\u00e0 del Sahel negli anni settanta e ottanta cre\u00f2 una carestia che caus\u00f2 la morte di un milione di persone e ne colp\u00ec oltre 50 milioni.\nIpotesi sulle possibili cause.\nIn origine si credeva che la siccit\u00e0 fosse stata causata dall'eccessivo sfruttamento umano delle risorse naturali della regione, con il sovrasfruttamento, la deforestazione e una generale cattiva gestione del suolo. Alla fine degli anni novanta i modelli climatici elaborati suggerirono che la siccit\u00e0 non fosse stata causata solo dall'uomo, bens\u00ec anche da cambiamenti climatici su larga scala.\nTuttavia, negli anni 2000, dopo la scoperta dell'oscuramento globale, nuovi modelli hanno suggerito che la siccit\u00e0 sia stata causata dall'inquinamento atmosferico dell'Europa e del Nord America.\nL'inquinamento avrebbe cambiato le propriet\u00e0 delle nuvole sopra l'oceano Atlantico, diminuendo l'irraggiamento sulla superficie terrestre, disturbando il processo dei monsoni e spostando le piogge tropicali pi\u00f9 a sud.\nQuesto disturbo dei normali cicli del clima tropicale avrebbe causato la fine delle piogge estive nei territori sub-sahariani per due decenni e il conseguente grave tributo in vite umane."}
{"id": "542700", "revid": "125465834", "url": "https://it.wikipedia.org/wiki?curid=542700", "title": "Louder Than Love", "text": "Louder Than Love \u00e8 il secondo album dei Soundgarden. Venne pubblicato nel 1989."}
{"id": "542708", "revid": "1652635", "url": "https://it.wikipedia.org/wiki?curid=542708", "title": "Alluce", "text": "L'\u00e0lluce (anatomicamente definito primo dito del piede, ma chiamato colloquialmente anche ditone o pollicione) \u00e8 il primo dito del piede: omologo del pollice della mano e come esso costituito da due sole falangi.\nArticolazione.\nL'articolazione tra le sue due falangi \u00e8 un \"condilo\", cio\u00e8 le parti ossee sono ellissoidali; una delle due parti \u00e8 concava, mentre l'altra \u00e8 convessa. Tra queste due epifisi ossee, ricoperte di cartilagine, come tutte le articolazioni mobili, \u00e8 interposto un dischetto fibroso, chiamato menisco. \nL'alluce, per mezzo dell'articolazione posseduta, pu\u00f2 estendere e flettere le falangi; lo spostamento laterale \u00e8 molto limitato. Come le altre condilartrosi, pu\u00f2 \"scricchiolare\" e pu\u00f2 infiammarsi il menisco.\nLa falange prossimale s'articola con il primo osso metatarsale, \u00e8 anch'essa ellissoidale, ma permette all'alluce l'adduzione, l'abduzione, la circomduzione, la flessione e l'estensione sul metatarso. Quest'articolazione \u00e8 rinforzata con dei legami fibrosi longitudinali e trasversali che, rispettivamente, vanno ad attraversare la volta plantare e s'estendono dal primo al quinto metatarsale, foderando e proteggendo integralmente l'articolazione.\nMuscolatura.\nNell'alluce non sono presenti direttamente dei muscoli, se non quelli piliferi e sull'epifisi prossimale della prima falange; il suo movimento \u00e8 dovuto ai tendini di alcuni muscoli che stanno nella regione metatarsale e tarsale o addirittura nella gamba. Sono:\nInoltre, ci sono due tendini che portano all'alluce il movimento generato da due muscoli della gamba:\nVascolarizzazione.\nL'alluce \u00e8 vascolarizzato da 2 rami arteriosi e 2 rami venosi sul dorso ed altrettanti sulla pianta; pi\u00f9 i vari capillari di scambio.\nSistema arterioso.\nTutte le arterie derivano da ramificazioni successive d'una sola arteria: l\"'arteria tibiale\".\nPianta.\nDall'arteria plantare mediale (un ramo dell'arteria tibiale posteriore), si diparte un ramo che, arrivato a met\u00e0 del \"primo osso metatarsale\" si biforca; uno va ad irrorare un lato dell'alluce, mentre l'altro ramo scorre dall'altro lato dell'alluce. A livello della base della prima falange, i due rami si uniscono. Inoltre, il ramo destro s'unisce con un ramo dell'arteria plantare laterale. Le due arterie laterali s'insinuano, con arteriole e capillari all'interno dei tessuti.\nDorso.\nDall'arteria dorsale del piede, che proviene dall\"'arteria tibiale anteriore\", partono (oltre alle piccole arteriole che irroraro il tarso) due ramificazioni. Quella di destra, poi, si biforca nuovamente: un ramo irrora la parte destra e l'altro la parte sinistra. Da queste due, le arterie s'insinuano, con arteriole e capillari, nei vari tessuti.\nSistema venoso.\nNell'alluce il sistema venoso \u00e8 praticamente parallelo a quello arterioso, le uniche differenze sono che le vene sono pi\u00f9 numerose delle arterie e che il sistema venoso profondo affianca quello arterioso profondo, mentre il sistema venoso superficiale sovrasta quello arterioso superficiale.\nInnervazione.\nGli ordini di contrazione muscolare derivano dalle successive modificazione di 3 nervi: il \"nervo tibiale\", il \"nervo fibulare profondo\" ed il \"nervo fibulare superficiale\".\nDorso.\nNel dorso dell'alluce, il nervo che scorre nella parte larterale, deriva dalla ramificazione laterale della ramificazione mediale (\"nervo cutaneo dorsale mediale\") del \"nervo fibulare superficiale\"; mentre quello che scorre nella sua parte mediale deriva dalla ramificazione laterale del \"nervo fibulare profondo\". I nervi dell'alluce, cos\u00ec come quelli delle altre dita, vengono genericamente chiamati \"nervi digitali dorsali del piede\".\nPianta.\nLe ramificazioni che entrano nell'alluce sono derivate dal ramo mediale (chiamato \"nervo plantare mediale\") del nervo tibiale. Questi nervi (\"nervi digitali plantari propri\") scorrono nella parte mediale e laterale dell'alluce e s'infiltrano nei tessuti con piccolissime ramificazioni.\nPatologie.\nAlluce valgo.\nUna delle patologie pi\u00f9 comuni \u00e8 l'alluce valgo.\nLa causa primaria dell\u2019alluce valgo \u00e8 costituzionale, legata a una mancanza di compensazione tra le differenti forze agenti sull\u2019articolazione. Questo rende la condizione in gran parte ereditaria.\nIn alcuni casi meno severi si pu\u00f2 anche identificare una causa esogena. \nLa sempre maggiore diffusione di calzature che non rispettano la naturale conformazione del piede ha portato ad una maggiore incidenza di deformazioni del primo e quinto dito del piede. Spinto verso l'interno, l'alluce tende a disallinearsi in modo permanente, e in molti casi ad accavallarsi con il secondo dito.\nHallux rigidus.\nL'Hallux rigidus (o alluce rigido) \u00e8 una limitazione del movimento dell'alluce del piede. \nCorrezioni.\nAlcune patologie dell'alluce vengono corrette attraverso l'ortoplastia, che adopera materiali a memoria di forma opportunamente lavorati per correggere le deformazioni delle dita e delle unghie."}
{"id": "542710", "revid": "120160726", "url": "https://it.wikipedia.org/wiki?curid=542710", "title": "Mr. Beast", "text": "Mr. Beast, pubblicato il 6 marzo 2006, \u00e8 il quinto album in studio della band scozzese Mogwai.\nIl disco.\nOltre alla normale edizione CD e ad una doppia edizione in vinile, fu pubblicata anche un'edizione speciale limitata in CD contenente un DVD intitolato \"The recording of Mr Beast\", il \"making of\" dell'album.\nL'artwork \u00e8 stato realizzato da Amanda Church."}
{"id": "542713", "revid": "15756", "url": "https://it.wikipedia.org/wiki?curid=542713", "title": "Prostituzione sacra", "text": "La prostituzione sacra (o prostituzione del tempio o prostituzione religiosa) \u00e8 un rituale sessuale che consiste principalmente in un rapporto sessuale o in un'altra attivit\u00e0 di tipo erotico svolta nel contesto del culto religioso predominante, in prevalenza all'interno degli stessi luoghi di culto, forse come forma di rito di fertilit\u00e0 e del \"matrimonio divino\" o ierogamia.\nGli studiosi hanno a lungo considerato tali pratiche come esser di uso comune nel mondo antico, soprattutto nelle civilt\u00e0 orientali del Vicino Oriente (all'interno della civilt\u00e0 babilonese, tra i fenici e gli abitanti dell'Assiria), ma non mancano attestazioni in Grecia (a Corinto; cfr. Strabone, \"Geografia\", VIII, 378) e altrove (a Erice; cfr. Cicerone, \"Divinatio in Caecilium\", 55): del resto, il verbo greco-antico \u03ba\u03bf\u03c1\u03b9\u03bd\u03b8\u03b9\u03ac\u03b6\u03bf\u03bc\u03b1\u03b9 [pr. \"korinthi\u00e0zomai\"] significava \"frequentare prostitute\". Tuttavia alcune tra le ricerche pi\u00f9 recenti hanno messo in discussione quest'immagine, dubitando in parte dell'effettiva affidabilit\u00e0 delle fonti antiche.\nAlcuni preferiscono il termine \"sessualit\u00e0 sacra\" (in riferimento ad una qualche forma di magia sessuale) per indicare la prostituzione sacra, nei casi in cui non fosse coinvolta una qualche forma di pagamento per i servizi offerti; ma spesso i riti di accoppiamento sacro venivano celebrati dietro versamento di una piccola somma di denaro: tutto quanto veniva offerto era accumulato con il tesoro del tempio, di cui entrava a far ufficialmente parte.\nIl termine greco hierodoulos o \"hierodule\" \u00e8 a volte stato preso ed interpretato per significare \"prostituta sacra\", ma \u00e8 pi\u00f9 probabile che invece esso si riferisca ad un ex-servitrice, liberata dalla sua condizione precedente di schiavit\u00f9 per essere \"dedicata\" ad un dio: la ierodulia \u00e8 difatti la \"condizione di dipendenza da un'istituzione templare\". Anche il termine ebraico \"qedesha\", infine, \u00e8 spesso tradotto come \"prostituta del tempio\". La prostituzione sacra \u00e8 menzionata anche nella \"Bibbia\" (Nel libro del \"Deuteronomio\", il quinto testo sacro della Torah ebraica e della Bibbia Cattolica, in 23, 18-19), dove viene stabilito il divieto per gli uomini e le donne (tra i figli di Israele) di prendere parte a tale pratica.\nLa motivazione principale che diede origine e impulso alla pratica di una forma sacrale di prostituzione era il tentativo di immagazzinare l'energia vitale: nel tempio, il sacerdote (a volte il fedele stesso) si univa carnalmente alla sacerdotessa, celebrando con la loro unione un rito inneggiante alla Dea dell'amore (Ishtar, Afrodite e altre ancora similari divinit\u00e0 dell'amore) in modo tale da propiziare la fertilit\u00e0 delle donne appartenenti alla comunit\u00e0 e, indirettamente insieme ad essa, anche la prosperit\u00e0 economica generale della societ\u00e0 stessa.\nLa rievocazione simbolica di una ierogamia (o \"matrimonio sacro\") e dell'unione dell'umanit\u00e0 con la divinit\u00e0 era un rito di fertilit\u00e0, che si praticava in connessione con un rituale del tempio preposto. Ne erano spesso protagoniste fanciulle vergini di buona famiglia, oppure anche schiave, o sacerdotesse del tempio, che nella maggior parte dei casi si univano carnalmente a dei perfetti estranei. Sulle origini dell'usanza e sulle caratteristiche che assumeva nelle diverse localit\u00e0 in cui veniva praticata sussistono molti punti oscuri: alcune di queste localit\u00e0, tra le pi\u00f9 celebri, erano la Fenicia, Corinto, Erice (in Sicilia) e Locri in Magna Grecia.\nVicino Oriente antico.\nNelle societ\u00e0 del Vicino Oriente antico erano presenti molti santuari e templi (definiti anche \"case del Cielo\") dedicati a vari tipi di divinit\u00e0 femminili, soprattutto lungo il corso dei fiumi Tigri ed Eufrate; secondo lo storico greco del V secolo a.C. Erodoto, che ne d\u00e0 una descrizione dettagliata delle modalit\u00e0 (e che, fatti salvi i particolari, non dovevano differire molto da quelle di altre religioni), i riti compiuti in questi templi includevano anche i rapporti sessuali, quello cio\u00e8 che gli studiosi pi\u00f9 tardi hanno denominato propriamente prostituzione sacra.\nUn'usanza babilonese, narra lo storico antico, costringe tutte le donne, almeno una volta nella loro vita, ad avere un incontro intimo con uno sconosciuto all'interno del tempio della Dea dell'amore; vi \u00e8 una gran moltitudine di donne che vanno e vengono: gli uomini passano e gettando delle monete in grembo alla prescelta la invitano cos\u00ec in nome di Mylitta (il termine assiro per indicare Afrodite). La donna non pu\u00f2 mai in alcun caso rifiutare, perch\u00e9 ci\u00f2 costituirebbe un peccato e una grave infrazione; alcune di queste donne possono rimanere in una tal condizione come servitrici del tempio anche per diversi anni. Vi \u00e8 infine un costume del tutto simile in alcune parti di Cipro:\nUn certo numero di altri autori antichi hanno corroborato il racconto di Erodoto. Attraverso la testimonianza da loro data sembra che non solo a Babilonia e nell'isola di Cipro, ma in tutto il Vicino e Medio Oriente, le societ\u00e0 antiche abbiano incoraggiato la pratica della prostituzione sacra. L'antropologo britannico James Frazer si \u00e8 premurato di accumulare citazioni per dimostrare questo fatto inserendole poi in un capitolo della sua opera maggiore intitolata \"Il ramo d'oro\" (composta tra il 1890-1915); questo \u00e8 servito come punto di partenza per diverse generazioni di studiosi. Tuttavia, Frazer ha ottenuto le sue fonti per lo pi\u00f9 da autori della tarda antichit\u00e0 (cio\u00e8 risalenti al 150-500 d.C.), non da testimoni del mondo classico o del periodo ellenistico. Questo pertanto finisce col sollevare alcuni interrogativi sul fatto che il fenomeno della prostituzione templare possa venire generalizzata a tutto il mondo antico, cos\u00ec come gli studiosi precedenti hanno in genere tipicamente fatto.\nLa ricerca condotta da Daniel Arnaud, Vincienne Pirenne-Delforge, e Stephanie Budin ha rigettato tutta la tradizione accademica che ha definito il concetto di prostituzione sacra, mettendone fortemente in dubbio l'effettiva presenza reale lungo il corso dei secoli. Budin reinterpreta a tal proposito il concetto di prostituzione sacra come un mito, sostenendo che le pratiche descritte nelle fonti semplicemente non sono mai esistite. Una visione pi\u00f9 sfumata \u00e8 invece quella accolta da Pirenne-Delforge, suggerente che il sesso rituale esisteva nel Vicino Oriente, ma non nel mondo greco-romano in epoca classica od ellenistica.\nTradizionalmente vengono distinte due forme principali di prostituzione sacra: la prostituzione temporanea di ragazze non sposate (con varianti come quella della prostituzione per poter procurarsi una dote o come deflorazione pubblica di una sposa), e la prostituzione permanente.\nSecondo il noto assiriologo Samuel Noah Kramer, i re di Sumer stabilirono la loro legittimit\u00e0 prendendo parte ad un atto sessuale rituale nel tempio della divinit\u00e0 della fertilit\u00e0 da loro venerata, la loro Dea I\u0161tar; questo si ripeteva periodicamente il decimo giorno di ogni nuovo anno durante le festivit\u00e0 primaverili di Ak\u012btu.\nL'imperatore romano Costantino I (detto \"il Grande\") chiuse tutta una serie di templi dedicati a Venere o ad altre divinit\u00e0 simili nel IV secolo d.C., come lo storico della chiesa cristiana Eusebio di Cesarea orgogliosamente fa notare.\nMatrimonio sacro.\nLa pratica della prostituzione sacra non \u00e8 mai stata accuratamente motivata, nelle sue effettive intenzioni, in nessuna cultura del Vicino Oriente antico, nonostante le molte descrizioni popolari di essa. Gli studiosi in generale credono che una forma di \"matrimonio sacro\" rituale o \"hieros gamos\" si mettesse in scena tra il sovrano di una citt\u00e0-stato sumera e la Somma Sacerdotessa di Inanna, la dea sumera dell'amore sessuale, della fertilit\u00e0 nonch\u00e9 della guerra, ma non vi \u00e8 prova certa sopravvissuta per dimostrare che vi fosse incluso anche l'effettivo rapporto sessuale. In tutta la Mesopotamia c'erano molti santuari e templi dedicati a Inanna; il tempio di Eanna, che significa \"casa celeste\" a Uruk - corrispondente all'odierna Warka e alla biblica Erech - era il pi\u00f9 grande di questi.\nIl tempio ospitava sicuramente un gran numero di sacerdotesse della dea, ma non vi \u00e8 alcuna prova che esse o qualsiasi altra donna abbia abitualmente eseguito alcun tipo di servizio sessuale all'interno di un qualsiasi culto.\nNella Bibbia ebraica.\nLa Bibbia ebraica (o Tanakh) usa due parole diverse per indicare la prostituta, zonah (\u05d6\u05e0\u05d4) e kedeshah (o qedesha) (\u05e7\u05d3\u05e9\u05d4). Il termine zonah semplicemente significava una prostituta ordinaria o \"donna libera \"; mentre la parola kedeshah letteralmente significa \"consacrato\" (in forma femminile), dalla radice semitica qd-sh (\u05e7\u05d3\u05e9) che significa \"santo\" o \"messi a parte\".\nQualunque sia il significato cultuale di una kedeshah per un seguace della religione cananea, la Bibbia ebraica rende chiaro che la prostituzione cultuale non poteva avere posto nel giudaismo. Cos\u00ec la versione ebraica del \"Deuteronomio\" 23: 17-18 dice esplicitamente, rivolta ai suoi seguaci:\nL'antropologo Stephen O. Murray scrive che i passi biblici riguardanti il divieto di qdeshim (sia femminile che maschile) si ricollegano al paganesimo esistente tutt'attorno a loro, a tutte quelle forme cio\u00e8 di \"culto detestato dai seguaci ortodossi del Signore\" Adonai. Celia Brewer Sinclair ha scritto che \"le esigenze etiche del patto mosaico vietano di adorare il Signore in licenziosi riti di tipo sessuale (ossia la prostituzione sacra)\".\nI sacerdoti maschi che si impegnavano nella prostituzione sacra di tipo omosessuale sono stati chiamati Kadesh o Qadesh (letteralmente: un uomo \"santo\" o consacrato); la parola si \u00e8 evoluta semanticamente in ebraico antico per assumere col tempo un significato simile ad un cultore della sodomia: mentre la parola ebraica kelev (cane) nella riga successiva pu\u00f2 anch'essa significare un ballerino o un uomo dedito alla prostituzione. Alcuni studiosi vedono le ingiunzioni contro i culti stranieri, tra cui la prostituzione maschile sacralizzata, forse come la causa originale di quello che sarebbe poi diventata la condanna dell'intero giudaismo nei confronti dell'omosessualit\u00e0.\nNel \"libro di Ezechiele\", Oholah e Oholiba appaiono come le spose allegoriche di Dio che rappresentano Samaria e Gerusalemme: sono diventate prostitute in terra d'Egitto, impegnandosi nella prostituzione fin dalla loro pi\u00f9 tenera giovinezza. Il profeta biblico quindi le condanna come colpevoli di alleanza sia politica sia religiosa con le nazioni pagane.\nIn altri testi.\nLa controparte della sumera Inanna tra gli accadi era I\u0161tar, mentre tra i cananei era Astarte, che i Greci hanno accolto sotto il nome di Afrodite. L'equivalente nell'antica Roma era Venere.\nSecondo lo scrittore cristiano del IV secolo Eusebio di Cesarea, i fenici delle citt\u00e0 di Aphaca e Heliopolis (l'antica Baalbek, da Baal-Signore) hanno continuato a praticare la prostituzione templare fino all'epoca dell'imperatore Costantino I, quando ne fu impedita la venerazione proibendone qualsivoglia prosecuzione rituale.\nAntica Grecia.\nNell'antica Grecia, la prostituzione sacra era conosciuta con certezza nella citt\u00e0 di Corinto, dove il tempio di Afrodite impiegava un numero significativo di dipendenti di sesso femminile, per lo pi\u00f9 etere, durante tutto il periodo dell'antichit\u00e0 classica.\nMondo ellenizzato.\nNei territori colonizzati e rimasti sotto l'influenza dell'ellenismo la \"prostituzione sacra\" era nota, oltre che a Cipro (i greci vi si stabilirono a partire dal 1100 a.C. circa), anche in Sicilia (ellenizzata dal 750 a.C.), nel Regno del Ponto (VIII secolo a.C.) e in Cappadocia (dal 330 a.C. circa).\nNel \"Secondo libro dei Maccabei\" 6: 1-4 i governanti greci di Gerusalemme (a partire dal re Antioco IV della dinastia seleucide e regnante in Anatolia ed altri territori del Vicino Oriente) sono accusati di aver dissacrato il Tempio di Gerusalemme e d'averlo trasformato in un tempio dedicato a Zeus Olimpio, di aver quindi portato prostitute (etere) al suo interno ed aver compiuto riti sessuali con loro:\nAsia.\nAntica India.\nIn alcune parti dell'antica India, le donne entravano in competizione per vincere il titolo di Nagarvadhu o \"sposa della citt\u00e0\". La donna pi\u00f9 bella che in tal maniera era stato scelta veniva rispettata e onorata come una Dea, incarnazione di Lakshmi. Ella serviva principalmente come una cortigiana ed il prezzo che esigeva per la danza (comprendente anche canti e musica) di una sola notte era molto alto, a portata di tasca solo per il re, i principi ed i signori di pi\u00f9 alto lignaggio.\nBuddhismo.\nNel buddhismo tantrico Vajrayana il simbolo dello Yab-yum rappresenta la divinit\u00e0 maschile nell'atto dell'unione sessuale con la propria consorte femminile. La simbologia \u00e8 associata allo \"Anuttarayoga Tantra\" ove la figura maschile viene solitamente correlata alla compassione o \"Karuna\" e ai mezzi abilitati al percorso di liberazione-Up\u0101ya, mentre la parte femminile raffigura la Praj\u00f1\u0101 (conoscenza e saggezza).\nInduismo.\nMaithuna \u00e8 un termine della lingua sanscrita usato nel Tantra e pi\u00f9 spesso tradotto come unione sessuale in un contesto rituale.\nNepal.\nQuella del Deuki \u00e8 un'antica usanza praticata nelle regioni occidentali del lontano Nepal, dove una giovane ragazza \u00e8 offerta per il locale tempio col compito di adempiere ad una promessa fatta in precedenza per ottenere meriti religiosi. La ragazza serve il tempio come prostituta, similmente nelle modalit\u00e0 tradizionali attuate anche dall'indiana devadasi. La pratica oggi \u00e8 in declino, ma le ragazze vengono ancora in alcuni casi dedicate al tempio con questa funzione. Il bambino di una Deuki \u00e8 conosciuto come un Devi.\nMaya, Aztechi e Incas.\nI Maya hanno mantenuto nel corso della loro storia diversi culti religiosi a simbolismo fallico, con una prostituzione templare di tipo omosessuale.\nI capi religiosi aztechi erano eterosessuali celibi che s'impegnavano in atti omosessuali tra di loro come pratica rituale religiosa; gli idoli del tempio erano spesso raffigurati impegnarsi in rapporti omoerotici, e il dio Xochipilli (presente nelle culture dei Toltechi e dei Maya) era sia il patrono degli omosessuali che degli uomini che di dedicavano alla prostituzione maschile.\nGli Incas a volte dedicavano giovani adolescenti come prostituti del tempio; i ragazzi venivano vestiti in abiti femminili, cosicch\u00e9 i capi e gli altri uomini pi\u00f9 importanti avrebbero potuto intrattenere rituali rapporti omosessuali con loro durante le cerimonie religiose e nei giorni festivi.\nXochiquetzal era adorata come Dea della potenza sessuale, patrona delle prostitute e degli artigiani coinvolti nella produzione di articoli di lusso.\nI conquistadores rimasero letteralmente inorriditi dalla diffusa accettazione dell'omosessualit\u00e0, dell'efebofilia, della pederastia e della pedofilia tra i popoli dell'America centrale e dell'America meridionale; utilizzarono pertanto la tortura, la morte sul rogo, la decapitazione di massa e altri mezzi per sradicare queste forme di pratica religiosa e sociale."}
{"id": "542715", "revid": "547992", "url": "https://it.wikipedia.org/wiki?curid=542715", "title": "Piero Bernacchi", "text": "Biografia.\nSi \u00e8 laureato in Sociologia a Trento; nel 1966 era a Londra, dove ha lavorato per la BBC ed insegnato italiano alle scuole serali; ha inoltre viaggiato in Medio Oriente.\nNel 1972 ha cominciato a collaborare a giornali e riviste per poi diventare, nel 1977, giornalista e collaborare come speaker al TG2 della Rai.\nIl 4 luglio 1971 ha ideato e tenuto a battesimo sul Secondo Programma radiofonico (oggi Radiodue) la trasmissione musicale \"Supersonic\", alla cui conduzione si alternava con Paolo Testa, Paolo Francisci, Antonio De Robertis e Gigi Marziali.\nNel 1976 passa al Giornale Radio della Rai.\nLavora in televisione come \"speaker\" annunciando le Previsioni del tempo e le Estrazioni del Lotto su Raiuno e su Rai 2.\nTra i notiziari che ha condotto citiamo:\nFino al 2007 diede voce alle traduzioni delle interviste per il TG1 ed altri telegiornali Rai; sempre al \"Tg1\" \u00e8 stato l'annunciatore della rubrica domenicale di enogastronomia \"Terra &amp; sapori\".\nPiero Bernacchi ha partecipato a varie trasmissioni televisive:\nRiappare in TV su Raiuno Luned\u00ec 14 agosto 2006 durante la rubrica \"Tg1 Storia\". Nel 2008 ha letto 3 capitoli dal Libro di Giobbe, durante la trasmissione dedicata alla Bibbia. A tutt'oggi \u00e8 una delle voci della trasmissione \"Voyager\", programma di Rai 2. Dal 2010, ricopre il ruolo di speaker a Rai Storia.\nAttualmente insegna \"Tecniche Espressive\" e \"Dizione per il radiotelevisivo\" nella Scuola di Giornalismo dell'Universit\u00e0 degli Studi Suor Orsola Benincasa di Napoli e nel Laboratorio Formazione Giornalisti della RAI.\n\u00c8 scrittore e sceneggiatore (per RaiDUE L'ispettore anticrimine). Ha pubblicato racconti \"gotici\" per Newton Compton Editori (\"Racconti di Tenebra\" 1987, \"Racconti d'Incubo\". AV 1988) e Camunia (\"Misteri\". AV 1992), il racconto lungo \"Profumo alchemico\" (ed. Solfanelli 1992) e \"Racconti per Amore\" (AV. ed. Lucarini 1990)."}
{"id": "542725", "revid": "436907", "url": "https://it.wikipedia.org/wiki?curid=542725", "title": "Contradictions Collapse", "text": "Contradictions Collapse \u00e8 il primo album in studio del gruppo musicale Svedese Meshuggah, pubblicato nel 1991 dalla Nuclear Blast.\nVenne ripubblicato insieme ad una versione incompleta del loro EP intitolato \"None\" nel 1998. Lo stile di questo disco risulta ancora molto pi\u00f9 attaccato al thrash metal rispetto ai lavori successivi."}
