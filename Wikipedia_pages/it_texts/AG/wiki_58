{"id": "590524", "revid": "116371434", "url": "https://it.wikipedia.org/wiki?curid=590524", "title": "Collegamento simbolico", "text": "Un collegamento simbolico (in inglese \"symbolic link\", spesso contratto in \"symlink\" ma conosciuto anche come \"soft link\"), in informatica, indica un particolare tipo di file che altro non \u00e8 che un rimando ad un altro file o directory.\nDescrizione.\nUn collegamento simbolico \u00e8 un file contenente un percorso relativo o assoluto al file o directory a cui fa riferimento; questo permette di creare collegamenti non solo all'interno della stessa partizione, ma anche da un file system ad un altro, offrendo quindi pi\u00f9 flessibilit\u00e0 rispetto ad un collegamento fisico. Questa flessibilit\u00e0 si paga con una minore affidabilit\u00e0: se il file a cui un collegamento simbolico punta viene rimosso o cambiato di nome, il collegamento rimane \"orfano\", venendo a mancare la sua destinazione; un collegamento fisico, invece, puntando direttamente ai dati (il contenuto) del file, \u00e8 indipendente dal file di destinazione specificato al momento della sua creazione.\n\u00c8 possibile creare collegamenti simbolici ad altri collegamenti simbolici, e cos\u00ec via, con dei limiti nella lunghezza totale della catena che dipendono dal sistema operativo in uso.\nMemorizzazione e funzionamento.\nUn collegamento viene gestito in maniera trasparente da molte delle funzionalit\u00e0 del sistema operativo di accesso ai file, che interpretano una richiesta d'accesso al collegamento come se fosse per il file a cui questo fa riferimento. Naturalmente, sono sempre previste delle funzioni specifiche per operare sui collegamenti simbolici (creazione, riconoscimento, eliminazione).\nQuando il sistema operativo accoglie l'accesso ad un collegamento simbolico, legge da questo il nome del file a cui \u00e8 associato, e opera su quest'ultimo. Questo passaggio intermedio ha un costo, e un collegamento simbolico \u00e8 sempre pi\u00f9 lento di un analogo collegamento fisico (che per\u00f2 non \u00e8 sempre possibile creare).\nNei sistemi Unix di derivazione BSD \u00e8 possibile assegnare permessi direttamente anche ai collegamenti simbolici stessi. Negli altri sistemi Unix e Unix-like i permessi di un collegamento simbolico sono pressoch\u00e9 irrilevanti, dal momento che saranno utilizzati quelli del file di destinazione; in questi sistemi un collegamento simbolico viene quindi solitamente rappresentato come avente i permessi 0777 nella notazione ottale o \"lrwxrwxrwx\" nella notazione simbolica (lettura, scrittura ed esecuzione per tutti, e nessun permesso speciale come \"sticky\", \"set user ID\" o \"set group ID\").\nPer creare un collegamento simbolico nei sistemi Unix e Unix-like si utilizza il comando ln."}
{"id": "590530", "revid": "219110", "url": "https://it.wikipedia.org/wiki?curid=590530", "title": "ST6", "text": "ST6 \u00e8 una sigla comunemente utilizzata per identificare una famiglia di microcontrollori ad 8 bit prodotti dalla STMicroelectronics. Questi dispositivi erano disponibili con due tipi di ROM: una di tipo OTP (cio\u00e8 una PROM) programmabile una sola volta o con EPROM azzerabile esponendo il microchip visibile tramite una finestrella trasparente a dei raggi UV.\nAssieme ai PIC sono stati i microcontrollori pi\u00f9 noti ed utilizzati in ambito hobbistico e scolastico negli anni '90-2000, venendo poi gradualmente soppiantati in questo ruolo dalla piattaforma Arduino."}
{"id": "590533", "revid": "614713", "url": "https://it.wikipedia.org/wiki?curid=590533", "title": "Bandiera del Friuli", "text": "La bandiera del Friuli (bandiere dal Fri\u00fbl in friulano) \u00e8 la bandiera usata come simbolo identitario della del Friuli, da parte di alcuni comuni e privati friulani, regolamentata dalla Regione Autonoma Friuli-Venezia Giulia. \n\u00c8 ispirata al vessillo del Principato patriarcale di Aquileia, il quale \u00e8 una delle bandiere pi\u00f9 antiche d\u2019Europa (1334).\nLa bandiera del Friuli non va confusa con quella dell\u2019istituzione amministrativa \u201cRegione Autonoma Friuli Venezia Giulia\u201d.\nStoria.\nLe origini: la bandiera della Patria del Friuli.\nL\u2019origine della bandiera del Friuli risale ai tempi del Principato patriarcale di Aquileia, detto anche Patria del Friuli o Stato patriarcale friulano, il quale dal 1077 al 1420 govern\u00f2 come stato sovrano, vassallo del Sacro Romano Impero, il Friuli e a periodi alterni altri territori (fra cui l\u2019Istria, il Cadore, la Carinzia, la Carniola e la Stiria). \nL\u2019esemplare pi\u00f9 celebre e antico del vessillo patriarcale \u00e8 esposto nel Museo del Duomo di Udine. Si tratta di un magnifico drappo quadrangolare (61 x 65,5 cm) di seta color grigio-azzurro al cui centro \u00e8 disposta un\u2019aquila con il capo rivolto a sinistra. Il corpo, le zampe e le ali sono di colore giallo e gli artigli di colore rosso. Il vessillo faceva parte del corredo funerario del patriarca Bertrando di Saint Geni\u00e8s, rimasto sulla cattedra di Aquileia dal 1334 al 1350 e barbaramente ucciso da una congiura di nobili friulani.\nSul perch\u00e9 dell\u2019aquila, sono state fatte varie ipotesi, nessuna comprovabile. Secondo alcuni lo stemma fa riferimento al mito fondativo della citt\u00e0 di Aquileia (\u00e8 assodato, tuttavia, che tale toponimo non derivi dal termine latino \u201caquila\u201d, bens\u00ec da parlate celtiche). Altri ipotizzano che riproduca lo stemma nobiliare del patriarca Bertrando, ma il blasone famigliare del patriarca occitano, come risulta dal suo sigillo conservato ai Civici Musei di Udine (inv. N. 413), era invece costituito da uno \u201cscudo con traverse\u201d.\nAppare dubbia altres\u00ec la teoria secondo cui anzich\u00e9 di un\u2019aquila, si tratti di un grifone naturalistico, in quanto in araldica il grifone \u00e8 sempre rappresentato come una figura chimerica. Non vale a supportare tale tesi il fatto che la testa e il collare siano pi\u00f9 simili a un grifone, trattandosi di una stilizzazione di epoca medievale. Conclusivo appare il fatto che l\u2019uso certo di un\u2019aquila come simbolo della Patria del Friuli sia precedente di oltre un secolo alla bandiera del \u2018300.\nInfatti, il simbolo dell\u2019aquila caratterizzava lo Stato patriarcale friulano ben prima del patriarca Bertrando. Lo confermano i ritrovamenti numismatici, che collocano con certezza l\u2019adozione dell\u2019aquila patriarcale agli inizi del 1200, quando regnava il patriarca Volchero di Erla (Patriarca di Aquileia dal 1204 al 1218). Un\u2019aquila simile a quella del patriarca Bertrando si riscontra sulle monete coniate sotto la guida del patriarca Bertoldo di Andechs-Merania, successore di Volchero, che govern\u00f2 la Patria del Friuli dal 1218 al 1251. Anche nelle monete coniate dal patriarca Raimondo della Torre (alla guida dello Stato friulano dal 1273 al 1298) le similitudini con l\u2019aquila del patriarca Bertrando sono evidenti.\nUn antico affresco policromo dell\u2019aquila friulana \u00e8 tuttora ben visibile a Udine sulla facciata del Palazzo Susanna di Prampero (Palazzetto Puppi) che d\u00e0 su via Savorgnana, nonch\u00e8 sulla facciata esterna di Porta Manin, dove fu collocata assieme all'aquila imperiale con ogni probabilit\u00e0 in occasione della visita dell'imperatore Carlo IV di Lussemburgo nel 1354.\nLo Stato friulano aveva un proprio vessillifero. L\u2019ultimo di questi fu Marc di Mur\u00f9s (Marco da Moruzzo) il quale, a causa della sua fedelt\u00e0 al patriarca, fu incarcerato nelle prigioni del Castello di Udine dalla Repubblica di Venezia dopo la resa della Patria del Friuli alla Serenissima avvenuta il 6 giugno 1420. Morto per una malattia contratta nelle carceri castellane, i giudici veneti ne disposero la decapitazione del cadavere il 19 marzo 1421.\nBandiera di guerra.\nIn un manoscritto del Seicento conservato nella Biblioteca Civica di Udine si pu\u00f2 leggere che lo Stato patriarcale friulano aveva un\u2019insegna in caso di guerra e la descrive cos\u00ec: \u201cIl patriarca d\u2019Aquileia ne li suoi stendardi da guerra portava per insegna una mitra nel mezzo di due pastorali bianchi in campo vermiglio\u201d.\nLa bandiera moderna.\nLa bandiera del Friuli \u00e8 stata ufficialmente definita e riconosciuta con la legge regionale 27 novembre 2001, n. 27, della Regione Autonoma Friuli Venezia Giulia. Essa \u00e8 formata \u201cda un drappo di forma rettangolare con al centro un'aquila araldica d'oro con ali spiegate, testa a sinistra, rostro aperto e artigli rossi, posto in campo azzurro. Lo stemma ha dimensioni pari a tre quinti dell'altezza della bandiera che a sua volta deve essere alta due terzi della sua lunghezza\u201d.\nLa descrizione araldica \u00e8 \"d'azzurro all'aquila con il volo abbassato d'oro, armata di rosso\"\nOggi la bandiera viene esposta ufficialmente nei luoghi pubblici dei , accanto alla bandiera della Regione Autonoma Friuli-Venezia Giulia, a quella italiana e dell'UE.\nIn particolar modo viene esposta, sia dagli enti pubblici, sia soprattutto dai privati cittadini, in occasione della ricorrenza del 3 aprile, anniversario dell'istituzione del Principato patriarcale di Aquileia, riconosciuto dalla legge regionale 27 marzo 2015, n. 6, della Regione Autonoma Friuli - Venezia Giulia quale \u201cFieste de Patrie dal Fri\u00fbl/ Fieste de Patrie dal Fri\u00fbl\u201d.\nL\u2019attuale versione della bandiera friulana \u00e8 stata disegnata all\u2019inizio degli anni \u201970 dello scorso secolo da Giorgio Jus (S. Vito al Tagliamento, 1940) su impulso dei dirigenti del Movimento Friuli e costituisce una stilizzazione in chiave moderna della bandiera originale di epoca medievale. Il primo prototipo della versione moderna della bandiera friulana venne stampato a Codroipo il 24 luglio 1974 a cura del medesimo Movimento e riportava, sotto l\u2019aquila, la scritta \u201cFRI\u00dbL\u201d.\nStemmi ispirati alla bandiera del Friuli.\nLa bandiera friulana ha ispirato gli stemmi di molte istituzioni moderne, fra cui la soppressa Provincia di Udine, l\u2019Universit\u00e0 degli Studi di Udine, la citt\u00e0 di Aquileia, la Societ\u00e0 Filologica Friulana. Ai colori della bandiera del Friuli (giallo e azzurro) si ispiravano invece gli sfondi dei gonfaloni delle soppresse Province di Pordenone e Gorizia. Dal 1923 al 1927 la bandiera friulana costitu\u00ec lo stemma della Provincia del Friuli.\nAltre versioni.\nUna versione non ufficiale della bandiera presenta il drappo rosso e in maniera non ufficiale \u00e8 stata definita \"bandiera di guerra\", pur non essendo ovviamente mai stata utilizzata come tale.\nAssolutamente minoritaria \u00e8 una versione alternativa della bandiera friulana formata da un drappo rettangolare composto da 3 bande orizzontali di eguale dimensione di colore azzurro, giallo e azzurro, a volte con l\u2019aggiunta di una stella a cinque punte (di colore giallo o rosso) o di un\u2019aquila."}
{"id": "590534", "revid": "599013", "url": "https://it.wikipedia.org/wiki?curid=590534", "title": "Parco del Sulcis", "text": "Il parco naturale del Sulcis \u00e8 uno dei parchi regionali indicati nella legge quadro n. 31 del 7 ottobre 1989 emanata dalla Regione Autonoma della Sardegna. A tutt'oggi il parco non ha ancora un'istituzione di fatto in quanto non \u00e8 stato costituito l'ente di competenza, tuttavia oltre un terzo del territorio interessato gode gi\u00e0 dello status di area protetta in quanto di propriet\u00e0 dell'agenzia Forestas (ex Azienda foreste demaniali della Regione Sardegna) e del WWF Italia.\nA causa delle difficolt\u00e0 che finora hanno impedito l'avvio della costituzione del parco su un'area alquanto vasta, \u00e8 in corso una ridefinizione dei confini che riducono l'estensione a circa la met\u00e0.\nUbicazione.\nIl territorio interessato dalla costituzione del parco ha un'estensione di 68.868 ettari e rappresenta l'area pi\u00f9 vasta fra quelle proposte come parchi regionali. Si estende nella Sardegna del sud-ovest nei territori della citt\u00e0 metropolitana di Cagliari e della provincia del Sud Sardegna, interessando i territori di 15 comuni. Si tratta di una delle aree a maggior densit\u00e0 di popolazione nell'isola, considerando anche l'hinterland di Cagliari e i centri di Carbonia e Iglesias, che circonda completamente un territorio aspro e selvaggio, quasi completamente spopolato. Solo i centri abitati di Santadi, Nuxis, Villaperuccio e Domus de Maria ricadono all'interno dei confini del parco.\nIl parco si estende su un vasto territorio compreso tra la piana del Cixerri a nord, la fascia litoranea occidentale del Golfo degli Angeli e la piana del basso Sulcis, coincidendo con gran parte del massiccio montuoso del Sulcis.\nLe principali arterie stradali che collegano il territorio del parco al capoluogo sono la statale 195 (Sulcitana), la statale 130 (Iglesiente) e la provinciale 2 (Via Pedemontana). S'inoltrano all'interno del parco la statale 293 e la panoramica Teulada-Santadi. Le parti pi\u00f9 interne del parco sono raggiungibili dal centro abitato di Domus de Maria, attraverso la strada comunale che giunge alla localit\u00e0 Is Cannoneris e al massiccio di punta Sebera, e dai centri di Capoterra e Santadi attraverso la Provinciale Capoterra-Santadi, quasi completamente sterrata. Altre vie di penetrazione forestale, tutte sterrate, partono dai principali coni alluvionali del massiccio del Sulcis.\nInteressi.\nIl parco del Sulcis annovera diversi aspetti interessanti:\nGeologia e morfologia.\nGeologia.\nPur nella sua eterogeneit\u00e0 cronologica il massiccio del Sulcis, di origine paleozoica, \u00e8 una delle formazioni geologiche pi\u00f9 antiche, come testimoniano le modeste altezze dei rilievi (7-900 metri, con l'eccezione di alcune vette che superano di poco i 1000 metri). L'attuale morfologia \u00e8 il risultato di ripetuti processi di tettonica e orogenesi rifiniti dall'erosione differenziale. Il territorio del parco si presenta nel settore occidentale con rilievi di modesta altitudine, addolciti dall'erosione e dai processi alluvionali, mentre nel settore orientale \u00e8 aspro e impervio, caratterizzato da un numero elevato di rilievi che dominano valli strette e selvagge. Le formazioni rocciose interne sono spesso nascoste dalla vegetazione, che in questa zona non \u00e8 soggetta a limitazioni di tipo climatico.\nLe formazioni pi\u00f9 antiche risalgono ad oltre 600 milioni di anni fa (Cambriano) e affiorano nel settore occidentale e sudoccidentale del parco, caratterizzato da rilievi di modesta altezza. Si tratta di depositi sedimentari di origine soprattutto marina risultati da una ripetuta successione di affioramenti e inondazioni. Parte di queste formazioni ha subito in ere successive processi di metamorfismo. Una parte circoscritta di questo settore, di natura carbonatica, \u00e8 interessata da fenomeni di carsismo che si manifestano in modo eclatante nelle grotte Is Zuddas, fra Santadi e Teulada.\nGran parte delle formazioni sedimentarie originatesi dal Cambriano al Carbonifero sono state interessate da processi di metamorfismo causati dall'orogenesi ercinica e dalla intrusione di magmi granitici. Gli eventi successivi, rappresentati dall'erosione post-ercinica e dai sollevamenti tettonici del Terziario hanno causato l'affioramento di massicci granitici o metamorfici che hanno resto eterogeneo e irregolare il territorio soprattutto nel settore orientale, quello che ospita le pi\u00f9 alte vette.\nLa morfologia del territorio \u00e8 completata dalle formazioni pianeggianti che hanno una duplice origine: nel settore orientale, pi\u00f9 antiche, si sono originate in gran parte nel Terziario da sedimenti alluvionali e, in misura minore, dal deposito di lave, quelle del settore orientale, di minore estensione, si sono originate da sedimenti alluvionali del Quaternario interessano gli sbocchi delle valli che degradano lungo il versante orientale.\nRilievi montuosi.\nI rilievi montuosi sono numerosi e data l'uniformit\u00e0 delle altezze sono quasi nascoste, alla vista dalle pianure circostanti, dai rilievi pi\u00f9 esterni di 5-600 metri. Fa eccezione il monte Arcosu, ben visibile dalle pianure del Campidano e del Cixerri in quanto si tratta della vetta pi\u00f9 esterna, a nord, fra quelle di maggiore elevazione. Da alcuni punti sono visibili anche altre vette, come ad esempio le caratteristiche creste granitiche del Monte Lattias, osservabili da Cagliari.\nLe cime pi\u00f9 elevate sono presenti quasi tutte nel settore orientale e meridionale e sono di origine granitica, porfirica o metamorfica:\nTutte le altre vette, hanno altezze dell'ordine di 500-700 metri e dato l'elevato numero contribuiscono a rendere estremamente irregolare la morfologia.\nValli e vie di penetrazione.\nAnche le formazioni vallive mostrano una spiccata eterogeneit\u00e0 dei versanti.\nNel versante orientale sono originate da coni alluvionali che sboccano nella piana costiera che si estende da Capoterra a Pula e sono formate dalle valli scavate dagli affluenti dei principali corsi d'acqua, il Rio Santa Lucia e il Rio di Pula. Si tratta degli accessi pi\u00f9 interessanti per le attivit\u00e0 di escursionismo.\nIl Rio Santa Lucia sbocca nella piana di Capoterra nell'estremo nordorientale del parco. Questa valle s'inoltra in direzione NE-SO suddividendosi in numerose valli strette e impervie che s'inoltrano nella riserva di Monte Arcosu e nella foresta demaniale di Gutturu Mannu. La formazione valliva pi\u00f9 rilevante \u00e8 Gutturu Mannu, percorsa dalla Strada Provinciale n. 13 Capoterra-Santadi, che in realt\u00e0 \u00e8 una strada panoramica piuttosto impervia quasi completamente sterrata. Questo sito rappresenta uno dei principali ingressi al parco, da Capoterra e da Uta.\nPi\u00f9 a sud, nel territorio di Capoterra, sono presenti diverse valli, molto impervie, percorribili con difficolt\u00e0 con mezzi, adatte per lo pi\u00f9 per il trekking. I punti di accesso sono le frazioni di Poggio dei Pini e Su Spantu, raggiungibili dalla Statale 195. La pi\u00f9 profonda parte da Su Spantu e s'inoltra nella foresta demaniale di Monte Nieddu attraversando uno dei siti pi\u00f9 incontaminati del parco proprio per la difficolt\u00e0 d'accesso. All'interno \u00e8 ancora presente il relitto di un disastro aereo avvenuto negli anni ottanta.\nAncora pi\u00f9 a sud, nella piana di Villa San Pietro, sono presenti due punti d'accesso principali. Il primo \u00e8 rappresentato dallo sbocco del Rio di Pula, raggiungibile da una strada pedemontana che parte dai centri di Sarroch e Villa San Pietro. Questo sbocco in realt\u00e0 \u00e8 formato da due valli che rispettivamente s'inoltrano nelle foreste demaniali di Monte Nieddu e di Is Cannoneris. Le valli principali si diramano in profondi e scoscesi canaloni ricoperti da una vegetazione inestricabile. Le vie sono percorribili in auto ma con una certa difficolt\u00e0 in quanto le strade di penetrazione, completamente sterrate, sono in alcuni tratti impervie.\nNel confine sudorientale si pu\u00f2 accedere da Pula, nella localit\u00e0 turistica Is Molas da cui si prosegue agevolmente in auto fino alla Caserma Forestale della Foresta demaniale di Piscina Manna. Da questo punto inizia una valle, anch'essa irregolarmente ramificata, che conduce alla foresta demaniale di Is Cannoneris. La valle \u00e8 percorribile solo con il trekking perch\u00e9 l'ingresso \u00e8 sbarrato dall'Ente foreste.\nA sud la morfologia \u00e8 ancora pi\u00f9 irregolare in quanto i versanti del massiccio discendono in modo aspro e irregolare con le formazioni prevalentemente scistose fino alla costa di Santa Margherita e Chia. Le valli sono in realt\u00e0 canaloni impervi che s'inoltrano fra una vegetazione degradata fino a Is Cannoneris con percorsi proibitivi. L'unico punto d'accesso degno di nota \u00e8 una valle percorsa da una via di penetrazione quasi completamente asfaltata dal centro abitato di Domus de Maria. Si tratta della via d'accesso principale per la Foresta Demaniale di Is Cannoneris.\nIl versante occidentale \u00e8 caratterizzato da una morfologia pi\u00f9 dolce. Questo settore \u00e8 occupato in prevalenza da una piana alluvionale occupata dai centri abitati di Santadi e Nuxis, con le rispettive frazioni, e ai confini del parco dai centri di Piscinas e Villaperuccio. La morfologia \u00e8 addolcita da un paesaggio a tratti pianeggiante o collinare, interessato dall'attivit\u00e0 agricola. Da questa piana, all'altezza di Santadi, parte una valle che si collega verso Nord-Est a quella di Gutturu Mannu e si ramifica lateralmente in numerosi valloni poco profondi in lunghezza che rientrano nei perimetri delle foresta demaniali di Pantaleo e di Tamara Tiriccu. A nord la piana si collega con una valle stretta e a tratti impervia, percorsa dalla Statale 293 che supera lo spartiacque settentrionale collegandosi alla piana alluvionale del Cixerri.\nIl versante settentrionale, nonostante la modesta altezza dei rilievi, compresi fra i 500 e i 700 metri, \u00e8 il pi\u00f9 impervio ed \u00e8 interessato da numerosi valloni ripidi e brevi che s'inoltrano dalla piana del Cixerri all'interno dei rilievi che si estendono da ovest a est dai monti di Narcao e Villamassargia fino al versante settentrionale del monte Arcosu.\nStoria.\nIl parco del Sulcis \u00e8 esempio di evoluzione ambientale di un territorio degradato.\nNell'Ottocento una parte consistente del territorio era in concessione alla Compagnia delle Ferrovie, che ha sfruttato il bosco per produrre le traversine. Il resto del territorio era utilizzato dalla popolazione per l'agricoltura e l'allevamento, oltre ad alcuni insediamenti minerari. Nel 1870 il territorio torn\u00f2 in possesso del Demanio Statale che lo cedette a privati. Per decenni si \u00e8 verificato uno sfruttamento eccessivo del territorio: pascolamento con carichi eccessivi, incendi, taglio indiscriminato del soprassuolo per ricavarne legna da ardere e carbone, bracconaggio.\nNel 1903 ci fu l'espropriazione di una vasta superficie e inizi\u00f2 una lenta opera di ricostruzione del patrimonio boschivo e di ripopolamento faunistico. I progetti gestiti prima dal Demanio Statale, poi dall'Azienda Foreste Demaniali della Regione Sardegna e infine l'acquisizione, da parte del WWF Italia, dell'attuale Riserva di monte Arcosu o Oasi del Cervo e della Luna, hanno permesso nell'arco di un secolo la ricostruzione del patrimonio forestale in una vasta area, la reintroduzione del Daino e l'incremento della popolazione di Cervo sardo, giunta quasi all'estinzione.\nVegetazione.\nLa vegetazione mostra ancora i segni dell'indiscriminato sfruttamento che ha avuto luogo nell'Ottocento e, in parte, nel Novecento. Gran parte del territorio collinare e submontano era coperto dalla lecceta primaria, ora praticamente scomparsa e sostituita da una formazione forestale che s'identifica in molti tratti in una macchia-foresta con la fisionomia di un bosco ceduo con netta prevalenza del leccio accompagnato dalla sughera e da specie arbustive a portamento arboreo (corbezzolo, fillirea, erica). Anche se interrotta in vari punti, la formazione forestale raggiunge un'estensione tale da essere considerata la lecceta secondaria pi\u00f9 vasta d'Europa.\nDal punto di vista fitoclimatico la vegetazione si ripartisce in due zone fitoclimatiche: il Lauretum caldo, in gran parte del territorio, e il Lauretum freddo nelle aree interne e pi\u00f9 fresche, ad altezze di 700-1000 metri.\nEscludendo le aree interessate dagli insediamenti antropici stabili, che riguardano il settore occidentale del parco, le associazioni forestali presenti nel territorio sono riconducibili alle seguenti formazioni:\nNelle stazioni pi\u00f9 fresche riconducibili al \"Lauretum\" freddo sono presenti anche esemplari di tasso, agrifoglio e acero trilobo, rappresentativi di una flora relitta che ricopriva il territorio nel Terziario. Sono inoltre reperibili esemplari arborei di ginestra dell'Etna. In aggiunta alle specie spontanee vanno citate anche quelle naturalizzate o introdotte artificialmente, quali l'\"Eucalyptus camaldulensis\", particolarmente diffusi nelle forestazioni in aree di propriet\u00e0 privata, il \"Pinus pinea\", presente in diverse forestazioni, in particolare nella foresta Demaniale di Piscina Manna, a Santa Margherita di Pula e a Poggio dei Pini, l'\"Acacia retinoides\", di cui si hanno forte concentrazioni nel parco DCK ubicato presso Pula lungo la strada d'accesso alla foresta demaniale di Piscina Manna.\nFra gli endemismi botanici di maggiore rilevanza vanno citati la \"Genista corsica\" (sardo-corso), la \"Genista aetnensis\" (siculo-sardo), l'\"Helichrysum montelinasanum\". Quest'ultimo, ritenuto per lungo tempo un endemismo esclusivo del monte Linas, \u00e8 stato in realt\u00e0 rinvenuto anche nei monti del Sulcis.\nFauna.\nInsieme alla geomorfologia e alla flora, la fauna rappresenta il terzo oggetto principale d'interesse del parco del Sulcis. La notevole estensione delle aree boscate nella Riserva di monte Arcosu o Oasi del Cervo e della Luna e nelle foreste demaniali, tutte oasi permanenti di protezione faunistica, permette la sopravvivenza di alcune specie di notevole importanza, nonostante il bracconaggio sia una piaga atavica in questo territorio. Molte delle specie citate sono endemiche (a livello di sottospecie) esclusive della Sardegna oppure endemiche del Tirreno o del bacino del Mediterraneo occidentale.\nMammiferi.\nFra i mammiferi la specie di maggior interesse \u00e8 il cervo sardo (\"Cervus elaphus corsicanus\", endemismo sardo). L'habitat naturale di questa specie era rappresentato dalle foreste che si estendevano sui rilievi montuosi della Sardegna meridionale: il Monte Linas, il Sarrabus-Gerrei e soprattutto il Sulcis. L'areale originario si estendeva tuttavia in Corsica e in tutta la Sardegna. Specie minacciata d'estinzione, il cervo sardo trova nelle aree protette del Sulcis l'ambiente ideale per la sua sopravvivenza, costituendo la popolazione pi\u00f9 numerosa. Negli anni ottanta la popolazione era stimata intorno ai 500 esemplari, ma nel 2005 \u00e8 stata censita una popolazione di circa 1000 esemplari solo nella Riserva di monte Arcosu o Oasi del Cervo e della Luna e oltre 1500 nelle foreste di Pantaleo, Is Cannoneris, Gutturu Mannu e Monte Nieddu.\nFra gli ungulati \u00e8 presente anche il daino (\"Dama dama\"). Questa specie si estinse in Sardegna negli anni 60, ma \u00e8 stato reintrodotto dall'Azienda Foreste Demaniali della Regione Sardegna in diversi parchi. Popolazioni di Daino sono presenti nelle foreste di Pantaleo e Is Cannoneris e nella Riserva di monte Arcosu o Oasi del Cervo e della Luna.\nIl cinghiale (\"Sus scrofa meridionalis\") \u00e8 il terzo mammifero, in ordine d'importanza, presente nel parco e probabilmente costituisce una delle popolazioni pi\u00f9 numerose dell'isola. La popolazione presente nel Sulcis \u00e8 di particolare interesse dal punto di vista genetico perch\u00e9 rispetto ad altre zone della Sardegna \u00e8 stata interessata di meno dagli incroci con razze suine allevate allo stato brado. Infatti il Cinghiale sardo del Sulcis ha una mole molto ridotta rispetto a quella media degli altri esemplari della stessa specie presenti in gran parte dell'isola.\nFra i piccoli mammiferi si citano il comune riccio (\"Erinaceus europaeus\"), il coniglio selvatico (\"Oryctolagus cuniculus\") e la lepre sarda (\"Lepus capensis mediterraneus\", endemismo sardo).\nFra i mammiferi predatori va citata la presenza della volpe sarda, del gatto selvatico sardo, di alcuni mustelidi. Fra i mustelidi \u00e8 comune la donnola (\"Mustela nivalis\"), mentre pi\u00f9 rara \u00e8 la martora (\"Martes martes\").\nUccelli.\nFra gli uccelli l'oggetto di maggior interesse \u00e8 rappresentato dai rapaci. Dato il ridotto numero di coppie e la tutela a livello internazionale, le specie nidificanti di maggiore importanza per il parco del Sulcis sono l'aquila reale (\"Aquila chrysaetos\"), l'aquila del Bonelli (\"Hieraaetus fasciatus\"), l'astore sardo (\"Accipiter gentilis arrigoni\", endemismo sardo), il falco pellegrino (\"Falco peregrinus\").\nPiuttosto comuni sono la poiana (\"Buteo buteo\"), il gheppio (\"Falco tinnunculus\"), lo sparviero (\"Accipiter nisus\"). Abbastanza consistente \u00e8 anche la popolazione del grillaio (\"Falco naumanni\"), specie in via d'estinzione e tutelata da direttive internazionali.\nRettili e anfibi.\nFra i rettili \u00e8 comunissimo il biacco (\"Coluber viridiflavus\"). Fra le altre specie si segnalano le bisce acquatiche del genere \"Natrix\": la biscia viperina (\"Natrix maura\") e la sottospecie sardo-corsa della biscia dal collare (\"Natrix natrix cettii\", endemismo sardo-corso). Quest'ultima \u00e8 alquanto rara e differisce marcatamente dalle bisce della stessa stessa specie.\nFra gli anfibi le specie pi\u00f9 interessanti sono la comune raganella sarda (\"Hyla sarda\", endemismo tirrenico) e, pi\u00f9 rari, il discoglosso sardo (\"Discoglossus sardus\", endemismo tirrenico) e il geotritone dell'Iglesiente (\"Speleomantes genei\", endemismo sardo). Quest'ultimo, al pari delle altre specie dello stesso genere, comunemente indicate con il nome di \"Geotritone\", vive nelle grotte e negli anfratti umidi delle rocce perci\u00f2 \u00e8 di difficile rinvenimento.\nAree protette nel parco.\nLe aree protette sottoposte a vincoli di tutela interessano attualmente la Riserva di monte Arcosu o Oasi del Cervo e della Luna (3650 ettari) e le foreste demaniali (circa 21000 ha). Complessivamente costituiscono un'oasi di protezione faunistica permanente che si estende su quasi 250\u00a0km\u00b2, pari al 36% del territorio del parco, in un'unica estensione non frammentata.\nRiserva di monte Arcosu o Oasi del Cervo e della Luna.\n\u00c8 un'area di propriet\u00e0 del WWF Italia. Il primo lotto, di circa 3000 ettari, fu acquistato nel 1985 con i fondi raccolti attraverso una sottoscrizione pubblica e ampliato nel 1996 con l'acquisizione di altri 600 ha.\nL'area originaria corrisponde in gran parte al bacino del rio Guttureddu, un affluente del rio Gutturu Mannu, delimitata ad ovest dalla serie di vette granitiche che si estende in direzione nord sud dal monte Arcosu al monte Lattias. L'area di seconda acquisizione si estende come una lingua a partire dal versante occidentale del monte Lattias in direzione nord ovest.\nVi si accede dalla localit\u00e0 di Santa Lucia in territorio di Uta, raggiungibile sia da Capoterra che da Uta.\nForeste demaniali.\nLe sei foreste demaniali dell'Ente foreste coprono la maggior parte della superficie boschiva interna del parco, acquisita in varie epoche. I dati sono riassunti nella seguente tabella. Complessivamente si estendono su circa 21000 ha di territorio in un'unica superficie. Lo stato della vegetazione \u00e8 molto evoluto ed \u00e8 in gran parte rappresentato da macchia-foresta o da boschi cedui indirizzati verso la fustaia.\nSono presenti tutte le specie citate nella fauna del parco. Per quanto concerne la popolazione di Cervo Sardo, distribuita principalmente nelle foreste demaniali di Gutturu Mannu, Monte Nieddu e Is Cannoneris, il censimento del 2005 stima una consistenza di 1585 esemplari (317 maschi bramenti) che sommati ai 1000 capi della contigua riserva di Monte Arcosu formano il nucleo pi\u00f9 consistente della popolazione totale (6497 esemplari).\nLe foreste demaniali sono autonomamente dotate di caserme del Corpo forestale e di vigilanza ambientale della Regione Sardegna e relativi centri servizi, collegati da una rete di viabilit\u00e0 interna, quasi completamente sterrata, che attraversa i luoghi pi\u00f9 selvaggi del parco.\nGutturu Mannu.\nSi estende su 4748 ha nel territorio comunale di Capoterra e nell'isola amministrativa del comune di Assemini, in corrispondenza del bacino del Rio Gutturu Mannu. \u00c8 attraversata dalla Strada Provinciale Capoterra-Santadi e vi si accede dalla localit\u00e0 Santa Lucia. Confina a nord con la riserva di monte Arcosu, a ovest con le foreste demaniali di Pantaleo e Tamara Tiriccu, a sud con quelle di Is Cannoneris e monte Nieddu.\nMorfologia del territorio: addolcita nel settore centrale in corrispondenza della valle di Gutturu Mannu, piuttosto accidentata nella parte restante. L'altitudine varia da circa 100\u00a0m a 1116\u00a0m (Punta Is Caravius, la pi\u00f9 elevata del Sulcis).\nVegetazione: lecceta pura o mista (leccio-sughera), sughereta pura, macchia-foresta, macchia mediterranea. Presenti anche aree pi\u00f9 o meno degradate a \"Oleo-ceratonion\".\nNote: presenza di un antico centro minerario (miniera di ferro di San Leone) ed esemplari di sughera di dimensioni ragguardevoli.\nMonte Nieddu.\nSi estende su 2452 ha nei territori comunali di Capoterra, Sarroch, Villa San Pietro. \u00c8 una delle aree pi\u00f9 interne del parco e vi si accede da Sarroch e da Villa San Pietro attraverso una strada di penetrazione forestale che costeggia il Rio Monte Nieddu, in alcuni tratti piuttosto impervia, oppure dalla contigua Foresta Demaniale di Gutturu Mannu. Confina a nord con Gutturu Mannu, a sud e a ovest con Is Cannoneris. \u00c8 possibile l'accesso in auto ma il percorso \u00e8 accidentato e impervio in alcuni tratti.\nMorfologia del territorio: piuttosto accidentata nella parte iniziale, pi\u00f9 addolcita nell'area pi\u00f9 interna in corrispondenza del centro servizi. \u00c8 una delle aree pi\u00f9 suggestive per il trekking e le escursioni a cavallo. L'altitudine varia dai 400 ai 900 metri sul livello del mare.\nVegetazione: lecceta pura con presenza sporadica della sughera, macchia-foresta, macchia mediterranea, macchie degradate.\nNote: presenza di un suggestivo e profondo crepaccio scavato nel granito (Canale di Bidda Mores). Suggestiva la vegetazione riparia lungo il percorso d'accesso.\nIs Cannoneris.\nSi estende su 3827 ha nei territori comunali di Pula, Domus de Maria e Villa San Pietro. Con Monte Nieddu \u00e8 una delle aree pi\u00f9 interne del parco. Vi si accede in auto da una strada di penetrazione forestale, in parte asfaltata, dal centro abitato di Domus de Maria. La seconda via d'accesso principale, chiusa ai mezzi motorizzati, parte dalla caserma forestale di Piscina Manna. Altre vie d'accesso secondarie partono da Teulada e dalla foresta demaniale di Pantaleo. Confina a nord con Monti Mannu e Gutturu Mannu, a sud con Piscina Manna, a nord-ovest con Pantaleo. Per la sua posizione centrale \u00e8 collegata da vie di penetrazione forestale a tutti i centri servizi delle altre foreste demaniali.\nMorfologia del territorio: piuttosto accidentata in molte zone, soprattutto nel settore nord e nelle zone periferiche. L'altitudine varia dai 200 metri agli oltre 900 metri.\nVegetazione: lecceta pura, macchia-foresta, macchia mediterranea, limitati tratti a macchia degradata.\nNote: numerose suggestive formazioni rocciose (scisti, leucograniti). Da Punta Sebera (circa 980\u00a0m) la vista domina gran parte della costa meridionale e sudoccidentale dell'isola e delle foreste del parco. Nel settore settentrionale sono rinvenibili esemplari di Ginestra dell'Etna di ragguardevoli dimensioni.\nPiscina Manna.\nSi estende su 4796 ha nei territori comunali di Pula, Domus de Maria e Villa San Pietro, nella parte meridionale del parco. Al centro servizi vi si accede agevolmente in auto da Pula deviando dalla Statale 195 per Is Molas e proseguendo fino al parco DCK. Confina a nord con Is Cannoneris.\nMorfologia del territorio: addolcita nel tratto d'ingresso, pi\u00f9 irregolare e a tratti accidentata nelle aree pi\u00f9 interne.\nVegetazione: macchia-foresta, macchia mediterranea, forestazioni a latifoglie sclerofille consociate temporaneamente al pino domestico.\nPantaleo.\nSi estende su 3939 ha nei territori comunali di Santadi e Nuxis, sul versante occidentale del parco fino alla piana di Terresoli, presso Santadi. Vi si accede agevolmente da Santadi percorrendo la provinciale Santadi-Capoterra interamente asfaltata fino all'antico centro di Pantaleo, ora convertito nel centro servizi dell'Ente Foreste. Confina a nord con Tamara Tiriccu, a nord-est con Gutturu Mannu, a est e sud-est con Is Cannoneris.\nMorfologia del territorio: addolcita e pianeggiante nella zona iniziale, pi\u00f9 irregolare e accidentata nelle aree pi\u00f9 interne.\nVegetazione: lecceta, formazioni miste a leccio e sughera, forestazioni a latifoglie consociate temporaneamente a conifere, macchia-foresta e macchia mediterranea. L'indice di boscosit\u00e0 \u00e8 il pi\u00f9 elevato fra le sei foreste demaniali (97%).\nNote: il centro di Pantaleo era in origine un possedimento della francese \"Compagnie des Forges et Aci\u00e8ries\" che gestiva la miniera di ferro di San Leone. Il centro di Pantaleo era stato fondato agli inizi del Novecento per realizzare un impianto di distillazione del legno di cui si conservano ancora i resti.\nTamara Tiriccu.\nLa foresta di Tamara Tiriccu si estende su 1160 ha nel territorio comunale di Nuxis, in corrispondenza del monte Tamara. Vi si accede attraverso strade sterrate dalla frazione di Crab\u00ec e dalla strada statale 293. Confina con Pantaleo a sud, con Gutturu Mannu e la Riserva di monte Arcosu o Oasi del Cervo e della Luna a est. L'altitudine media \u00e8 di circa 850 metri. La vegetazione \u00e8 costituita da lecceta e macchia mediterranea.\nAntropizzazione.\nIl settore occidentale del parco, pi\u00f9 ricco di zone pianeggianti e dalla morfologia meno accidentata, \u00e8 quello pi\u00f9 interessato dall'antropizzazione. Gran parte del territorio in questa zona \u00e8 interessato da insediamenti stabili, coltivazioni e altre attivit\u00e0. Il settore centrale e occidentale \u00e8 invece molto pi\u00f9 accidentato e pressoch\u00e9 privo di insediamenti stabili fatta eccezione per i centri servizi delle aree protette. All'interno sono piccoli insediamenti produttivi, chiamati comunemente medaus, dove si esercita l'allevamento, per lo pi\u00f9 caprino.\nLa storia dell'antropizzazione del Sulcis s'identifica con quella dei \"furriadroxius\". Si trattava di piccoli \"medaus\" utilizzati come rifugio per i pastori e per il bestiame, situati all'interno del territorio per sfuggire alle incursioni dei Saraceni. Col tempo diventarono piccoli insediamenti familiari. Gran parte degli antichi \"furriadroxus\" attualmente \u00e8 stata abbandonata e di essi restano i ruderi, a volte nascosti fra la vegetazione, mentre altri si sono ingranditi diventando gli attuali centri abitati diffusi soprattutto nel versante occidentale del Sulcis.\nInsediamenti temporanei, durati alcuni decenni a cavallo fra l'Ottocento e il Novecento, sono stati quelli legati all'attivit\u00e0 di sfruttamento del sottosuolo e del soprassuolo. I resti di questi insediamenti sono la Miniera di San Leone e il centro di Pantaleo e soprattutto le carbonaie. Ancora oggi l'interno dei cedui e della macchia-foresta che derivano dall'antica lecceta primaria sono disseminati di piccoli spiazzi realizzati dai carbonai per allestire le carbonaie. Tali spiazzi hanno la fisionomia di una piccola radura pianeggiante circolare o semicircolare, di poche decine di metri quadrati, in parte coperta dalla volta del bosco.\nAspetti relativi al degrado ambientale.\nLa maggior parte dei fenomeni di degrado che interessano il territorio del parco risalgono all'eccessivo sfruttamento delle risorse naturali nell'Ottocento e in parte del Novecento.\nCopertura vegetale e dissesto idrogeologico.\nLa lecceta primaria \u00e8 praticamente scomparsa a causa del taglio dei fusti da parte della Compagnia delle Ferrovie nell'Ottocento e dei carbonai a cavallo dei due secoli, lasciando spazio ad un bosco ceduo o, nei casi pi\u00f9 gravi, ad una vegetazione degradata di difficile recupero.\nL'erosione ha completato l'opera asportando il suolo su larghi tratti e lasciando la roccia affiorante. Il dissesto idrogeologico del territorio \u00e8 stato solo in parte risanato dalle opere idraulico-forestali ad opera del Demanio Statale e, in seguito, dell'Azienda Foreste Demaniali della Regione Sardegna. Data l'elevata piovosit\u00e0 (media annua 1172\u00a0mm) delle zone interne, concentrata nel periodo autunno-invernale, il bacino idrografico del Sulcis \u00e8 talvolta interessato da ondate di piena che riguardano in particolare il Rio Santa Lucia di Capoterra e il Rio di Pula, sui quali si riversa gran parte dei deflussi del versante orientale.\nNonostante questi aspetti, la vegetazione delle aree protette \u00e8 in lenta evoluzione verso la foresta mediterranea. I boschi cedui che costituiscono le leccete e la macchia-foresta sono attualmente governati indirizzandoli verso la fustaia. Le nuove forestazioni sono invece basate sulla consociazione temporanea di latifoglie sempreverdi e conifere, queste ultime eliminate poi con i tagli di diradamento.\nBracconaggio.\nIl bracconaggio \u00e8 forse la piaga pi\u00f9 temibile nel territorio del parco, contrastata solo in parte dal Corpo forestale e di vigilanza ambientale della Regione e dalle guardie volontarie del WWF. Alcuni centri abitati dislocati lungo il perimetro del parco sono tristemente famosi per i casi di bracconaggio.\nIn passato il bracconaggio e, in parte, la riduzione della copertura forestale hanno causato l'estinzione di alcune specie (avvoltoio monaco, gipeto, muflone, daino, aquila di mare). Il cervo sardo, scomparso completamente in Corsica e in gran parte della Sardegna, ha sfiorato l'estinzione negli anni 60-70 e solo l'opera del WWF ha permesso di porre un freno. L'Azienda Foreste Demaniali della Regione Sardegna ha completato l'opera di salvaguardia con gli allevamenti nei recinti di Piscina Manna e Is Cannoneris, permettendo la reintroduzione del daino e l'incremento del cervo. Sono invece falliti i tentativi di reintroduzione dell'avvoltoio monaco.\nPur essendo efficacemente contrastato per quanto riguarda le specie pi\u00f9 a rischio, il bracconaggio viene ancora esercitato diffusamente con la caccia di frodo al cinghiale e con l'uccellagione. L'uso dei lacci per la cattura di animali non si limita solo all'uccellagione, ma interessa anche il cinghiale e il cervo. In questo caso si usano lacci formati con cavi d'acciaio tesi lungo i passaggi. Ogni anno vengono rimossi migliaia di lacci dalle guardie volontarie del WWF e dalle guardie del Corpo forestale e di vigilanza ambientale, tuttavia non mancano casi di rinvenimento di capi strangolati dai lacci.\nDeturpazione del paesaggio.\nIl terzo aspetto negativo \u00e8 rappresentato dalla deturpazione causata dai rifiuti lasciati dai villeggianti nelle localit\u00e0 pi\u00f9 frequentate nei periodi tradizionalmente utilizzati per le gite e i campeggi in montagna (Pasqua e Ferragosto). \u00c8 facile trovare anche in aree apparentemente inaccessibili cumuli di rifiuti (sacchi, lattine, bottiglie) abbandonati nelle radure e nei torrenti o appesi agli alberi, a testimonianza dell'incivilt\u00e0.\nRaccolta dei funghi.\nIl Sulcis \u00e8 una delle aree pi\u00f9 ricche di specie fungine, alcune di particolare pregio (\"Amanita caesarea\", \"Boletus aereus\", \"Clitocybe geotropa\", \"Leccinum lepidum\", ecc.). Per lungo tempo il patrimonio micologico si \u00e8 mantenuto inalterato per la scarsa propensione della popolazione alla raccolta di specie poco conosciute, ma negli ultimi decenni la diffusione delle conoscenze ha favorito una crescita dell'interesse da parte sia della popolazione locale sia di quella limitrofa. La facilit\u00e0 con cui si possono raggiungere in auto alcune localit\u00e0 (Is Cannoneris, Monte Nieddu, Pantaleo, Gutturu Mannu) e la vicinanza con l'hinterland cagliaritano favorisce un notevole afflusso di cercatori nel periodo autunnale. La pressione antropica si esercita sia con la raccolta di quantit\u00e0 eccessive di funghi sia con la distruzione di quelli non conosciuti. \u00c8 probabile che in futuro questo patrimonio possa depauperarsi a causa di una insufficiente regolamentazione. L'unico aspetto positivo per il momento \u00e8 rappresentato dall'uso pressoch\u00e9 generalizzato dei cesti."}
{"id": "590535", "revid": "46291", "url": "https://it.wikipedia.org/wiki?curid=590535", "title": "Valantia calva", "text": "L'erba croce di Linosa (Valantia calva ) \u00e8 una pianta erbacea della famiglia delle Rubiaceae, endemica dell'isola di Linosa.\nDescrizione.\n\u00c8 una pianta alta 2\u201310\u00a0cm, gracile, con portamento prostrato-ascendente. \nHa foglie spatolate (1-2 x 2\u20134\u00a0mm), glabre. \nI fiori sono bianchi, di piccole dimensioni (1\u20132\u00a0mm), con 3 cornetti molto brevi all'apice.\nDistribuzione e habitat.\nEndemica di Linosa, forma praterelli effimeri sulle pendici di sabbia lavica del Monte Vulcano e di Montagna Rossa, ad una altitudine di 180 \u2013 195 m."}
{"id": "590536", "revid": "43530", "url": "https://it.wikipedia.org/wiki?curid=590536", "title": "Europa Universalis 2", "text": ""}
{"id": "590537", "revid": "1684799", "url": "https://it.wikipedia.org/wiki?curid=590537", "title": "Magic", "text": ""}
{"id": "590539", "revid": "1719883", "url": "https://it.wikipedia.org/wiki?curid=590539", "title": "Declino", "text": "I Declino sono stati un gruppo musicale hardcore punk italiano nato a Torino nei primi anni ottanta. Assieme a gruppi come Blue Vomit, Nerorgasmo, Negazione, Indigesti, Peggio Punx e altri, hanno costituito la base della scena hardcore punk torinese e piemontese dell'epoca, e con band come gli Impact, i Raw Power e i Wretched, parte della scena hardcore punk italiana. Tale scena fu definita da fanzine e riviste come Maximumrocknroll \"Italian hardcore\".\nStoria del gruppo.\nGenesi e formazione.\nI Declino nascono nel 1982 a Torino. La primissima formazione vedeva \"Lia\" alla voce, sostituita poi dall'ex membro dei Wargasm Sandro \"Sandr'opp\" Bramardi, assieme a Max Occhiena alla chitarra (ex Wargasm), Silvio \"Tato\" Bernelli al basso elettrico e Kabullo alla batteria, anche lui presto sostituito dall'ex 5\u00b0 Braccio Orlando Furioso.\nNel 1983 esordiscono con l'EP su 7\" dall'omonimo titolo, contenente 6 tracce e edito dall'etichetta Contro Produzioni Records. Il tour che segu\u00ec il disco non imped\u00ec a Orlando Furioso di entrare a far parte degli allora nascenti Negazione.\nCollaborazione con Negazione.\nNel 1984 fu segnato da un nuovo cambio di formazione che vide l'ingresso di Roberto \"Tax\" Farano, membro anch'egli dei Negazione ed ex chitarrista dei 5\u00b0 Braccio, alla batteria e Marzio \"Mungo V.R.\" Bertotti alla chitarra. Con questa formazione producono con i Negazione lo split \"Mucchio selvaggio\" su cassetta edito con la collaborazione di Ossa Rotte Tapes e Disforia Tapes. La cassetta, che fu stampata su LP due anni dopo dalla Children Of The Revolution Records, sanc\u00ec inoltre una proficua collaborazione live che vide i due gruppi suonare sui palchi di Danimarca, Paesi Bassi e Germania.\nNello stesso anno vengono poi invitati dalla statunitense R Radical Records di Dave Dictor dei MDC a partecipare al doppio album compilation \"International P.E.A.C.E. Benefit Compilation\", che vedeva fra gli altri band come Crass, D.O.A., Dirty Rotten Imbeciles, Septic Death, Conflict, Reagan Youth, White Lies, Subhumans, Dead Kennedys, Butthole Surfers, ma anche altri gruppi della scena italiana come Negazione, Peggio Punx, Wretched, Contrazione, Impact, Cheetah Chrome Motherfuckers e RAF Punk. La compilation usc\u00ec in collaborazione con la fanzine di San Francisco a distribuzione internazionale Maximumrocknroll, che mensilmente teneva una rubrica sulla scena hardcore punk italiana.\nIl gruppo si scioglie all'inizio del 1985 dopo un secondo tour europeo con i Negazione, a causa di dissidi interni.\nIl dopo Declino.\nL'album \"Eresia\" esce nel 1985 postumo.\nIl bassista Silvio \"Tato\" Bernelli si unir\u00e0 agli Indigesti.\nLo stesso Bernelli ha pubblicato nel 2003 il romanzo autobiografico \"I ragazzi del Mucchio\" nel quale racconta la sua esperienza di musicista hardcore con Declino e Indigesti e rievoca gli anni della sua giovent\u00f9, provando a spiegare al lettore cosa volesse dire suonare in una band totalmente indipendente e avulsa dalle leggi del mercato discografico.\nNel 2003 la SOA Records assieme alla Agipunk pubblicano una raccolta di brani dei Declino dal titolo \"\"."}
{"id": "590543", "revid": "1398753", "url": "https://it.wikipedia.org/wiki?curid=590543", "title": "Televisione Radio del Mezzogiorno", "text": "Televisione Radio del Mezzogiorno, chiamata anche con l'acronimo TRM, \u00e8 un'emittente televisiva italiana a carattere regionale ricevibile in Basilicata e parzialmente in Puglia e Molise. A livello di ascolti \u00e8 la prima della Basilicata e fra le prime del sud. In passato ha fatto parte del circuito Tivuitalia. \nStoria.\nDagli inizi ai primi anni Novanta.\nI punti centrali dell'emittente subito si rivelano essere l'informazione locale del \"Videogiornale\" e i numerosi programmi di intrattenimento, spesso quiz o gare canore con partecipanti rigorosamente della citt\u00e0 dei Sassi.\nSi pu\u00f2 ricordare un programma degli ultimi anni settanta dove artisti dilettanti, spesso con prestazioni indecorose o folkloristiche, sono sottoposti al voto di una giuria che esibisce vistosi cartelloni con voti da uno a dieci, in parte anticipando il modello de \"La corrida\" di Corrado.\nL'emittente ha rappresentato un naturale palcoscenico per gli artisti lucani e pugliesi: primo fra tutti, il comico barese Gianni Ciardo, in seguito diventato assai popolare sulle emittenti pugliesi Telenorba e Antenna Sud dapprima, e poi nel programma nazionale \"Zelig Circus\", su Canale 5.\nPromuove e rivitalizza il Carnevale di Matera, che negli anni ottanta coinvolge tutta la citt\u00e0 e culmina nei Sassi, offrendo ai materani un vero nuovo appuntamento di costume.\nDa non dimenticare il merito della rete per l'invenzione del \"Luglio Materano\" in piazza San Pietro Caveoso, nel cuore dei Sassi, ricco di spettacoli di intrattenimento.\nLa festa patronale del 2 luglio, dedicata alla Madonna della Bruna, \u00e8 raccontata anno per anno con dettagliate telecronache; memorabile lo sgomento dell'edizione del 1995, quando il carro trionfale \u00e8 distrutto con largo anticipo sotto l'arco della Cattedrale romanica, infrangendo per la prima (e per fortuna unica) volta la secolare tradizione secondo la quale il carro arriva integro nella centrale piazza Vittorio Veneto.\nNella seconda met\u00e0 degli anni ottanta, le telecamere di TRM girano per Matera con sketch comici, scherzi ed interviste ai passanti effettuati in programmi ideati e condotti da giovani materani tra cui un Antonio Andrisani agli esordi sugli schermi.\n\"Videogiovani\" racconta la giovent\u00f9 materana e si ricordano diversi spot umoristici.\nLa crisi degli anni Novanta.\nDagli inizi degli anni Novanta, per\u00f2, il circuito nazionale Tivuitalia comincia ad assorbire il palinsesto in spazi sempre pi\u00f9 larghi, denotando un incipiente crisi che \u00e8 maturata senza sosta fino al 2000, quando la programmazione torna ad arricchirsi di due nuove produzioni: \"Rioni punto a capo\" e \"Matera City Network\".\nNel 2002 e nel 2003 si tampona trasmettendo per la quasi totalit\u00e0 della giornata \"Striscia d'argento\", cio\u00e8 vari frammenti della programmazione passata, in onore del venticinquesimo anniversario dell'emittente.\nAl giorno d'oggi.\nAttualmente, la programmazione dell'emittente si alterna tra il \"Videogiornale\" ed un programma-contenitore quotidiano in diretta, \"Cuc\u00f9\", circa 7 ore di diretta al giorno nelle quali alla conduzione si alternano i volti della redazione e del cast artistico: Sergio Palomba, Mimma Maranghino, Andrea Rospi, Michele Cifarelli, Saverio Pepe, Giovanni Scandiffio e Filippo Olivieri, con la regia di Francesco Giase e Mario Raele, entrambi soci della Rvm Broadcast, societ\u00e0 di produzione materana, partner tecnico dell'emittente.\nDa annoverare, tra l'altro, l'annuale riproposizione di \"Aspettando il due luglio\", format interamente dedicato alla festa patronale di Matera della Madonna della Bruna e la lunga diretta del 2 luglio, in occasione delle battute finali della nota e tradizionale manifestazione sacra popolare. Nel 2007, dopo 30 anni di trasmissioni, ha prodotto quattro programmi televisivi: \"Matera City Monitor\" che si occupa dei problemi della citt\u00e0 di Matera, \"C'\u00e8 tempo\",\"Ciutt Ciutt 'mminz a la chiozz\" e \"Fuori scena\".\nI programmi sono arricchiti da un parterre di comici, spesso disturbatori, e di anchormen. Altri volti e penne importanti dell'emittente sono quelli di Antonella Losignore, Francesco Giusto e Rosa Cosola.\nDiffusione via satellite.\nL'editore TRM Network ha attivato una propria frequenza satellitare durante l'aprile del 2015. Su questa frequenza viene diffuso il canale TRM h24 in modalit\u00e0 free to air. Essendo privo di criptaggio, il canale \u00e8 ricevibile in tutta Europa, nel Medio Oriente e in Nordafrica; trasmette in SDTV, ma per vederlo \u00e8 necessario un set-top box abilitato a ricevere i canali in alta definizione. Il canale utilizza infatti lo standard DVB-S2 con codifica MPEG-4, e di conseguenza, pur trasmettendo in SDTV \u00e8 visibile soltanto con i ricevitori specifici per l'HD.\nA partire dalle ore 6:00 del 6 maggio 2015, TRM h24 viene incluso nella numerazione ufficiale della piattaforma Sky Italia: \u00e8 disponibile sul canale 519 dello Sky Box HD."}
{"id": "590544", "revid": "767487", "url": "https://it.wikipedia.org/wiki?curid=590544", "title": "Incubazione (rito)", "text": "L'incubazione \u00e8 una pratica magico-religiosa che consiste nel dormire in un'area sacra allo scopo di sperimentare in sogno rivelazioni sul futuro (oniromanzia) oppure di ricevere cure o benedizioni di vario tipo.\nRituali di incubazione si conoscono gi\u00e0 in epoca sumerica. Questa pratica richiedeva che un sognatore scendesse in un luogo sacro sotterraneo, dormisse una notte sognando e andasse da un interprete a raccontare il sogno, che di solito rivelava una profezia.\nNell'antica Grecia, l'incubazione veniva praticata dai membri del culto di Asclepio e le offerte votive ritrovate nei suoi centri di culto ad Epidauro, Pergamo e Roma attestano l'efficacia del rito. \nL'incubazione venne adottata da certe sette cristiane ed \u00e8 tuttora in uso in pochi monasteri greci.\nIn Nordafrica la pratica dell'incubazione, estremamente antica (\u00e8 segnalata gi\u00e0 da Erodoto), \u00e8 tuttora molto vivace. Essa si pratica soprattutto presso le sepolture dei famigliari o di qualche santo o marabutto. Il termine che la designa pi\u00f9 di frequente \u00e8 \"asensi\" (dal verbo \"ens\" \"passare la notte\")."}
{"id": "590546", "revid": "22475", "url": "https://it.wikipedia.org/wiki?curid=590546", "title": "Collegamento (Windows)", "text": "In informatica, negli ambienti Microsoft Windows, un collegamento \u00e8 un particolare tipo di file, che ha il solo scopo di permettere l'apertura del file o della cartella a cui \u00e8 associato al momento della sua creazione e posto tipicamente in una directory del file system non immediatamente visibile dall'utente. L'estensione per questo tipo di file \u00e8 .LNK, ma non sempre risulta visibile all'utente essendo in genere nascosta dalla shell grafica. \nI collegamenti sono facilmente distinguibili dai file normali grazie ad una piccola freccia in basso a sinistra nella loro icona. Tipici in questo senso sono i collegamenti sul desktop delle applicazioni poste nella directory \"Programmi\" del volume C, detti anche \"shortcuts\".\nFunzionamento.\nConcettualmente, un collegamento in Windows \u00e8 simile ad un collegamento simbolico in ambiente Unix, ma ha un funzionamento molto meno trasparente: in pratica, ad utilizzarlo e rispettarne la funzione, \u00e8 solo la shell grafica di Windows, Windows Explorer, e con essa le finestre comuni di apertura e salvataggio dei file utilizzate da quasi tutti i programmi. Per il resto, tutte le funzionalit\u00e0 di accesso ai file fornite da Windows non riconoscono un collegamento come tale, e questo si rivela un grave handicap per tutti gli strumenti a riga di comando dal momento che non possono utilizzare l'interfaccia grafica per permettere all'utente la selezione di un file.\nUn collegamento non \u00e8 semplicemente un rimando al file di destinazione: se il file a cui si riferisce \u00e8 un file eseguibile di un'applicazione, l'uso di un collegamento permette di specificare alcuni parametri d'esecuzione del programma: l'esempio pi\u00f9 diffuso \u00e8 l'aggiunta di parametri da riga di comando al programma.\nAnalogamente ai collegamenti simbolici di Unix, un collegamento in Windows rimane orfano nel momento in cui si rinomina o si elimina il file a cui fa riferimento; al primo tentativo di apertura del collegamento, Windows Explorer tenter\u00e0 comunque di ristabilire il collegamento, andando alla ricerca del file a cui puntava; questa operazione pu\u00f2 aver successo solo se il file \u00e8 stato solo rinominato o spostato."}
{"id": "590549", "revid": "11959", "url": "https://it.wikipedia.org/wiki?curid=590549", "title": "Oniromanzia", "text": "L'oniromanzia () od oneiromanzia \u00e8 l'arte divinatoria basata sull'interpretazione dei sogni. Il nome \u00e8 composto dal prefissoide \"oniro-\" (dal greco , \"\u00f2nar\", , \"\u00f3neiratos\", \"sogno\") e dal suffissoide \"-manzia\" (dal greco , \"mant\u00e9ia\", \"arte divinatoria\").\nL'oniromanzia \u00e8 una pratica principalmente religiosa il cui responso ricade spesso nella sfera spirituale e non va confusa con l'onirologia, lo studio psicologico dei sogni; ha qualche attinenza con \"la Smorfia\" o \"libro dei sogni\", una pratica legata alla superstizione che pretende di ricavare numeri da giocare al lotto partendo dai simboli sognati.\nStoria.\nSi tratta di un'arte divinatoria diffusissima, presente in ogni epoca e cultura. In era pre-cristiana il sogno era legato a una visione del mondo magico-politeista che lo metteva allo stesso livello di altre ingerenze divine. Con il cristianesimo prende piede l'idea che il sogno possa essere veriterio o menzognero, mandato da Dio o dal Diavolo. Fino al processo di desacralizzazione del sogno, cominciato nel mondo occidentale con le riflessioni di Cartesio, quando si \u00e8 cominciato a vedere la visione onirica come illusoria (con il conseguente aumento di verit\u00e0 della veglia), il sogno ha sempre avuto valore di presagio, con un ventaglio di interpretazioni che vanno dalla morbosit\u00e0 allucinatoria alla rivelazione divina del futuro.\nFigure di oniromanti nella mitologia classica sono quelle di Euridamante, Merope e suo nipote Esaco. Omero e Virgilio parlano di due porte da cui escono i sogni, una di corno e una di avorio, ovvero foriere di presagi buoni o cattivi, di futuro lieto o rovinoso. \nNell'Antico Testamento esistono interpreti della volont\u00e0 divina (Giuseppe, Gedeone, Samuele ecc.) che hanno capacit\u00e0 di leggere i segni del suo volere anche attraverso i sogni, ma devono esserne ispirati gli stessi interpreti. Il sogno \u00e8 insomma un veicolo di valori, una matrice di sistemi mitici, come pure di modelli artistici. \u00c8 \"significativo che nelle culture tradizionali ed arcaiche, anche ove il sogno non sia in s\u00e9 guardato come speciale dono spirituale, lo \u00e8 invece la sua interpretazione\", il fatto che il sogno sia portatore di destino individuale.\nSi svolge dunque tutta una storia degli interpreti dei sogni, dagli sciamani alle streghe, dai predicatori di sventura agli incantatori di ogni sorta che hanno fatto del sogno il territorio di confine con il mondo altro, accusando o giustificando azioni fatte in stato di sogno o semi-veglia e possessione.\nD'altra parte intere nazioni e religioni sono state fondate a seguito di sogni-visioni (Mos\u00e8, Ges\u00f9 e Maometto, ma anche Alessandro Magno, Giovanna d'Arco, Napoleone Bonaparte e Adolf Hitler hanno rivelazioni in sogno) e diversi mistici hanno o riferiscono apparizioni che somigliano a sogni. La storia del sogno divinatorio si incrocia dunque con la storia dei miracoli, di eventi e fenomeni pubblici legati al loro racconto e alla repressione personale o altrui del racconto stesso.\nTecniche.\nNella forma pi\u00f9 semplice il consultante, a titolo personale, si rivolge all'interprete (generalmente una figura istituzionalizzata, per esempio lo sciamano) allo scopo di farsi rivelare eventuali messaggi nascosti in un sogno che il consultante stesso ha fatto. L'interprete analizza il contenuto simbolico del sogno e ne svela il messaggio sulla base delle proprie conoscenze ed esperienze, che generalmente sono rivelazioni soprannaturali tramandate in modo tradizionale oppure facenti parte della conoscenza esoterica del gruppo sociale a cui l'interprete appartiene, per esempio la casta sacerdotale.\nNelle forme pi\u00f9 complesse e istituzionalizzate l'interprete analizza anche le circostanze in cui si \u00e8 verificato il sogno, per esempio il luogo, la data, l'ora, in quanto solamente alcuni tempi, luoghi eccetera sono considerati portatori di presagi in sogno, mentre altre condizioni non sono considerate favorevoli e semplicemente l'interprete in questi casi non d\u00e0 alcuna interpretazione, in quanto il sogno \u00e8 considerato normale.\nPresso alcune culture \u00e8 presente anche il rito dell'incubazione, ossia la pratica di dormire in un luogo sacro, che pu\u00f2 avere due valenze diverse: presso alcune culture \u00e8 il consultante che dorme nel luogo sacro e racconta all'interprete, generalmente un sacerdote, il sogno che ha avuto per farselo interpretare; presso altre culture \u00e8 il sacerdote stesso che si reca nel luogo sacro e sogna, consegnando poi l'interpretazione del sogno al consultante.\nTeorie.\nUna teoria riguardante l'oniromanzia fu quella formulata da Cagliostro, secondo cui la veridicit\u00e0 dei sogni era legata alla fase lunare in cui si verificavano. Il computo andava fatto a partire dal giorno di novilunio ed era il seguente:"}
{"id": "590551", "revid": "123511312", "url": "https://it.wikipedia.org/wiki?curid=590551", "title": "Valerio Zurlini", "text": "Biografia.\nLa sua famiglia si trasferisce da Bologna a Roma con lui ancora ragazzo, per cui si trova a frequentare il liceo presso una severa e rigida scuola di Gesuiti, l'Istituto Massimiliano Massimo. Terminati gli studi liceali, Zurlini trascorre l'ultima vacanza spensierata a Riccione (se ne ricorder\u00e0 poi in \"Estate violenta\") e poi decide di arruolarsi nel Corpo Italiano di Liberazione.\nGli inizi.\nNel dopoguerra si laurea in legge e segue corsi di storia dell'arte. Dopo una prima esperienza di teatro universitario presso la Facolt\u00e0 di lettere di Roma, si reca a Milano dove lavora per un anno e mezzo come aiuto regista al neonato Piccolo Teatro. Tra il 1949 e il 1952 realizza alcuni cortometraggi in cui d\u00e0 prova di un notevole spirito di osservazione, iniziando a collaborare con il compositore Mario Nascimbene. Questi cortometraggi venivano all'epoca distribuiti in abbinamento a film in proiezione nelle sale, e tra le molte persone che vedono i suoi lavori c'\u00e8 anche Pietro Germi che lo segnala alla Lux Film, una delle pi\u00f9 importanti case di produzione cinematografica.\nPrimi lungometraggi.\nNel 1952 l'ingegner Gatti, dirigente della Lux, decide finalmente di affidargli la direzione di un lungometraggio. Dopo un anno trascorso tra la presentazione di vari copioni, tutti puntualmente respinti (ma in quest'anno Zurlini trova anche il tempo di collaborare con John Huston che \u00e8 in Campania per girare \"Il tesoro dell'Africa\"), \u00e8 la stessa Lux a imporgli l'adattamento da Vasco Pratolini di \"Le ragazze di San Frediano\", che esce nel dicembre 1954.\nPur ricevendo vasti consensi sia di critica che di pubblico, passano ben cinque anni prima che esca il secondo film. Di mezzo c'\u00e8 il progetto di \"Guendalina\", che Zurlini vorrebbe portare sullo schermo, ma che il produttore Carlo Ponti affida, con sua grande delusione, ad Alberto Lattuada, nonch\u00e9 la scrittura di \"La ragazza con la valigia\" (titolo di Peppino Patroni Griffi), fatta leggere da Enrico Medioli a Suso Cecchi D'Amico che la approva. La sua firma sulla sceneggiatura gli varr\u00e0 comunque nel 1958 il Nastro d'argento.\nIl consenso.\nZurlini passa cos\u00ec alla Titanus e riesce a realizzare \"Estate violenta\" (1959), storia d'amore tra uno studente e una donna matura ambientata a Riccione negli anni della seconda guerra mondiale, e \"La ragazza con la valigia\" (1961), una delle migliori interpretazioni di Claudia Cardinale. Questi due film lo rivelano al grande pubblico come regista attento ai risvolti psicologici e all'introspezione drammatica dei personaggi.\nNel 1962 presenta alla Mostra di Venezia un film ancora una volta tratto da Pratolini, \"Cronaca familiare\", che vince il Leone d'oro ex aequo con \"L'infanzia di Ivan\" di Andrej Tarkovskij. Segue nel 1965 la regia di \"Le soldatesse\", una storia ambientata nel 1942 nella Grecia occupata dagli Italiani. Il film segna un momento di crisi nell'attivit\u00e0 di Zurlini, che per la seconda volta si vede portar via un progetto (\"Il giardino dei Finzi-Contini\", che verr\u00e0 poi realizzato da Vittorio De Sica).\nNello stesso periodo, Zurlini ha l'opportunit\u00e0 di tornare al teatro per dirigere tre lavori, e di girare per la televisione alcune serie di filmati pubblicitari andati in onda in \"Carosello\": tra questi ricordiamo gli spot per la Lebole (1964) con Armando Francioli e quelli girati con Mina per la Barilla in due serie (1965 e 1970).\nNel 1968 presenta a Cannes il suo lavoro successivo, \"Seduto alla sua destra\", nato come film collettivo sul Vangelo (prevedeva cinque episodi diretti da cinque registi diversi), ma poi dilatato fino ad assumere le dimensioni di un film autonomo. Il film, ispirato alle vicende del Congo e di Patrice Lumumba, sar\u00e0 molto contestato dalla stampa e quasi ignorato dal pubblico. Girato in sole due settimane e con un budget ridottissimo, \"Seduto alla sua destra\" si avvale comunque dell'apporto creativo di due collaboratori di talento, lo sceneggiatore Franco Brusati e il montatore Franco Arcalli.\nNel 1972 Zurlini torna al drammatico con \"La prima notte di quiete\", interpretato e prodotto da Alain Delon, Sonia Petrovna, Lea Massari e Giancarlo Giannini. Il soggetto risaliva a otto anni prima e faceva parte di un'ambiziosa trilogia mai realizzata, in cui si intrecciava il destino di una famiglia all'interno delle vicende dell'Italia coloniale. Film amaro e controverso, con la sceneggiatura dell'amico Enrico Medioli che aveva gi\u00e0 scritto per lui \"La ragazza con la valigia\", \"La prima notte di quiete\" all'inizio contestato dalla critica, viene molto apprezzato dal pubblico. Si rivela il maggior successo commerciale del regista e uno dei film pi\u00f9 visti dell'anno. Il film \u00e8 stato restaurato nel 2000 dalla Philip Morris.\nNel 1973 Zurlini si cimenta nella regia teatrale de \"La strega\", con Anna Proclemer, Mario Feliciani, Daniela Nobili, Virgilio Zernitz. Autrice del lavoro \u00e8 la stessa Proclemer, che si firma con lo pseudonimo di Elizabeth Berger. Intanto Zurlini comincia a lavorare a un progetto sulla vita di san Paolo, che non vedr\u00e0 mai la luce. L'ultimo suo lavoro, la trasposizione cinematografica de \"Il deserto dei tartari\" di Dino Buzzati, risale al 1976. Molti registi avevano progettato di portare sullo schermo il romanzo di Buzzati, tra cui Antonioni e Jancs\u00f3. Zurlini riusc\u00ec a realizzare il progetto grazie alla pervicacia di Jacques Perrin, protagonista del film e suo principale finanziatore, e alla scoperta in Iran di una fortezza che si adattava perfettamente all'idea che il regista aveva in mente per ambientare la storia. Il cast di eccezione (oltre a Jacques Perrin, Vittorio Gassman, Giuliano Gemma, Helmut Griem, Philippe Noiret, Fernando Rey, Laurent Terzieff, Max von Sydow, Jean-Louis Trintignant, e con la partecipazione di Lilla Brignone, quale madre del Tenente Drogo) aiut\u00f2 senza dubbio ad aver un buon successo di critica e di pubblico.\nUltimi anni.\nNonostante il successo dei suoi film, il regista non riusc\u00ec pi\u00f9 a concretizzare altri progetti; negli ultimi anni Zurlini si dedic\u00f2 all'insegnamento al Centro Sperimentale di Cinematografia e alla direzione del doppiaggio di film stranieri (tra questi, \"Il cacciatore\" (1978) di Michael Cimino). Nei lunghi inverni veneziani scriveva di arte, di cui era grande conoscitore, e di progetti di film che non realizz\u00f2 mai: oltre a \"La zattera della medusa\", e \"Verso Damasco\", \"Di l\u00e0 dal fiume e tra gli alberi\", tratto dall'ultimo romanzo di Ernest Hemingway e \"Sole nero\", ricostruzione della storia di Luciano Luberti, detto il \"boia di Albenga\". Mor\u00ec a Verona, per i postumi di un'emorragia gastroenterica dovuta alla cirrosi epatica di cui soffriva, il 26 ottobre 1982.\nRiconoscimenti.\nL'anno si riferisce all'anno della cerimonia di premiazione."}
{"id": "590557", "revid": "43530", "url": "https://it.wikipedia.org/wiki?curid=590557", "title": "COOH", "text": ""}
{"id": "590572", "revid": "729019", "url": "https://it.wikipedia.org/wiki?curid=590572", "title": "ABIT", "text": "ABIT era un'azienda informatica, nata alla fine degli anni ottanta, produttrice di componenti per personal computer e con sede in Taiwan. Il suo principale prodotto erano le motherboard destinate ad utenti amanti dell'overclock. Nel 2005 l'azienda ha avuto seri problemi finanziari e si \u00e8 unita con l'Universal Scientific Industrial Co., Ltd. (USI) per la produzione delle schede madri. Quest'ultima ha infine optato per la chiusura del brand nel corso del 2009, sancendo cos\u00ec la fine della fabbricazione dei prodotti a marchio Abit.\nIl sito ufficiale dell'azienda \u00e8 stato chiuso il 28 febbraio 2012."}
{"id": "590573", "revid": "1842072", "url": "https://it.wikipedia.org/wiki?curid=590573", "title": "Collegamento fisico", "text": "Un collegamento fisico (in inglese \"hard link\"), in informatica, indica l'associazione del nome di un file al suo contenuto.\nUn collegamento fisico fa riferimento ai dati ovvero il contenuto di un file, e in ci\u00f2 si differenzia dai collegamenti simbolici e altri tipi di collegamenti che fanno invece riferimento a nomi di file. Un'altra differenza \u00e8 che il collegamento fisico deve trovarsi sullo stesso file system che contiene i dati a cui fa riferimento, e che un collegamento fisico non pu\u00f2 restare orfano.\nDescrizione.\nLa creazione di un file comporta sempre la simultanea creazione di un collegamento fisico che permetta ai programmi di riferirsi ai dati tramite un nome nel \"file system\"; dati privi di collegamenti fisici non sono accessibili, e a meno che non vi siano altri riferimenti ad essi (come ad esempio nel caso di file in uso da parte di uno o pi\u00f9 processi) lo spazio da loro occupato ritorna a far parte dello spazio disponibile.\nI sistemi operativi generalmente impediscono di creare pi\u00f9 di un collegamento fisico alla stessa directory, per evitare problemi di ambiguit\u00e0 nel risalire la gerarchia di directory e per evitare che si possa includere parte di una gerarchia di directory all'interno di s\u00e9 stessa (cosa che creerebbe problemi ai programmi che esaminano ricorsivamente il contenuto di un \"file system\", perch\u00e9 potrebbero non terminare mai il loro compito).\nI file system tipici dei sistemi Unix, Unix-like ed \"NT-like\" (tutti i sistemi della famiglia Windows NT che condividono il sistema NTFS, quindi non i cosiddetti \"9x\" come Windows95 ecc) prevedono la possibilit\u00e0 di avere pi\u00f9 collegamenti fisici allo stesso file, mentre altri file system prevedono un solo collegamento per file.\nMemorizzazione e funzionamento.\nPer ogni file o directory nei sistemi Unix ed Unix-like, il file system mantiene un identificativo univoco (inode) ed un conteggio dei collegamenti fisici che vi fanno riferimento. Un collegamento fisico quindi contiene semplicemente il nome ed il riferimento all'inode del file, senza altre informazioni.\nL'eliminazione di un file (cio\u00e8 di un suo collegamento fisico, perch\u00e9 \u00e8 quello l'unica cosa che \u00e8 possibile eliminare direttamente) non implica l'annullamento di tutti i collegamenti fisici ad esso, perch\u00e9 ognuno \u00e8 indipendente dagli altri; lo spazio occupato dai dati pu\u00f2 essere liberato solamente quando il conteggio dei collegamenti fisici di un file diventa zero (cio\u00e8 tutti i collegamenti fisici ad esso sono stati eliminati) e non vi sono altri riferimenti ai dati.\n\"Per creare\" un hard-link in Linux vedi il comando ln\n\"Per creare\" un hard-link in Windows si fa uso del comando seguente: fsutil hardlink create NomeNuovoFile NomeFileEsistente\nAlternative.\nNei sistemi basati su Linux, a partire dalla versione 2.4.0 del kernel \u00e8 possibile usare il comando mount con le opzioni --bind o --rbind per far apparire una directory o un file in pi\u00f9 punti della gerarchia di directory del sistema, di fatto creando l'equivalente di un collegamento fisico che per\u00f2 pu\u00f2 essere tra \"file system\" diversi e che pu\u00f2 essere anche riferito ad una directory, ma che non \u00e8 persistente (ovvero va ricreato ad ogni nuovo avvio del sistema)."}
{"id": "590574", "revid": "58380", "url": "https://it.wikipedia.org/wiki?curid=590574", "title": "Hard-link", "text": ""}
{"id": "590575", "revid": "58380", "url": "https://it.wikipedia.org/wiki?curid=590575", "title": "Soft-link", "text": ""}
{"id": "590576", "revid": "58380", "url": "https://it.wikipedia.org/wiki?curid=590576", "title": "Symlink", "text": ""}
{"id": "590577", "revid": "830939", "url": "https://it.wikipedia.org/wiki?curid=590577", "title": "Jan Roothaan", "text": "Biografia.\nLa sua famiglia era protestante, ed emigr\u00f2 da Francoforte a Amsterdam (Paesi-Bassi), dove divenne cattolica.\nJohann Philipp era il pi\u00f9 giovane dei tre figli. Mostr\u00f2 fin da piccolo un'attitudine spiccata per gli studi, al punto che termin\u00f2 gli studi del ginnasio prima di compiere sedici anni.\nPassato all\"'athenaeum illustre\" (scuola superiore), prosegu\u00ec gli studi classici per quattro anni sotto la guida del celebra professore Jakob van Lennep.\nEntr\u00f2 nella Compagnia di Ges\u00f9 che ancora sopravviveva nella Russia Bianca e che era stata riconosciuta (ma non pubblicamente) da Pio VII. Entr\u00f2 al noviziato a D\u00fcnaburg nel 1804. Al terminarlo nel 1806, in considerazione della sua grande conoscenza dei classici, fu nominato professore del ginnasio gesuita della stessa cittadina, incarico che ricopr\u00ec fino al 1809.\nArriv\u00f2 a padroneggiare il polacco, e, essendo nato nei Paesi Bassi, conosceva perfettamente anche il francese. Invece il latino, il greco e l'ebraico erano tra i suoi studi preferiti.\nStudi\u00f2 poi filosofia e teologia a Polotsk, e venne ordinato presbitero nel 1812, e nei quattro anni seguenti fu professore di retorica a Pusza. Era il tempo della guerra franco-prussiana, ed furono anche gli anni in cui Pio VII restaur\u00f2 la Compagnia di Ges\u00f9 (1814). E i seguenti quattro anni furono passati dal nostro in parte come insegnante e in parte in impegni pastorali a Orsa, finch\u00e9 nel 1820 i gesuiti furono espulsi dalla Russia. Durante questo periodo aveva fatto i voti solenni, e quindi venne esiliato. Il viaggio dell'esilio dur\u00f2 tre mesi, e termin\u00f2 a Brig, nel Canton Vallese, in Svizzera.\nAnche in Svizzera insegn\u00f2 retorica, e inoltre realizz\u00f2 con entusiasmo missioni popolari.\nAccompagn\u00f2 tre volte il provinciale della vice-provincia di Svizzera nelle sue visite legate all'ufficio, conoscendo cos\u00ec le condizioni della Germania, del Belgio e dei Paesi Bassi. Dopo diciassette anni di assenza pot\u00f2 rivisitare i luoghi della sua fanciullezza ad Amsterdam.\nFu poi nominato rettore del recentemente fondato Collegio di Torino, la qual cosa lo riport\u00f2 agli impegni della vita ordinaria. Alla morte di Luigi Fortis, preposito generale dei gesuiti, fu eletto suo successore: era il 9 luglio 1829.\nPreposito generale.\nIl suo lavoro come preposito generale fu molto fruttifero per l'ordine da poco restaurato. La sua prima attenzione fu preservare e rafforzare lo spirito interno della \"Compagnia\". A questo fine dedic\u00f2 nove delle sue undici lettere generali.\nUgualmente importante fu il suo lavoro per la nuova edizione degli Esercizi spirituali di sant'Ignazio secondo il testo originale; aggiunse a questa edizione un'introduzione e note esplicative.\nLavor\u00f2 anche per innalzare il livello degli studi. Nel 1832, dopo un'attenta investigazione e dopo essersi consigliato, pubblic\u00f2 l'Ordinamento di Studi Revisionato, che si preoccup\u00f2 perch\u00e9 fosse rispondente ai tempi.\nIncrement\u00f2 il lavoro apostolico della \"Compagnia\" nelle missioni domestiche e straniere. Durante la sua amministrazione l'Ordine raddoppi\u00f2 il numero dei suoi membri, arrivando a tenere 5.000 professi. La \"Compagnia\" dovette soffrire per\u00f2 anche l'espulsione in molti paesi, specialmente nell'anno della Rivoluzione, il 1848. Lo stesso preposito generale dovette lasciare Roma per due anni.\nAl suo ritorno la sua salute era compromessa, le forze cominciavano a mancargli, e attacchi di debolezza annunciavano l'approssimarsi della fine.\nMor\u00ec l'8 maggio 1853.\nPersonalit\u00e0.\nIl suo nome \u00e8 legato anche alla fondazione de \"La Civilt\u00e0 Cattolica\". Gi\u00e0 nel 1846 Pio IX gli aveva chiesto di attuare il progetto della rivista. Il Padre Roothaan metter\u00e0 sul progetto i migliori scrittori della Congregazione.\nLe caratteristiche di Roothaan sono ben espresse nelle parole che egli stesso pronunci\u00f2 al principio della sua amministrazione: \"fortiter et suaviter\" (\"con forza e dolcemente al tempo stesso\"). La stessa idea esprime il suo biografo:"}
{"id": "590578", "revid": "123061584", "url": "https://it.wikipedia.org/wiki?curid=590578", "title": "Sensation (evento)", "text": "Il Sensation White \u00e8 un evento \"dance\" nato nel 2000 ad Amsterdam e organizzato dalla societ\u00e0 ID&amp;T, pi\u00f9 precisamente nell'Amsterdam Arena. Dopo i primi 5 anni, l'evento ha cominciato a spostarsi anche in altri Stati come Germania, Belgio, Polonia, Danimarca, Spagna, Lettonia, Lituania, Portogallo, Svizzera, Australia, Repubblica Ceca, Russia, Norvegia, Cile, Stati Uniti, Canada, Turchia, Taiwan, Thailandia, Corea del Sud, Italia (nel 2014).\nStoria.\nLa prima manifestazione si svolse nel 2000 ad Amsterdam, prese il nome di \"Sensation\" e non aveva un dress-code.\nQuesta idea \u00e8 frutto dell'intuizione dei fratelli Miles e Duncan Stutterheim che dapprima organizzavano feste house e gabber e poi decisero di fondare la ID&amp;T; poco tempo dopo Miles per\u00ec in un incidente d'auto. Si narra che poco tempo dopo Duncan, organizzando una festa in memoria del fratello, chiese ai suoi ospiti di presentarsi all'evento vestendo di bianco e dando cos\u00ec vita al dresscode che tuttora caratterizza il Sensation White.\nNel 2002 l'evento fu diviso in due: Sensation White e Sensation Black, per rispondere alle esigenze musicali variegate del pubblico, oltre che per offrire due eventi indipendenti l'uno dall'altro.\nAl Sensation Black si decise quindi di suonare musica hard trance, hardcore e hardstyle e di applicarvi un codice di abbigliamento adeguato, quindi i partecipanti furono tenuti a vestirsi categoricamente di nero.\nAl Sensation White da quel momento si sarebbe quindi suonata musica dance, house, trance e techno, e tutti i partecipanti all'evento avrebbero dovuto attenersi al dress-code che esigeva il colore bianco. Lo slogan del Sensation White \u00e8 \"Be Part Of The Night - Dress in White\". Uno degli ambasciatori di questo evento che partecipa a moltissimi Sensation in tutto il mondo \u00e8 il DJ olandese Fedde Le Grand.\nIl primo Sensation White in Italia si \u00e8 tenuto il 13 aprile 2013, all'Unipol Arena di Casalecchio di Reno.\nScenografie.\nOgni anno viene presentata una nuova scenografia all'Amsterdam Arena, di solito questo evento si tiene sempre il primo sabato di luglio. Alcune scenografie si sono svolte esclusivamente all'Arena, ma diversi spettacoli sono stati riproposti con successo in palazzetti di tutto il mondo toccando tutti e 5 i continenti. L'ultimo evento ufficiale del Sensation ad Amsterdam si \u00e8 svolto nel luglio 2017. Nonostante l'evento sia dichiarato terminato nell'ultima data di Amsterdam del 2017, alcune ripetizioni di spettacoli degli anni passati sono tuttora in programma nel mondo.\nInni.\nGli \"Inni\", o sigle dell'evento, diventano ogni anno un \"cult\" della scena dance mondiale.\nEcco quelle finora uscite:"}
{"id": "590579", "revid": "58380", "url": "https://it.wikipedia.org/wiki?curid=590579", "title": "Hyperlink", "text": ""}
{"id": "590595", "revid": "1457965", "url": "https://it.wikipedia.org/wiki?curid=590595", "title": "Trm", "text": ""}
{"id": "590615", "revid": "30610", "url": "https://it.wikipedia.org/wiki?curid=590615", "title": "Sansepolcrismo", "text": "Il termine sansepolcrismo \u00e8 utilizzato per riferirsi al periodo storico delle origini del fascismo in Italia, ispirato ai principi enunciati da Benito Mussolini il 23 marzo 1919 all'atto di fondazione dei Fasci italiani di combattimento durante l'adunata di piazza San Sepolcro a Milano e poi pubblicati l'indomani su \"Il Popolo d'Italia\".\nIl Fascio \"primigenio\".\nIl 2 marzo 1919 apparve su \"Il Popolo d'Italia\" un comunicato in cui si indiceva una riunione programmatica per il 23 dello stesso mese e le prime adesioni giunsero gi\u00e0 il 4 marzo da Genova da parte del Fascio dei Reduci di guerra \"Italia Redenta\" e del circolo \"Pensiero e Azione\". In seguito da parte di diverse associazioni combattentistiche sparse in tutta Italia e circa 500 adesioni a titolo individuale. \nIl comunicato fu rinnovato il successivo 9 marzo sul Popolo d'Italia: \u00abIl 23 marzo sar\u00e0 creato l'\"antipartito\" sorgeranno cio\u00e8 i Fasci di Combattimento, che faranno fronte contro due pericoli: quello misoneista di destra e quello distruttivo di sinistra\u00bb.\nLa sera del 21 marzo 1919, nei locali dell'Associazione Commercianti ed Esercenti in piazza San Sepolcro 9 (palazzo Castani) fu ufficialmente fondato il Fascio di Combattimento di Milano, il cosiddetto \"Fascio primigenio\". Al termine della prima riunione fu formata la Giunta del Fascio di Combattimento milanese composta da: Benito Mussolini, Ferruccio Vecchi, Enzo Ferrari, Michele Bianchi, Mario Giampaoli, Ferruccio Ferradini, e Carlo Meraviglia. Si stabil\u00ec inoltre che l'adunata del 23 sarebbe stata presieduta dal capitano degli arditi Ferruccio Vecchi e segretario della giunta esecutiva fu nominato Michele Bianchi.\nLa fondazione dei Fasci di combattimento.\nNei giorni precedenti si susseguirono voci che imputavano alle Guardie Rosse l'intenzione di impedire l'adunata e la sera precedente iniziarono a confluire parte dei convenuti a Milano, quasi tutti ex combattenti, ma il mattino del 23 marzo piazza San Sepolcro fu trovata tranquilla da Giampaoli e Meraviglia che erano appositamente arrivati in anticipo per vagliare la situazione.\nLa riunione del 23 marzo, inizialmente destinata a svolgersi al Teatro Dal Verme, vista la partecipazione inferiore alle aspettative, si tenne nella sala riunioni del Circolo dell'Alleanza Industriale, presso palazzo Castani in piazza San Sepolcro a Milano, messa a disposizione dal presidente dell'Alleanza Industriale, l'interventista e massone Cesare Goldmann, che aveva gi\u00e0 finanziato \"Il Popolo d'Italia\" e prese parte al convegno. Il primo a prendere la parola fu Ferruccio Vecchi, che in qualit\u00e0 di presidente dell'assemblea apr\u00ec la riunione, seguito dal tenente Enzo Agnelli che porse i saluti del Fascio di Milano fondato appena due giorni prima.\n, che espose a grandi linee i tre punti fondanti del nuovo movimento, riassunti il giorno seguente dal \"Il Popolo d'Italia\":\nDopo Mussolini intervenne Filippo Tommaso Marinetti che invit\u00f2 gli intervenuti a contrastare il Partito socialista che accus\u00f2 di sferrare un assalto alla Nazione (era il periodo del biennio rosso) sfruttando \u00abla necessit\u00e0 di maggior giustizia sociale\u00bb delle folle operaie. Segu\u00ec un breve intervento di Mario Carli che port\u00f2 l'adesione di alcuni Fasci futuristi come quello di Roma, Firenze, Perugia e Taranto. Le linee guida di Mussolini, messe ai voti, furono approvate all'unanimit\u00e0 dall'assemblea.\nL'assemblea fu sospesa per riprendere i lavori nel pomeriggio. Celso Morisi present\u00f2 un ordine del giorno, approvato per acclamazione, a favore degli operai della Dalmine e di Pavia che pur essendo entrati in sciopero e avendo occupato le fabbriche avevano continuato ugualmente a lavorare. Seguirono poi gli interventi di Malusardi e di Giovanni Capodivacca che richiese di \u00abdare un contenuto esatto all'azione fascista\u00bb e in particolare di \u00abfare propri i problemi urgenti dell'assistenza ai danneggiati della guerra\u00bb. L'intervento di Capodivacca provoc\u00f2 ulteriori precisazioni di Mussolini che prese nuovamente la parola gettando le basi del Corporativismo e anticipando la costituzione della Camera dei Fasci e delle Corporazioni.\nIntervennero numerosi altri convenuti tra cui Luigi Razza e Giovanni Marinelli. Michele Bianchi fece l'unico intervento in parte critico della giornata sottolineando che \u00abTutto ci\u00f2 che la societ\u00e0 attuale contiene di ostacoli per il mantenimento sociale sar\u00e0 da eliminarsi. Perfettamente d'accordo. Soltanto che, prima ancora dell'eliminazione, dovremo creare l'organismo, il sistema, l'ingranaggio da mettere al posto di quello di cui intendiamo disfarci\u00bb.\nLe basi ideologiche.\nFin dai propositi dichiarati da Mussolini si vede l'obiettivo di creare la \"terza via\" fra i due opposti poli al di sopra delle divergenti opinioni dei partiti, e sviluppandosi nell'ambito delle teorie moderniste sull'Uomo nuovo:\nLo storico Emilio Gentile evidenzia come la stessa espressione \"movimento fascista\", espressione gi\u00e0 utilizzata nel 1915 su \"Il Popolo d'Italia\" definisca \u00abun'associazione di tipo nuovo, l'antipartito, formato da spiriti liberi di militanti politici che rifiutavano i vincoli dottrinari e organizzativi di un partito\u00bb. Il movimento fascista di Mussolini propugnava una rivoluzione nazionale che portasse al governo della nazione una nuova classe dirigente formata principalmente dai reduci della Grande guerra delusi dalla \"Vittoria mutilata\" presenti in maniera trasversale in tutti i partiti. Accanto a rivendicazioni radicali come il repubblicanesimo, l'antiparlamentarismo e l'anticlericalismo che volevano scavalcare a sinistra il Partito Socialista Italiano, obiettivo immediato dei fasci di combattimento erano le rivendicazioni irredentiste di Fiume e della Dalmazia e la contrapposizione, anche violenta, ai socialisti e in generale al bolscevismo che si erano posti alla guida degli scioperi e delle agitazioni operaie, spesso violente, degli anni 1919-1920, periodo noto come Biennio rosso che tocc\u00f2 buona parte dell'Europa. Contrapposizione che diede vita al fenomeno dello squadrismo.\nDestinatari del messaggio fascista furono in primo luogo ricercati nella sinistra, la quale lungi dal voler sovvertire lo Stato, vi portasse le proprie istanze e lo \"socializzasse\" dall'interno. I Fasci di Combattimento sarebbero serviti a legare alcuni di questi mondi non omogenei come gli interventisti di sinistra, i futuristi, gli ex arditi, i repubblicani e i sindacalisti rivoluzionari. La maggior parte degli Arditi si schier\u00f2 con il fascismo fin dall'inizio, infatti a presiedere l'assemblea vi era il capitano Ferruccio Vecchi il quale come molti capi fascisti, tra cui Giuseppe Bottai e Mario Carli, proveniva dall'arditismo.\nIl programma di San Sepolcro.\nIl programma di San Sepolcro, pubblicato su \"Il Popolo d'Italia\" del 6 giugno 1919 si caratterizz\u00f2 per le tematiche nazionaliste: \ne sindacaliste (UIL), questo per l'apporto di Alceste De Ambris e Mussolini e in parte ricavato dal manifesto del Partito Politico Futurista:\nNel 1936 il Partito Comunista d'Italia tentando di recuperare i \"fratelli in camicia nera\" si dichiar\u00f2 disposto a farlo proprio.\n\u00c8 notevole che inizialmente i Fasci, stando al programma di Sansepolcro, non fossero propriamente antidemocratici, dichiarando anzi come loro principio fondamentale la partecipazione democratica alle \"libere elezioni\" (dettaglio del programma che scomparir\u00e0 gradualmente a partire dal disastro delle elezioni, alle quali i Fasci italiani di combattimento verranno surclassati).\nIl manifesto dei Fasci.\nIl 6 giugno 1919 fu pubblicato sul Popolo d'Italia il \"Manifesto dei Fasci Italiani di Combattimento\" alla cui stesura aveva collaborato attivamente Alceste De Ambris.\nQui vengono avanzate numerose proposte di riforma politica e sociale in senso progressista, solo parte delle quali vennero realizzate durante il periodo del Regime (1922-1943), e che pur riprese successivamente durante la Repubblica Sociale Italiana come la socializzazione delle imprese e dei mezzi di produzione rimasero sostanzialmente inapplicate a causa degli eventi bellici.\nI partecipanti.\nAssieme a Mussolini si trovano riunite dalle cento alle trecento persone, tra cui Italo Balbo, Emilio De Bono, Michele Bianchi e Cesare Maria De Vecchi, futuri protagonisti della Marcia su Roma; Manlio Morgagni, futuro presidente-direttore generale dell'Agenzia Stefani e personaggi di diversa formazione ed esperienza culturale e politica i cui i nuclei pi\u00f9 compatti erano formati da reduci della Grande Guerra, Arditi e futuristi cui si aggiungevano nazionalisti, sindacalisti rivoluzionari, anarchici e repubblicani. Secondo un rapporto di polizia non furono pi\u00f9 di trecento a rispondere all'appello di Mussolini intervenendo di persona all'adunata. Ma in seguito, quando Mussolini divenne Capo dello Stato, migliaia di persone rivendicarono l'onore di aver partecipato a quella riunione fondativa del fascismo e ottennero, in qualche modo, un riconoscimento ufficiale.. Secondo Mussolini la riunione non colse i successi sperati, d'altronde nei mesi successivi i Fasci, con l'eccezione di Milano, pur avendo aperto sezioni in diverse citt\u00e0 non ottennero adesioni massicce e alle elezioni politiche italiane del 1919 subirono una dura sconfitta.\nAlcuni tra coloro che parteciparono alla riunione aderirono in seguito all'antifascismo.\nLista di sansepolcristi.\nRappresentati e ritenuti presenti:\nFascismo intransigente.\n \nGli ideali primigeni del sansepolcrismo, del \"fascismo della prima ora\", rimasero portati avanti, dopo la \"normalizzazione\" voluta da Mussolini dopo la presa del potere, dal cosiddetto \"fascismo intransigente\". Questa corrente si rifaceva agli ideali del fascismo \"ante-marcia\", quello dello squadrismo, caratterizzato da vene goliardiche, anticapitaliste, anticomuniste, anticlericali e anti-borghesi (assente dunque la connotazione conservatrice e filo-borghese del fascismo \"agrario\" e normalizzatore), seguendo la linea del nazionalismo rivoluzionario dei primi anni del movimento mussoliniano. Il fascismo intransigente intendeva portare definitivamente a compimento la rivoluzione fascista, senza accettare nessun compromesso con il regime precedente. Nei primi anni del regime successivi alla marcia su Roma, il fascismo intransigente, che vedeva i propri leader in gerarchi come Ettore Muti e soprattutto Roberto Farinacci, il \"ras\" di Cremona, fu critico nei confronti dello stesso Mussolini per via della sua politica giudicata eccessivamente accondiscendente e moderata (famosi gli attacchi giornalistici di tipo fascista-intransigente al Duce rivolte in quegli anni da Curzio Malaparte), proponendo invece un ritorno integrale allo spirito del primissimo fascismo sansepolcrista e squadrista. Tuttavia, dopo il discorso di Mussolini del 3 gennaio 1925, tramite il quale venne definitivamente instaurata in Italia la dittatura, Farinacci continu\u00f2 a confermare fedelt\u00e0 al Duce, e il fascismo intransigente, che aveva applaudito al delitto Matteotti, segu\u00ec pur controvoglia il processo di normalizzazione del regime fascista, rimanendo saldamente fedele alla linea politica mussoliniana. Il fascismo intransigente torn\u00f2 brevemente alla ribalta dopo il 25 luglio 1943 e la costituzione della Repubblica Sociale Italiana, che rappresentava \"de iure\" il ritorno agli ideali socializzatori del primo fascismo."}
{"id": "590628", "revid": "1728", "url": "https://it.wikipedia.org/wiki?curid=590628", "title": "Walther von Reichenau", "text": ""}
{"id": "590630", "revid": "14806", "url": "https://it.wikipedia.org/wiki?curid=590630", "title": "Universal Zulu Nation", "text": ""}
{"id": "590631", "revid": "767487", "url": "https://it.wikipedia.org/wiki?curid=590631", "title": "Newsland", "text": "Newsland \u00e8 stato un portale web che permetteva di leggere e scrivere sui newsgroup italiani della rete usenet.\nIl portale viene aperto al pubblico il primo maggio 2001 in seguito ad alcuni mesi di lavoro di un gruppetto di ex studenti dell'Universit\u00e0 di Pavia con lo scopo di rendere accessibili le discussioni dei Newsgroup anche agli utenti web, e non solo a chi utilizza un client NNTP.\nSuccessivamente Newsland \u00e8 stato un servizio utilizzato da migliaia di utenti, che leggevano 3 milioni di articoli ogni mese e che permetteva di accedere ai newsgroup delle seguenti gerarchie:\nit.*,\nitalia.*,\nit-alt.*,\nfido.ita.*,\ncomp.*,\nnews.*,\nsci.*,\nhumanities.*,\nrec.*,\nsoc.*,\ntalk.*,\nmisc.*,\nlinux.*\nuk.*,\nfr.*,\nde.*,\nes.*,\nnl.*,\nch.*,\nie.*,\nmalta.*,\neuropa.*,\nnlo.*,\nViste le molte richieste degli utenti, nell'agosto del 2005 si \u00e8 affiancato all'accesso web di Newsland anche un server sperimentale per l'accesso via nntp ai newsgroup; in seguito nnrp-beta.newsland.it continua ad essere attivo e ad essere dichiarato da Newsland come un server sperimentale.\nNel 2014, col progressivo abbandono da parte degli utenti di usenet, Newsland chiude i battenti."}
{"id": "590635", "revid": "2138421", "url": "https://it.wikipedia.org/wiki?curid=590635", "title": "Reichenau", "text": ""}
{"id": "590649", "revid": "1982", "url": "https://it.wikipedia.org/wiki?curid=590649", "title": "Super pang", "text": ""}
{"id": "590660", "revid": "1924342", "url": "https://it.wikipedia.org/wiki?curid=590660", "title": "Believe (album Cher)", "text": "Believe \u00e8 il ventitreesimo album in studio, nonch\u00e9 il pi\u00f9 venduto, della cantante statunitense Cher, pubblicato in tutto il mondo il 10 novembre 1998 ed \u00e8 dedicato all'ex marito Sonny Bono, morto quell'anno in un incidente sciistico.\nL'album fu un grande successo commerciale: arriv\u00f2 alla posizione numero 4 della classifica statunitense \"Billboard\" 200, alla posizione numero 1 in Germania, Austria, Nuova Zelanda, Danimarca e Portogallo, ed entr\u00f2 nelle Top 10 di Italia, Regno Unito, Canada, Francia, Spagna e molti altri Paesi. \"Believe\" ha venduto complessivamente 22 milioni di copie nel mondo.\nStoria dell'album.\nDopo il moderato successo riscontrato dal precedente album \"It's a Man's World\", la Warner persuase Cher ad incidere un album di musica dance. Inizialmente, la diva non era convinta di questa nuova direzione musicale, ma ne rimase entusiasta dopo aver ascoltato un remix dance della sua hit degli anni ottanta \"We All Sleep Alone\".\nCher inizi\u00f2 le registrazioni di \"Believe\" nell'estate 1998 a Londra con i produttori Mark Taylor e Brian Rawling (che erano gi\u00e0 stati collaboratori di Rob Dickins); altri produttori furono Todd Terry (\"Taxi Taxi\") e Junior Vasquez, che originariamente doveva contribuire a \"Dov'\u00e8 l'amore\" ma quando questi sped\u00ec il lavoro prodotto da lui da New York, Dickens lo scart\u00f2 e prefer\u00ec affidare la produzione anche di questa canzone a Taylor e Rawling. Affianc\u00f2 Cher anche la sua vecchia collaboratrice Diane Warren, che compose per lei \"Takin' Back My Heart\".\nPer l'album furono incise due cover: \"The Power\" e \"Love Is the Groove\". L'album \u00e8 concluso da un remix di \"We All Sleep Alone\", canzone originariamente contenuta nell'album del 1987 Cher.\nLa canzone \"Believe\" era stata scritta originariamente da Brian Higgins, Matt Gray, Stuart McLennen e Tim Powell, e circolava sotto forma di demo alla Warner Bros. gi\u00e0 da mesi. La canzone sub\u00ec ancora qualche \"aggiustamento\" a livello di composizione e produzione, fu incisa con l'approvazione di Cher e divenne la canzone di apertura dell'album, nonch\u00e9 il primo singolo.\nAll'inizio delle registrazioni Cher incise una cover di \"Love Is in the Air\", brano che aveva gi\u00e0 cantato a cappella durante il talk show americano \"The Magic Hour\" nel 1997. La canzone fu mixata da Junior Vasquez ma non apparve sulla versione definitiva dell'album. \u00c8 tuttavia reperibile sul web.\nL'album costitu\u00ec una nuova direzione musicale per Cher, visto anche l'utilizzo dell'Auto-Tune su alcune tracce, soprattutto nella \"title track\".\nA livello di contenuto dei testi, la maggior parte delle canzoni trattano il tema della fine dell'amore; si interrogano sulle possibilit\u00e0 degli amanti di \"sopravvivere\" alle grandi storie d'amore (\"Believe\"), proclamano la propria forza interiore di fronte all'abbandono del proprio partner (\"Strong Enough\"), chiedono una conferma dello stato della coppia (\"All or Nothing\") oppure si lanciano in una tormentata ricerca del significato dell'amore (\"Dov'\u00e8 l'amore\"). A testi spesso appassionati e tormentati fanno da sfondo scatenate ritmiche disco dance.\nRicezione.\nL'album ricevette recensioni di vario tipo dalla critica musicale internazionale. Michael Gallucci di \"Allmusic\" defin\u00ec Believe \"l'ultima mossa da parco giochi\" di Cher, mentre quest'ultima \"si limita a spostarsi lungo questa fabbrica di beat con una monotona gamma vocale in una sorda sessione infinita e priva di personalit\u00e0\" e \"con sicurezza, se non di cuore, si aggrappa alla fine\", dando all'album due stelle e mezza su cinque.\nLa critica pi\u00f9 ricorrente fu l'utilizzo dell'Auto-Tune che modificava la voce di Cher. Beth Johnson assegn\u00f2 all'album la valutazione B, e lo paragon\u00f2 a Ray of Light (1998) di Madonna: \"Prima, questa accozzaglia dance copia \"Ray of Light\"; dopo, omaggia i giorni disco music di Donna Summer - quindi tutti e due contemporaneamente!\", e concluse scrivendo: \"Believe \u00e8 tortuoso (e a volte pacchiano) da morire, ma bisogna amare quanto Cher sia pi\u00f9 \"Cher\" che mai\".\nRisposta commerciale.\nL'album arriv\u00f2 alla posizione numero 3 nella \"Australian Albums Chart\", ottenendo la certificazione di doppio disco di platino dalla Australian Recording Industry Association (ARIA).\n\"Believe\" arriv\u00f2 alla posizione numero 1 nella \"New Zealand Albums Chart\" e fu certificate anche qui doppio platino.\nArriv\u00f2 alla numero 2 della classifica album svedese, diventando disco di platino nel Paese. Risulta inoltre essere il 73\u00ba album pi\u00f9 venduto di sempre in Svezia.\nRaggiunse la posizione numero 5 della classifica album francese, e rimase in classifica per 47 settimane, diventando disco di platino in Francia.\n\"Believe\" arriv\u00f2 alla posizione numero 1 in Austria, e rimase in classifica per 37 settimane. \u00c8 certificato doppio platino nel Paese.\nPremi e riconoscimenti.\nNel 1999 l'album ricevette una nomination ai Grammy Awards nella categoria \"Miglior Album Pop\", mentre la \"title track\" fu nominata come \"Registrazione dell'Anno\" e vinse il Grammy come \"Miglior Registrazione Dance\".\nTra 1999 e 2000 Cher ricevette varie nomination e premi grazie all'album, tra cui il Billboard Music Award per la \"Cantante Femminile dell'Anno\".\nDate di pubblicazione.\nTutte le edizioni pubblicate dalla WEA e dalla Warner Bros. Records.\n1 contiene l'album standard pi\u00f9 due remix."}
{"id": "590661", "revid": "838137", "url": "https://it.wikipedia.org/wiki?curid=590661", "title": "Finlandia continentale", "text": "Con il termine Finlandia continentale (in finlandese: \"Manner-Suomi\") si intende la regione geografica costituita dalla repubblica finlandese con l'eccezione dell'arcipelago delle isole \u00c5land.\nTale classificazione non caratterizza una regione ufficiale della Finlandia, ma \u00e8 usata come primo livello di suddivisione regionale della Finlandia nell'ambito della nomenclatura delle unit\u00e0 territoriali statistiche, secondo la quale la Finlandia \u00e8 classificata come .\nIn tale ambito, la Finlandia continentale \u00e8 caratterizzata dall'identificativo FI1."}
{"id": "590662", "revid": "71155", "url": "https://it.wikipedia.org/wiki?curid=590662", "title": "Colline dell'Albegna e del Fiora", "text": "Le Colline dell'Albegna e del Fiora occupano la parte centro-meridionale della provincia di Grosseto, a cavallo tra i due omonimi corsi d'acqua, e si estendono nei territori comunali di Magliano in Toscana, Scansano, Roccalbegna, Semproniano, Manciano e Capalbio. L'area include anche le zone collinari a nord dell'Albegna che rientrano nel proprio spartiacque. Il territorio complessivo ha una popolazione di 22.598 abitanti.\nTerritorio.\nL'area geografica \u00e8 chiusa a nord dal cono vulcanico del Monte Amiata, a est si inoltra al di l\u00e0 del fiume Fiora nell'Area del Tufo (dove interessa i comuni di Pitigliano e Sorano) che ne costituisce l'appendice orientale, a sud \u00e8 delimitata dal confine con la regione Lazio, a sud-ovest digrada dolcemente verso la Maremma grossetana, mentre a nord-ovest risulta in continuit\u00e0 con le propaggini collinari sud-orientali della Valle dell'Ombrone.\nTra le dolci colline, si aprono alcune vallate lungo i corsi d'acqua a regime torrentizio che confluiscono verso i due fiumi principali della zona, l'Albegna e il Fiora.\nIl paesaggio \u00e8 caratterizzato da castagneti che ricoprono le vette pi\u00f9 alte delle colline nell'area tra Roccalbegna e Semproniano, dove raggiungono i 769 metri s.l.m. sul Monte Faete, mentre alle quote pi\u00f9 basse si trovano boschi di macchia mediterranea e sugherete; la vegetazione fluviale \u00e8 presente lungo i corsi d'acqua.\nClima.\nIl clima dell'area pu\u00f2 essere suddiviso in tre zone distinte. Nella parte pi\u00f9 interna tra Roccalbegna e Semproniano si registrano le temperature medie pi\u00f9 basse e le precipitazioni pi\u00f9 abbondanti attorno ai 1000\u00a0mm annui che introducono al clima montano dell'Amiata; nella fascia intermedia che interessa i comuni di Scansano e Manciano le temperature hanno valori un po' pi\u00f9 alti e le precipitazioni si aggirano sugli 800\u00a0mm annui; i territori di Magliano in Toscana e Capalbio risentono invece maggiormente dell'influenza del mare ed hanno temperature medie corrispondenti a quelle della Maremma grossetana e modesti valori precipitativi che localmente possono essere abbondantemente al di sotto dei 600\u00a0mm annui. In generale, le precipitazioni si concentrano soprattutto nei mesi autunnali, ma nelle aree pi\u00f9 interne risultano rilevanti anche in primavera e, nel periodo estivo, come brevi ma intense manifestazioni temporalesche termo-convettive pomeridiane o serali.\nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico.\nSorgenti termali.\nAi piedi del borgo medievale di Saturnia, si trovano le rinomate sorgenti termali sulfuree, con stabilimenti sia liberi che attrezzati."}
{"id": "590663", "revid": "697352", "url": "https://it.wikipedia.org/wiki?curid=590663", "title": "Believe", "text": ""}
{"id": "590669", "revid": "14806", "url": "https://it.wikipedia.org/wiki?curid=590669", "title": "The Clipse", "text": ""}
{"id": "590674", "revid": "729019", "url": "https://it.wikipedia.org/wiki?curid=590674", "title": "Darwin (rivista)", "text": "Darwin \u00e8 stata una rivista di divulgazione scientifica bimestrale italiana, nata nel 2004 e pubblicata in proprio dall'Editoriale Darwin fino al 2012. La rivista era finanziata dalla Fondazione Umberto Veronesi e dalla Fondazione Silvio Tronchetti Provera.\nOltre che alla divulgazione scientifica in senso stretto, la rivista si dedicava al tema dei rapporti fra scienza e societ\u00e0. A partire dal primo numero, \"Darwin\" ha trattato argomenti di attualit\u00e0 (quali la ricerca sulle cellule staminali) prendendo apertamente posizione nel dibattito etico-politico."}
{"id": "590676", "revid": "124236151", "url": "https://it.wikipedia.org/wiki?curid=590676", "title": "Societ\u00e0 Sportiva Calcio Napoli 1986-1987", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1986-1987.\nStagione.\nLa stagione 1986-1987, vede il Napoli vincere il primo scudetto della sua storia e la Coppa Italia per la terza volta, realizzando cos\u00ec uno storico double.&lt;br&gt;\nIl primo incontro stagionale ufficiale \u00e8 del 24 agosto, quando inizia la fase preliminare della Coppa Italia, che vede gli azzurri impegnati a vincere il quinto girone di qualificazione composto da , , , e . In campionato i partenopei si sono portati al comando a inizio novembre, sconfiggendo la Juventus (3-1). Sul finire del girone di andata, l'Inter ha agganciato la squadra azzurra, quando per\u00f2 i nerazzurri sono stati sconfitti a Verona, il Napoli si \u00e8 preso il titolo platonico di met\u00e0 stagione, quello di campione d'inverno, con 2 lunghezze di vantaggio sui nerazzurri.\nI punti di distacco sono saliti a 4 a fine febbraio, perch\u00e9 i milanesi hanno perso con la Roma mentre il Napoli ha vinto (0-1) a Torino col Toro. due settimane dopo sono diventati 7, complici le sconfitte nerazzurre nel derby e a Genova. Un leggero rallentamento in primavera ha fatto sperare in un recupero Milan e Roma, comunque tenute a debita distanza. Lo scatto decisivo giunge a maggio con una partita d'anticipo dopo i pareggi (1-1) sul campo del e quello con la Fiorentina che rese realt\u00e0 lo scudetto, dopo la sconfitta dell'Inter contro l'Ascoli: per i partenopei \u00e8 il primo tricolore della storia. Nella Coppa UEFA gli azzurri sono stati estromessi nel doppio confronto del primo turno, dai francesi del Tolosa, che hanno avuto la meglio grazie ai calci di rigore.\nLa stagione fu chiusa con l'altrettanto prestigioso successo nella Coppa Italia, vinta dai partenopei per la terza volta. Negli ottavi di finale il Napoli ha eliminato il Brescia, nei quarti di finale ha superato il Bologna, in semifinale ha avuto la meglio sul Cagliari con una doppia vittoria, poi in finale trionfa contro l'Atalanta, superata anch'essa in entrambi gli incontri. La formazione azzurra ha realizzato una doppietta da sogno, in una stagione che resta memorabile.\nMaglie e sponsor.\nLo sponsor tecnico per la stagione 1986-1987 fu Ennerre, mentre lo sponsor ufficiale fu Buitoni."}
{"id": "590683", "revid": "767487", "url": "https://it.wikipedia.org/wiki?curid=590683", "title": "The Time Machine (film 2002)", "text": "The Time Machine \u00e8 un film di fantascienza del 2002 diretto da Simon Wells.\n\u00c8 ispirato all'omonimo romanzo di H. G. Wells (di cui il regista \u00e8 bisnipote) e al film del 1960 \"L'uomo che visse nel futuro\", di cui costituisce un \"remake\".\nTrama.\nNew York, fine del XIX secolo. Alexander Hartdegen, giovane e brillante insegnante di ingegneria alla Columbia University, vuole dimostrare che \u00e8 possibile viaggiare nel tempo, spinto dalla volont\u00e0 quasi maniacale di superare il ristretto modo di pensare dei suoi tempi.\nIl suo desiderio diventa ben presto ossessione dopo che una rapina finita male gli porta via la sua promessa sposa, Emma: infatti dopo la tragedia, lo scienziato dedica quattro anni della sua vita alla ricerca compulsiva del modo per creare una macchina del tempo, cos\u00ec da tornare al tragico giorno ed evitare la morte della ragazza. Dopo esserci riuscito, Alexander tenta di cambiare gli avvenimenti, ma la sua fidanzata rimane comunque vittima di un incidente. In seguito a ci\u00f2, Alexander decide di andare nel futuro con l'intenzione di scoprire perch\u00e9 non si possa modificare il passato.\nGiunto nel 2030, Hartdegen si reca alla New York Public Library in cui incontra Vox 114, un'intelligenza artificiale che purtroppo non \u00e8 in grado di dargli la risposta. Deciso ad andare ancor pi\u00f9 avanti nel futuro, pochi attimi dopo aver riattivato la macchina, Alexander avverte una forte scossa tellurica e si ferma nel 2037 per vedere cosa sia successo: quasi subito scopre che per via di alcune demolizioni svolte sulla Luna (con l'ausilio di potenti bombe) onde espandervi una colonia, il satellite si \u00e8 frantumato e sta cadendo a pezzi sulla Terra.\nPer salvarsi dalla catastrofe, Alexander torna in fretta e furia nella macchina e riparte verso il futuro. Ma durante il rocambolesco riavvio, sbatte la testa e perde i sensi, svegliandosi brevemente solo una volta giunto nel lontanissimo anno 802.701. Qui, dopo essere stato accudito dalla giovane Mara e da suo fratello Kalen, scopre che il genere umano \u00e8 ora diviso in cacciatori e prede: i pacifici Eloi, discendenti degli homo sapiens il cui unico tratto distintivo sembra essere la totale mancanza di capelli per gli uomini adulti, e i mostruosi Morlock, aggressivi abitanti del sottosuolo e frutto dell'evoluzione separata innescatasi in seguito alla distruzione della Luna.\nDopo aver condotto l'inventore alla macchina del tempo, Mara viene catturata in seguito ad un'imboscata dei Morlock. Alexander decide cos\u00ec di scendere nel sottosuolo per salvarla; questo con l'aiuto dall'intelligenza artificiale Vox, rinvenuta grazie a Kalen e rivelatasi ancora attiva all'interno delle rovine della biblioteca, pur essendo trascorsi centinaia di millenni. Tuttavia l'inventore viene anch'egli catturato e portato al cospetto di \u00dcber-Morlock, uno dei tanti capi della nuova razza e dotato di sorprendenti capacit\u00e0 psichiche; non a caso, la schiena di questi si rivela costituita in gran parte da massa cerebrale, sviluppatasi in maniera abnorme a partire dai fasci nervosi contenuti nella colonna vertebrale. \u00dcber-Morlock spiega ad Alexander che cambiare il passato \u00e8 impossibile in quanto questo significherebbe eliminare la causa che ha portato a mettere in atto il viaggio nel tempo, cosa che di fatto produrrebbe un paradosso. Dopo il loro confronto sull'orribile stato attuale dell'umanit\u00e0, tra i due nasce una colluttazione all'interno della macchina del tempo, che \u00dcber-Morlock aveva fatto portare nel proprio antro cos\u00ec da permettere ad Alexander di andarsene. Quest'ultimo riesce ad eliminare l'avversario e, giunto milioni di anni nel futuro, scopre che il pianeta verr\u00e0 ridotto ad un'inquietante distesa desolata color ruggine disseminata di cave Morlock, responsabili di questo infausto scenario. Tornato indietro, Alexander libera Mara e, deciso a cambiare il futuro, mette in atto la distruzione ritardata della macchina, creando cos\u00ec un'esplosione che elimina tutti i Morlock. L'inventore, fuggito appena in tempo dalla cava, rimane dunque con gli Eloi e comincia una nuova vita lontano da tutto ci\u00f2 che aveva conosciuto in precedenza. Una delle sue prime azioni durante questo autoesilio \u00e8 portare l'intelligenza Vox all'esterno della biblioteca e farne una sorta d'insegnante. Questi, oltre all'inglese (detta \"lingua delle pietre\" per via delle tracce scolpite in ruderi rinvenuti e collezionati), auspicabilmente trasmetter\u00e0 anche delle conoscenze che permetteranno agli Eloi di progredire considerevolmente.\nIl film si conclude con Alexander che descrive a Mara e Kalen il luogo in cui viveva usando come riferimento il punto in cui era giunto da loro a bordo della macchina. Parallelamente vengono mostrati un suo collega e la sua governante discutere della sua scomparsa e, seppur perplessi, appaiono fiduciosi che l'inventore abbia finalmente trovato un luogo in cui sentirsi a casa."}
{"id": "590686", "revid": "767487", "url": "https://it.wikipedia.org/wiki?curid=590686", "title": "La belva col mitra", "text": "La belva col mitra \u00e8 un film italiano del 1977 diretto da Sergio Grieco.\nTrama.\nNanni Vitali, un pericoloso criminale, evade dal carcere con quattro complici. Insieme, dopo aver rubato un'auto, rapinato un distributore di carburante e picchiato a sangue i titolari, sequestrano Barbareschi, autore della soffiata che ha portato all'arresto di Vitali. Al momento del sequestro di Barbareschi c'\u00e8 anche la sua donna, Giuliana, che viene stuprata dallo stesso Vitali mentre i complici pestano e uccidono con la calce viva Barbareschi. Il Commissario Santini, figlio del procuratore che aveva fatto condannare Vitali, cerca di fermarlo.\nFra i due scoppia una guerra all'ultimo sangue: il pericoloso criminale ricatta Giuliana, tentando di organizzare con lei una rapina. Questa non ha successo grazie alla confessione di Giuliana, che va in commissariato a svelare le intenzioni del bandito. Il commissario Santini organizza quindi una trappola nella quale vengono catturati i complici di Vitali. Quest'ultimo riesce per\u00f2 a fuggire, facendosi largo sparando con un mitra da un'auto in corsa e forzando il blocco della polizia. Dalla sorella per chiederle dei soldi, Vitali le comunica che lascer\u00e0 il paese solo dopo aver sistemato i conti con il commissario Santini e con Giuliana che l'ha tradito.\nTornato in citt\u00e0, si apposta nel palazzo di fronte a quello dove alloggia Giuliana, sotto scorta, riuscendo a ferirla con un fucile. In seguito, assicuratasi la collaborazione di un giovane delinquente suo ammiratore, Aldo Pacesi detto \"Bimbo\", rapisce Carla e il Giudice Santini, rispettivamente sorella e padre del commissario. Ricevute delle telefonate in cui si chiede il riscatto, il commissario Santini individua i rapitori in un capannone abbandonato in un piccolo paesino. Ucciso Pacesi con un colpo di pistola, Santini riesce ad avere la meglio anche su Vitali in un combattimento che finisce in un corpo a corpo a mani nude. La polizia interviene per arrestare Vitali, e nel contempo viene portato via in ambulanza, ma vivo, il padre di Santini, che era stato ferito da Pacesi in un tentativo maldestro di fuga.\nCast.\nL'attrice Marina Giordana (che interpreta Carla) e l'attore Claudio Gora (pseudonimo di Emilio Giordana) sono realmente figlia e padre e rispettivamente sorella e padre dell'attore Andrea Giordana.\nProduzione.\nIl film \u00e8 stato girato per gli esterni interamente nella provincia di Ancona, tra il capoluogo regionale e i comuni di Montemarciano, Senigallia ed Ostra.\nLe musiche del film sono di Umberto Smaila, noto personaggio televisivo, all'epoca membro del gruppo comico I Gatti di Vicolo Miracoli.\nDistribuzione.\nDistribuito nei cinema italiani il 29 ottobre 1977, \"La belva col mitra\" ha incassato complessivamente 813.891.000 lire dell'epoca.\nCitazioni.\nIn una scena del film \"Jackie Brown\" di Quentin Tarantino, Ordell Robbie, interpretato da Samuel L. Jackson, Melanie Ralston, interpretata da Bridget Fonda, e Louis Gara, interpretato da Robert De Niro, guardano in TV \"La belva col mitra\". Tarantino ha inoltre usato nello stesso film un brano della colonna sonora de \"La belva col mitra\", \"Mad Dog Killer\"."}
{"id": "590693", "revid": "180559", "url": "https://it.wikipedia.org/wiki?curid=590693", "title": "Germ\u00e1n Santamar\u00eda", "text": "Cronista di punta per il quotidiano \"El Tiempo\", \u00e8 stato inviato speciale in prima linea nell'assedio di Beirut, nella guerra delle Falkland e nella guerra civile del Nicaragua.\nFamose sono le sue cronache della tragedia di Armero, ma anche quelle della presa del Palazzo di Giustizia e del terremoto di Popay\u00e1n, ed \u00e8 tra i giornalisti pi\u00f9 seguiti in Colombia.\nHa vinto per ben tre volte il \"Premio Sim\u00f3n Bol\u00edvar\" e ha ottenuto il \"Pedro Joaqu\u00edn Chamorro de la Sociedad Interamericana de Prensa\".\nPi\u00f9 volte presidente del \"C\u00edrculo de Periodistas\" di Bogot\u00e0, per tre anni ha occupato a New York un alto incarico ufficiale del governo colombiano.\nCome scrittore ha ricevuto numerosi premi letterari, sia in Colombia che all'estero, e con \"Ho giurato di ucciderti\" (edito in Italia da Tranchida Editore) ha vinto il \"Premio Iberico-americano de Novela\".\nLa prosa di Santamar\u00eda ricorda, per l'incisivit\u00e0 con cui incornicia paesaggi di scura devastazione e saccheggio esistenziale, Hemingway e Conrad, ma sa anche ricreare la delicatezza di una poesia, con l'attitudine di Borges. L'asciuttezza dello stile di Santamar\u00eda e la sua capacit\u00e0 di indagare minuziosamente paesaggi di morte sono da ricercare anche nella sua lunga attivit\u00e0 di cronista del quotidiano.\nNumerosi tra i suoi racconti sono stati tradotti in inglese, francese, russo, tedesco e ind\u00f9.\n\u00c8, tra l'altro, autore della serie televisiva \"Quieta Margarita\".\nAltre opere edite sono: \"Los d\u00edas del calor\", \"Morir ultimo\", \"Marilyn\", \"Colombia y otras sangres\" e \"Cr\u00f3nicas\"."}
{"id": "590700", "revid": "767487", "url": "https://it.wikipedia.org/wiki?curid=590700", "title": "Valutazione contingente", "text": "La valutazione contingente (\"contingent valuation method\") \u00e8 il pi\u00f9 diffuso \"metodo diretto\" di stima del valore dei beni che, per le loro caratteristiche intrinseche, non hanno un mercato.\nNei metodi diretti, o \"approcci basati sulle preferenze dichiarate\" (\"stated preference methods\"), la disponibilit\u00e0 individuale a pagare \u00e8 rilevata in modo diretto tramite indagini a campione, esperimenti o mercati simulati; diversamente dai metodi indiretti, o approcci basati sulle preferenze rivelate (\"revealed preference methods\"), in cui questa \u00e8 desunta dai comportamenti messi in atto.\nNella valutazione contingente, in particolare, la disponibilit\u00e0 individuale a pagare per il bene viene stimata in maniera \"contingente\" entro uno scenario simulato. La stima \u00e8 basata su indagini campionarie svolte sotto forma di questionari, referendum o aste, secondo specifiche modalit\u00e0.\nIn uso da anni negli Stati Uniti, in Italia \u00e8 metodo di recente introduzione.\nModalit\u00e0 di svolgimento principali.\nDi seguito vengono sinteticamente trattate le modalit\u00e0 di svolgimento pi\u00f9 diffuse.\nOpen-ended method.\nAgli individui viene chiesto direttamente l'ammontare monetario massimo che sarebbero disposti a pagare per il bene (DAP) (o ad accettare per il male (DAA)), senza alcun suggerimento. Le caratteristiche del bene (male) e la situazione, compresa l'eventuale modalit\u00e0 di pagamento, vanno descritte con precisione.\nPoich\u00e9 pu\u00f2 facilmente condurre a stime inverosimili da parte degli intervistati, tale metodo risulta generalmente utilizzato esclusivamente ad integrazione di altri.\nScelte dicotomiche (Referendum).\nAgli intervistati del campione vengono imposte scelte dicotomiche (\"dichotomous choice\"), proponendo offerte del tipo prendere o lasciare. Per ogni somma, l'analista calcola poi la frequenza relativa e, con riferimento alle diverse somme offerte, la distribuzione di frequenza campionaria. Da questa si ricava poi la curva di domanda dell'individuo medio.\nTale modalit\u00e0 supera i problemi propri dell\"'open-ended method\", derivanti dalla difficolt\u00e0 per l'intervistato di stima iniziale del bene.\nAste (o bidding game).\nSi simula una vera e propria asta in cui, dopo aver descritto il bene e partendo da un prezzo iniziale suggerito dall'intervistatore, il prezzo stesso viene modificato iterativamente sulla base dell'accettazione o rifiuto dell'intervistato, fino a stabilire il prezzo massimo che quest'ultimo \u00e8 disposto a pagare per aggiudicarsi il bene.\nIl principale difetto consiste nella possibilit\u00e0 che l'interazione con l'intervistatore influenzi in qualche modo il soggetto.\nCarte di pagamento.\nSono previste due versioni di questo metodo:\nLimiti della valutazione contingente e metodi alternativi.\nLa rilevazione diretta delle preferenze attraverso valutazione contingente pu\u00f2 generare una serie di \"bias\". I principali sono:\nCasi particolari dell'ultima tipologia possono essere considerati il \"bias del punto di partenza\" e l\"'effetto ordine\".\nIl \"bias del punto di partenza\" (\"starting point bias\") si ha quando il valore iniziale suggerito dall'intervistatore all'intervistato influenza la somma finale scelta da quest'ultimo.\nL\"'effetto ordine\" fa invece riferimento all'influenza che l'ordine delle possibili alternative pu\u00f2 esercitare sulla scelta del soggetto. Questo tipo di distorsione \u00e8 a volte spiegato in termini di effetto reddito ed effetto sostituzione, anche se tali spiegazioni non sembrano sufficienti.\nVa finalmente osservato che, nei limiti in cui si ritiene che il contesto possa influenzare le preferenze individuali, viene di conseguenza meno l'ipotesi di preferenze date e invarianti al contesto, richiesta dalla teoria neoclassica del consumo. Questo pu\u00f2 mettere in dubbio non solo e non tanto l'efficacia del metodo della valutazione contingente nel permettere l'espressione \"neutrale\" delle preferenze dell'individuo, quanto l'esistenza stessa di preferenze individuali preesistenti al contesto e a cui riferirsi per valutare i benefici della politica.\nWillinger (1999), ad esempio, dimostra come in realt\u00e0 alcune volte non esistano delle preferenze ben definite degli intervistati e che queste sono di fatto elaborate nel momento stesso dell'intervista, specialmente quando sono in gioco valori di non uso.\nQueste critiche hanno portato alcuni economisti a proporre approcci differenti alla valutazione, soprattutto nel caso di risorse ambientali. Cos\u00ec, nei metodi di \"Deliberative Value Assessment\" (DVA) le preferenze individuali sono considerate endogenamente determinate in modo adattivo nel processo di scelta tra le alternative rilevanti.\nCiononostante, Campbell e Brown (2003) notano come \"il rigetto dell'assunto della teoria utilitaristica di preferenze date, sotteso alla maggior parte dei metodi di valutazione di beni non di mercato, non implica automaticamente il rigetto dell'analisi costi-benefici come strumento di supporto alle decisioni\" (2003, p.284)."}
{"id": "590706", "revid": "767487", "url": "https://it.wikipedia.org/wiki?curid=590706", "title": "Dal basso (Lou X e Disastro)", "text": "Dal basso \u00e8 un album in studio del rapper italiano Lou X e del beatmaker DJ Dsastro, pubblicato nel gennaio del 1993 da La Cordata in versione vinile; successivamente (1994) fu aggiunta la versione CD.\nIl disco.\nL'album si compone di 10 tracce con produzioni di Disastro e liriche di Lou X; al brano \"Italia\" ha collaborato il rapper King. Lou X focalizza le sue rime sulla moderna societ\u00e0 dell'informazione e sulle sue contraddizioni, l'indifferenza tratteggiata in \"Che sta succedendo?\", la disinformazione ed il cinismo politico in \"Pagati!\", la volont\u00e0 di continuare ad esprimersi senza censure e senza manovratori occulti alle spalle come in \"Prodotto finale\". Il rapper abruzzese si dimostra cos\u00ec un valido esponente italiano dell'hardcore rap.\nNel settembre 2015 l'album \u00e8 stato riedito in 500 copie su vinile dalla Tannen Records con nuove grafiche e rimasterizzato da DJ Dsastro."}
{"id": "590707", "revid": "767487", "url": "https://it.wikipedia.org/wiki?curid=590707", "title": "Beniamino Abate", "text": "Biografia.\n\u00c8 padre di Ignazio, anch'egli calciatore.\nCarriera.\nGiocatore.\nNativo di San Martino Valle Caudina, intraprese la carriera professionistica con la maglia del Benevento, prima nelle giovanili (dal 1978 al 1981), esordendo nella stagione 1981-1982 nella quale collezion\u00f2 12 presenze. \u00c8 stato in seguito ingaggiato dal per la stagione 1982-1983 in Serie A, in cui Abate non collezion\u00f2 alcuna presenza in quanto terzo portiere. Dopo una sola stagione torn\u00f2 a Benevento, dove disput\u00f2 altre due stagioni in Serie C1, disputando 59 gare da titolare.\nNel 1985 si trasfer\u00ec all'Udinese in cui milit\u00f2 per cinque stagioni complessive: nella Serie A 1985-1986 fu il portiere di riserva e collezion\u00f2 sole tre presenze, mentre nelle due stagioni successive marc\u00f2 28 presenze nel campionato di Serie A 1986-1987 (nella quale esord\u00ec il 2 marzo 1986, in casa della , partita persa 2-1) e altre 32 nell'annata seguente. L'arrivo in Friuli di Claudio Garella lo fece per\u00f2 retrocedere al ruolo di riserva. Cambi\u00f2 casacca nella stagione 1990-1991, quando si accas\u00f2 nelle file del Messina e disput\u00f2 37 gare in Serie B.\nNel 1991 fu prelevato dall', squadra con cui collezion\u00f2 12 presenze in tre stagioni di Serie A, coperto nel ruolo dal titolare Walter Zenga. Nel 1994 cambi\u00f2 ancora formazione, vestendo la maglia della Fidelis Andria, dove nella stagione 1994-1995 fece registrare 28 presenze in Serie B. Dopo una stagione pass\u00f2 al Cagliari: con i sardi collezion\u00f2 15 presenze nella Serie A 1995-1996 e 3 nella Serie A 1996-1997, facendo la riserva al titolare Valerio Fiori.\nTra il 1997 e il 2000 trascorse tre stagioni nella : fu per\u00f2 titolare solo nella stagione 1999-2000 in Serie C1, mentre nelle due stagioni precedenti (in Serie B) venne impiegato poco dagli emiliani, anche per via della presenza dei vari Gianluca Berti, Angelo Pagotto e Armando Pantanelli.\nNella stagione 2000-2001 venne acquistato dal in Serie C2, formazione nella quale non disput\u00f2 alcuna gara da titolare. Si ritir\u00f2 dal calcio giocato nell'estate 2001, dopo aver disputato 67 partite in Serie A e 118 in Serie B, per un totale di 278 gare tra i professionisti.\nAllenatore.\nDal 2004 fa parte dell'organigramma societario del . Ha ricoperto il ruolo di preparatore dei portieri della prima squadra al fianco di Villiam Vecchi fino al 2008, quando il ruolo \u00e8 stato affidato a Valerio Fiori. \u00c8 in seguito nominato preparatore portieri della primavera rossonera."}
{"id": "590715", "revid": "1573940", "url": "https://it.wikipedia.org/wiki?curid=590715", "title": "Chiesa e monastero della Consolata", "text": "La chiesa di San Teobaldo, detta della Consolata, con l'attiguo monastero cistercense, \u00e8 una chiesa cattolica astigiana in stile barocco piemontese situata nel Rione San Silvestro. \nLe origini.\nA poche centinaia di metri dalla chiesa di San Silvestro, in direzione sud-ovest, si trova il complesso della Consolata. \nNel 1801 S.G. Incisa ci dice che la chiesa di S.Teobaldo, detta della Consolata, \u00e8 stata donata dal Marchese Villa nel 1659 ai monaci cistercensi, che avevano ricevuto gi\u00e0 gli edifici per il monastero attiguo alla chiesa nel 1620 dal conte Giovanni Francesco Ponte.\nFabiana Percopio, invece, nei suoi studi del 1992 asserisce che il nobile astigiano Giovanni Francesco Ponte dei conti di Castellero acquist\u00f2 una casa cortile nel Rione San Silvestro e questo fabbricato, sito tra via Orfanotrofio e via Hope, divenne la chiesa. A questa si aggiunsero le donazioni della famiglia Pergamo, in seguito trasformate in monastero cistercense.\nCon la soppressione degli ordini regolari monastici, nel 1805, il monastero divenne casa delle orfane. Alla chiesa della Consolata venne trasferito il coro ligneo dalla chiesa di Sant'Anna e il 13 dicembre dello stesso anno si fece la solenne apertura della chiesa con il vescovo Pietro Arborio Gattinara.\nArchitettura.\nIl monastero venne ricostruito in stile barocco tra il 1725/1730 per opera dell'architetto G. Antonio Sevalle, molto noto nel torinese e nel saluzzese. La particolarit\u00e0 del fabbricato \u00e8 il carattere austero, quasi \"gotico\", che si contrappone ai portali e alle decorazioni barocche. \nL'interno, completamente modificato nel XIX secolo, mantiene ancora lo scalone centrale settecentesco che porta ai piani superiori.\nLa chiesa di San Teobaldo, costruita intorno al 1655 e rimaneggiata nel Settecento, \u00e8 una piccola chiesa con una facciata neoclassica. Ai lati del portone centrale sono presenti due nicchie contenenti due putti qui trasferiti dall'antica Certosa di Valmanera dopo il suo smantellamento. L'interno \u00e8 ad unica navata, con soffitto a botte e due cappelle laterali. Notevole \u00e8 l'altare centrale in stile rococ\u00f2."}
{"id": "590719", "revid": "181699", "url": "https://it.wikipedia.org/wiki?curid=590719", "title": "M\u00fdto pod \u010eumbierom", "text": "M\u00fdto pod \u010eumbierom (in tedesco \"Mauth\"; in ungherese \"V\u00e1mos\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio, sorto come sede doganale nel 1260 lungo la strada per la regione di Liptov, assunse importanza solo nel XVII secolo, quando cominci\u00f2 lo sfruttamento delle locali miniere di ferro.\nA M\u00fdto pod \u010eumbierom ha risieduto lo scrittore slovacco Franti\u0161ek \u0160vantner (1912 \u2013 1950)."}
{"id": "590722", "revid": "287204", "url": "https://it.wikipedia.org/wiki?curid=590722", "title": "Myto pod Dumbierom", "text": ""}
{"id": "590723", "revid": "36426", "url": "https://it.wikipedia.org/wiki?curid=590723", "title": "Orme (fiume)", "text": "L'Orme \u00e8 un torrente che scorre in Toscana, affluente di sinistra del fiume Arno.\nPercorso.\nL'Orme si getta nell'Arno tra gli abitati di Empoli e di Pontorme; il suo percorso tocca i comuni di Montespertoli e quindi quello di Empoli.\nStoria.\nAlcuni storici fanno derivare il suo nome dal greco \"ormos\" parola che indica ormeggio, attracco. L'area \u00e8 infatti stata, nei tempi, anche non troppo remoti, quando l'Arno era navigabile e rappresentava un'importante idrovia che univa il mar Ligure da Pisa con l'entroterra della Toscana, un punto importante di attracco delle barche o meglio chiamate nella zona \"navicelle\".\nLa Valdorme.\nLa valdorme segue un tragitto che si taglia tra le tipiche colline toscane plioceniche in direzione Sud-Nord, creando un'ampia vallata che ha permesso di creare un luogo molto adatto per le coltivazioni in particolare di frumento, ma anche del ben pi\u00f9 tipico olio toscano e per la messa a dimora di vitigni che qui rendono famoso il Chianti Montespertoli e il Bianco dell'Empolese."}
{"id": "590729", "revid": "181699", "url": "https://it.wikipedia.org/wiki?curid=590729", "title": "Distretto di Brezno", "text": "Il distretto di Brezno (\"okres Brezno\") \u00e8 un distretto della Slovacchia centrale, nella regione di Bansk\u00e1 Bystrica. Fino al 1918, la maggior parte dell'attuale distretto appartenne alla contea di Zvolem, eccetto Polomka, nella parte orientale, che faceva parte della contea di Gemer a Malohont.\nSuddivisione amministrativa.\nIl distretto \u00e8 composto da 1 citt\u00e0 e 29 comuni:"}
{"id": "590733", "revid": "92723", "url": "https://it.wikipedia.org/wiki?curid=590733", "title": "Polomka", "text": "Polomka (in tedesco \"Morgenbach\"; in ungherese \"Garamsz\u00e9cs\"; in ruteno \"Polimka\"), \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nSorto nel 1390, il villaggio venne popolato da pastori ruteni nel 1551. A quel tempo la giustizia veniva amministrata secondo il diritto valacco. A partire dal XVI secolo cominci\u00f2 lo sfruttamento delle locali miniere d'oro, argento e ferro e sorsero alcune fucine. Tuttavia, l'economia pastorale rimase a lungo una delle occupazioni principali degli abitanti di Polomka. Il villaggio soffr\u00ec duramente le scorribande dei Turchi nel XVI secolo. \n\u00c8 menzionato nel 1551 con il nome di Polunka, nel 1573 come Pollvnka e nel 1773 come Polonka."}
{"id": "590735", "revid": "1318658", "url": "https://it.wikipedia.org/wiki?curid=590735", "title": "Conor Pass", "text": "Il Conor Pass o \"Connor Pass\" (in gaelico \"An Chonair\"; in italiano traducibile come \"Passo Conor\") \u00e8 un valico montano servito da una strada battuta principalmente dai turisti collocato nella parte centro-settentrionale della Penisola di Dingle, nella contea irlandese del Kerry. \u00c8 considerato da alcune fonti il passo montano pi\u00f9 alto dell'isola d'Irlanda.\nDescrizione.\nLa strada che conduce al passo parte dalla cittadina di Dingle e si inerpica quasi subito sui pendii dei massicci montagnosi del gruppo del Monte Brandon, uno dei pi\u00f9 alti d'Irlanda, e del Beenoskee. Nel punto pi\u00f9 alto offre una vasta panoramica su tutta la vallata antistante la catena montuosa e sulla pittoresca Baia di Brandon, oltre che su vari laghetti sparsi a notevole altezza.\nSe il primo tratto \u00e8 agevole, la parte pi\u00f9 impervia e allo stesso tempo affascinante \u00e8 quella ad altitudine pi\u00f9 elevata: nello stesso momento in cui si apre la panoramica la strada diventa strettissima gi\u00e0 solo per un'automobile ed \u00e8 delimitata a destra dalle vette montane e a sinistra da un modesto muretto di pietra, oltre il quale c'\u00e8 un precipizio di circa 600 metri. Va ricordato che al pericolo della caduta massi bisogna aggiungere che la strada \u00e8 a doppio senso di marcia e, nel caso venga percorsa da mezzi pesanti, trovare una piazzola o un punto un po' pi\u00f9 largo per consentire il passaggio pu\u00f2 essere veramente difficoltoso. Il tragitto in condizioni meteo non buone potrebbe quindi essere veramente pericoloso."}
{"id": "590737", "revid": "112442304", "url": "https://it.wikipedia.org/wiki?curid=590737", "title": "A volte ritorno", "text": "A volte ritorno \u00e8 il secondo album del rapper italiano Lou X, pubblicato nel 1995 dalla BMG.\nIl disco.\nSi tratta del primo album dell'artista abruzzese con una major discografica, ma la scelta di affiliarsi ad una major viene giustificata soprattutto dalla mancanza, per Lou X, di una organizzazione solida alle spalle come pu\u00f2 essere il Forte Prenestino per gli Assalti Frontali.\nComposto da 12 tracce, l'album rimane sull'orma del primo lavoro per quanto riguarda i testi, creando efficaci scenari di illegalit\u00e0 quotidiana, pur denotando venature di Trip hop rimane un disco scuro ed a tratti inquietante, precursore di quella che sar\u00e0 la scena romana. Collaborano al disco due rapper componenti del progetto Costa Nostra con Lou X: C.U.B.A. Cabbal in \"il gioco del silenzio\", ed Eko in \"Non ci sta problema\".\nLa grafica del disco venne realizzata dal grafico Carlo Sciarra, creatore del noto granchio di Costa Nostra e amico del rapper.\nDal disco vennero estratti e pubblicati i CD singoli \"La ragione e l'odio\" e \"La raje\"; il vinile con le basi strumentali e fu realizzato il videoclip (l'unico nella carriera di Lou X) de \"La raje\".\nNel marzo 2019 il disco \u00e8 stato ristampato in CD e Vinile sotto Sony Music. Nella prima settimana di commercializzazione della ristampa le vendite del vinile raggiungono la 4 posizione della classifica stilata dal FIMI."}
{"id": "590743", "revid": "1086846", "url": "https://it.wikipedia.org/wiki?curid=590743", "title": "Unione Calcio Sampdoria 2006-2007", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 2006-2007.\nOrganigramma societario.\nArea direttiva\nConsiglieri: Vittorio Garrone, Emanuele Repetto, Giorgio Vignolo, Monica Mondini\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "590744", "revid": "1573940", "url": "https://it.wikipedia.org/wiki?curid=590744", "title": "Muscicapa striata", "text": "Il pigliamosche comune (Muscicapa striata ()) \u00e8 un piccolo uccello passeriforme della famiglia dei Muscicapidi.\nDescrizione.\nTaglia media di 14\u00a0cm di lunghezza, e 16 grammi di peso. Il pigliamosche \u00e8 un uccello che si distingue nell'aspetto con lunghe ali e una lunga coda. Gli uccelli adulti hanno nella parte superiore un piumaggio che va dal grigio al marroncino. Nella parte inferiore sono biancastri con striature deboli e scure. Le zampe sono corte e nerastre come il becco. I piccoli sono di colore pi\u00f9 marroncino degli uccelli adulti. Sulla schiena hanno un margine chiaro nelle piume; il piumaggio \u00e8 di aspetto completamente coperto di macchie (ecco perch\u00e9 in inglese il suo nome \u00e8 \"Spotted Flycatcher\").\nBiologia.\nAlimentazione.\nIl pigliamosche caccia insetti volanti cogliendoli alla sprovvista. Si nota perch\u00e9 normalmente nella posizione di caccia arretra con le ali e la coda e poi vola verso l'alto per un paio di metri per catturare gli insetti.\nRiproduzione.\nCostruiscono un nido a forma di ciotola all'aperto e accettano volentieri cassette per il nido aperte. La covata \u00e8 composta di 4 - 6 uova. Nidificano da met\u00e0 maggio a met\u00e0 luglio. \nDistribuzione e habitat.\nNidifica nella maggior parte delle regioni d'Europa del Nord Africa e dell'Asia occidentale. Come uccello migratorio sverna in Africa subsahariana e nel sud-ovest dell'Asia. In Italia \u00e8 sia nidificante, che di passo, anche se sta subendo una riduzione notevole.\nI pigliamosche sono uccelli delle foreste soleggiate, dei parchi, dei giardini e dei frutteti e preferiscono le superfici aperte con una quantit\u00e0 di alberi sparsi.\nTassonomia.\nSe ne conoscono sette sottospecie:"}
{"id": "590745", "revid": "869733", "url": "https://it.wikipedia.org/wiki?curid=590745", "title": "Sergio Sollima", "text": "Biografia.\nNel 1939 si iscrisse alla Facolt\u00e0 di Giurisprudenza, che lasci\u00f2 nel 1941 passando a frequentare il Centro sperimentale di cinematografia di Roma. Dal settembre 1943 milit\u00f2 attivamente nella Resistenza, esperienza determinante nella sua formazione umana. Ripresi gli studi cinematografici, dopo il diploma svolse attivit\u00e0 di critico (\"Cinema in U.S.A.\", Edizioni A.V.E., 1947) e di autore teatrale. Scrisse la commedia \"L'uomo e il fucile \", rappresentata nel 1948 per la regia di Luigi Squarzina, con Rossella Falk, Tino Buazzelli, Arnoldo Fo\u00e0 e un giovane Nino Manfredi, storia di un gruppo di partigiani coinvolti in un'azione per lo spionaggio americano. Seguirono \"Gli uccisori,\" dramma ispirato a \"Il postino suona sempre due volte\" di James Cain e la farsa di impegno civile \"Apocalisse a Capri\" che venne interpretata nel 1951 da Mario Scaccia e da una debuttante Delia Scala; scrisse anche, assieme a Marcello Ciorciolini, la rivista \"I pallinisti\", sulle idee fisse di cui gli uomini diventano preda, interpretata da Franco Parenti, Luisa Rossi, Giusi Raspani Dandolo, Franco Parenti, Renzo Palmer al Piccolo Teatro di Milano nel 1957. Segu\u00ec \"Il destino si chiama A\", rappresentata a Genova, che scaten\u00f2 vivaci reazioni perch\u00e9 troppo all'avanguardia per i tempi. Nel 1954 fu tra gli sceneggiatori del film \"Tripoli bel suol d'amore\" di Ferruccio Cerio.\nNel 1957 inizi\u00f2 a lavorare al Teatro Arlecchino di Roma come regista di prosa leggera, e l\u00ec diresse la compagnia T58 con Gianni Agus, Gianni Bonagura, Valeria Moriconi, Roberto Paoletti, Franca Rame, e poi la T59, con Franca Valeri, Ugo Tognazzi, Maria Fiore, Gisella Sofio, Anna Campori, Luisella Boni in alcune serie di atti unici \"fra cui Tempo di ridere\", in parte scritti da lui stesso (\"La Prima\", \"Celestina e i vagabondi\"). Diresse anche \"Prima della prima\" di Sacha Guitry, interpretata da Raffaele Pisu, Gianni Bonagura, Valeria Moriconi. \nInizi\u00f2 a lavorare nel cinema, come aiuto regista in \"Trieste mia\" (Mario Costa, 1951), \"Solo per te Lucia\" (Franco Rossi, 1952), \"Terra straniera\" e \"Baracca e Burattini\" (Sergio Corbucci,1953). Collabor\u00f2 anche con Alberto de Martino nei documentari d'inchiesta \"Intervista al cervello\" sulla vita dentro i manicomi e \"Turismo col pollice\" sui giovani che girano l'Europa in autostop. Lavor\u00f2 poi come assistente di Domenico Paolella.\nIl suo vero esordio come regista cinematografico fu nel film \"L'amore difficile\" (1962) di cui diresse l'episodio \"Le donne.\" Amico di Sergio Leone, negli anni sessanta fu uno dei pi\u00f9 noti specialisti del genere spaghetti western, con una particolare propensione alla costruzione approfondita dei personaggi. I suoi western erano considerati \"politici\", perch\u00e9 caratterizzati da tematiche sociali, con riferimenti non nascosti alle lotte terzomondiste e a Che Guevara. Al rivoluzionario argentino \u00e8 ispirato il personaggio di Cuchillo, interpretato da Tomas Milian nel dittico \"La resa dei conti\" (1966) e \"Corri uomo corri\" (1968), che divenne un simbolo per Lotta Continua e la sinistra italiana. Firm\u00f2 anche un paio di lungometraggi con lo pseudonimo di Simon Sterling: \"Agente 3S3 - Passaporto per l'inferno\" (1965) e \"Agente 3S3 - Massacro al sole\" (1966). \nDagli anni settanta, dopo alcune opere noir - \"Citt\u00e0 violenta\" (1970), \"Il diavolo nel cervello\" (1972) e \"Revolver\" (1973) - si dedic\u00f2 con successo alla realizzazione di opere ispirate alla produzione letteraria di Emilio Salgari, tra i quali spiccano lo sceneggiato televisivo \"Sandokan\" (1976) ed il film \"Il Corsaro nero\" (1976). \"Sandokan\", interpretato da Kabir Bedi, riscosse un enorme successo di pubblico, diventando un vero \"caso nazionale\" (molti bambini nati tra il 1976 e il 1978 vennero chiamati Sandokan). Questo successo commerciale consent\u00ec al regista la produzione de\" Il Corsaro nero \"con un budget rilevante.\nViene definito da Quentin Tarantino come \"uno dei pi\u00f9 grandi cineasti dello spaghetti western assieme a Sergio Leone e Sergio Corbucci.\nMuore a Roma il 1\u00ba luglio 2015, all'et\u00e0 di 94 anni. \nIl figlio Stefano, anch'egli regista, ha dedicato il proprio film \"Suburra\" alla sua memoria."}
{"id": "590748", "revid": "314115", "url": "https://it.wikipedia.org/wiki?curid=590748", "title": "Magrathea", "text": ""}
{"id": "590752", "revid": "1610933", "url": "https://it.wikipedia.org/wiki?curid=590752", "title": "Pigliamosche", "text": ""}
{"id": "590754", "revid": "119998342", "url": "https://it.wikipedia.org/wiki?curid=590754", "title": "Distretti della Slovacchia", "text": "I distretti della Slovacchia (in slovacco: sing. \"okres\", plur. \"okresy\") costituiscono la suddivisione amministrativa di secondo livello del Paese, dopo le regioni, e ammontano a 79, compresi i 5 distretti in cui \u00e8 suddivisa la capitale, Bratislava, e i 4 in cui \u00e8 suddivisa la citt\u00e0 di Ko\u0161ice; ciascun distretto si suddivide a sua volta in comuni.\nCaratteristiche.\nMentre sia le regioni che i Comuni sono unit\u00e0 di divisione amministrativa ed entit\u00e0 autogovernanti, i distretti sono un po' pi\u00f9 di mere unit\u00e0 statistiche. Nel tardo XX secolo, la situazione era differente, in quanto ogni distretto aveva il proprio Ufficio del Distretto (Okresn\u00fd \u00farad), che rappresentava lo Stato nel distretto, ma dal 1\u00ba gennaio 2004, questi uffici vennero aboliti e rimpiazzati da Uffici di Circuito (Obvodn\u00fd \u00farad), che sono di solito responsabili per diversi distretti (eccetto per il Distretto di Nov\u00e9 Z\u00e1mky, che \u00e8 l'unico distretto con due Uffici di Circuito), e hanno responsabilit\u00e0 minori."}
{"id": "590759", "revid": "1577172", "url": "https://it.wikipedia.org/wiki?curid=590759", "title": "Ammazzateci tutti", "text": "Ammazzatecitutti \u00e8 un movimento antimafia italiano.\nNato nel 2005 in Calabria come reazione ai numerosi omicidi di \u2018ndrangheta avvenuti in quell'anno nella provincia di Reggio Calabria e culminati con l'assassinio di Francesco Fortugno, in breve tempo anche grazie ad internet, il movimento \u00e8 diffuso anche in altre regioni d'Italia, raccogliendo adesione e consenso di ragazzi e ragazze da altre parti del paese.\nI campi di attivit\u00e0 del movimento sono prevalentemente quattro: formazione scolastica, informazione, comunicazione e assistenza delle vittime di mafia in Italia.\nStoria.\nLa prima apparizione pubblica del movimento avviene a Locri il 19 ottobre del 2005, quando, in occasione dei funerali di Francesco Fortugno, sette ragazzi espongono lo striscione \"E adesso ammazzateci tutti\". Seppur provenienti da tutta la provincia di Reggio Calabria, i giovani vengono ribattezzati dai media come \u201ci ragazzi di Locri\u201d.\nEscludendo l'attenzione mediatica che il movimento ha ricevuto dopo l'omicidio di Francesco Fortugno, l'iniziativa che ha dato maggiore risalto pubblico ad Ammazzateci tutti sono state le manifestazioni in difesa dell'ex pubblico ministero Luigi De Magistris, contro il trasferimento di quest'ultimo avanzato dall'allora Ministro della Giustizia Clemente Mastella. L'atteggiamento del movimento cambia quando De Magistris annuncia di volersi candidare come indipendente nella lista di Italia dei Valori alle elezioni europee del 2009. La rottura si consuma sulle pagine de Il Giornale, dove il presidente del movimento Aldo Pecora, motivando di non essere stato coinvolto nella scelta dell'ex magistrato e di averne preso coscienza solo tramite la stampa, ne prende pubblicamente le distanze.\nAttivit\u00e0.\nIl meeting Legalit\u00e0lia.\nIl 9 agosto di ogni anno, in occasione dell'anniversario dalla morte del magistrato calabrese Antonino Scopelliti il movimento organizza a Reggio Calabria il meeting Legalit\u00e0lia. Uno degli scopi principali del meeting, oltre che mettere in rete la giovent\u00f9 antimafia del Paese, \u00e8 sensibilizzare l'opinione pubblica e le Istituzioni sul caso Scopelliti, omicidio per il quale dopo tanti anni non sono ancora stati individuati i mandanti.\nLegalit\u00e0lia in primavera.\nDall'aprile del 2011 Legalit\u00e0lia viene esteso anche alla Lombardia, dove il coordinamento locale di Ammazzateci Tutti coinvolge le scuole superiori di Busto Arsizio in attivit\u00e0 di conoscenza e lotta del fenomeno mafioso, invitando personalit\u00e0 del mondo dell'antimafia.\nCommemorazione Falcone.\nOgni anno il 23 maggio Ammazzateci Tutti organizza momenti di riflessione sulla Strage di Capaci, in cui persero la vita il giudice Giovanni Falcone, sua moglie Francesca Morvillo e i tre agenti della scorta, Antonio Montinaro, Rocco Dicillo e Vito Schifani.\nCommemorazione Borsellino.\nIl 19 luglio di ogni anno, giorno dell'anniversario dalla scomparsa del magistrato siciliano Paolo Borsellino, Ammazzateci Tutti organizza a Lamezia Terme una commemorazione istituzionale per mantenere viva la memoria del magistrato siciliano e degli agenti di scorta che persero la vita nella Strage di Via D'Amelio.\nRete per la Calabria.\nL'11 novembre 2006 i ragazzi del Movimento sono tra i promotori ed i soci fondatori di una nuova organizzazione di associazioni, movimenti, espressioni del mondo delle cooperative, della Scuola, dell'Universit\u00e0, della Chiesa e dell'imprenditoria, la Rete per la Calabria.\nCritiche.\nI rapporti con la politica.\nLa pi\u00f9 comune critica esposta nei confronti di Ammazzateci tutti \u00e8 quella di essere un trampolino di lancio per la carriera politica dei suoi fondatori. Il primo striscione esposto ai funerali di Francesco Fortugno, quello che appunto titolava \"E adesso ammazzateci tutti\", portava una margherita uguale al simbolo del partito della Margherita, partito dello stesso Fortugno nonch\u00e9 dei futuri principali fondatori del movimento. Successivamente il presidente del movimento Aldo Pecora ed altri rappresentanti del movimento hanno preso parte a diversi eventi politici, dai V-Day di Beppe Grillo, alla seconda \"Leopolda\" di Matteo Renzi, a manifestazioni del centrodestra. Viene inoltre contestata la sua vicinanza, progressiva nel tempo, a diverse figure politiche regionali e nazionali, in particolare al governatore della Calabria Giuseppe Scopelliti, che Pecora ha sostenuto pubblicamente alle elezioni regionali calabresi del 2010.\nRappresentanti del movimento eletti nelle Istituzioni.\nNel maggio 2009 Sonia Alfano, coordinatrice regionale di Ammazzateci tutti in Sicilia e componente dell'esecutivo nazionale,\u00e8 stata eletta al Parlamento europeo con la lista di Italia dei Valori.\nAlle elezioni politiche del febbraio 2013 sono candidate la coordinatrice nazionale di Ammazzateci tutti, Rosanna Scopelliti, nelle liste del PdL Calabria e l'ex attivista di Vibo Valentia Dalila Nesci, candidata capolista del Movimento 5 Stelle in Calabria. Entrambe sono state elette alla Camera dei deputati.\nLa proposta di lancio di una lista civica per le regionali calabresi.\nPer le elezioni comunali di Reggio Calabria e le regionali 2014 Aldo Pecora ha annunciato l'ingresso in politica del movimento, che avrebbe concorso con una propria lista. Contrariamente a quanto annunciato, Ammazzateci tutti non ha partecipato alle competizioni comunali e regionali con proprie liste, n\u00e9 Aldo Pecora o altri rappresentanti del movimento si sono candidati."}
{"id": "590762", "revid": "339392", "url": "https://it.wikipedia.org/wiki?curid=590762", "title": "Celebrant", "text": ""}
{"id": "590763", "revid": "124176320", "url": "https://it.wikipedia.org/wiki?curid=590763", "title": "Sandra Dee", "text": "\u00c8 ricordata soprattutto per essere stata l'interprete di \"teen-film\", ossia film adolescenziali, prodotti tra il 1957 e la met\u00e0 degli anni sessanta, nei quali ha incarnato la ragazza della porta accanto dal viso pulito e ingenuo, e recitato spesso accanto a celebri attori.\nBiografia.\nNata nel New Jersey, era figlia di John Zuck e Mary Cymboliak (di origini ucraine, gruppo etnico lemky). Successivamente i genitori divorziarono e la madre si rispos\u00f2 con Eugene Douvan. Inizi\u00f2 la carriera di modella gi\u00e0 all'et\u00e0 di quattro anni, ma raggiunger\u00e0 successo e notoriet\u00e0 in questo campo all'et\u00e0 di 12 anni. Il suo nome di battesimo, Alexandra, venne abbreviato in Sandra quando inizi\u00f2 a lavorare come modella, mentre il cognome venne sostituito in Dee come l'iniziale di quello del suo patrigno.\nCarriera.\nGrazie agli incoraggiamenti della madre e dei talent scout, la grande occasione per la Dee giunse nel 1957, all'et\u00e0 di 15 anni, con la partecipazione al film \"Quattro donne aspettano\" di Robert Wise, ove recit\u00f2 accanto a noti attori come Jean Simmons, Joan Fontaine, Paul Newman e Piper Laurie.\nNel 1958 vinse un Golden Globe per la migliore attrice debuttante (insieme con Carolyn Jones e Diane Varsi). In seguito la sua carriera cinematografica ebbe un notevole impulso con le interpretazioni in vari ruoli da ragazzina ingenua in film come \"Come sposare una figlia\" (1958) di Vincente Minnelli, \"Lo specchio della vita\" (1959) di Douglas Sirk, \"I cavalloni\" (1959) di Paul Wendkos, \"Uno sconosciuto nella mia vita\" (1959) di Helmut K\u00e4utner, e in particolare \"Scandalo al sole\" (1959) di Delmer Daves, accanto a Troy Donahue, pellicola che, pur suscitando scalpore per delle scene reputate troppo audaci per quei tempi, le confer\u00ec ulteriore celebrit\u00e0, in particolare presso il pubblico degli adolescenti americani. Nel 1960, diciottenne, recit\u00f2 in un solo film, \"Ritratto in nero\" di Michael Gordon. Dopo il matrimonio con Bobby Darin nello stesso anno, la casa produttrice Universal, con cui la Dee era sotto contratto in quel periodo, cerc\u00f2 di traghettare l'attrice verso ruoli pi\u00f9 maturi; fino alla met\u00e0 degli anni sessanta girer\u00e0 ancora diversi film, tra cui \"Torna a settembre\" (1961) di Robert Mulligan, \"Dimmi la verit\u00e0\" (1961) di Harry Keller, \"Giulietta e Romanoff\" (1961) di Peter Ustinov, \"Il sole nella stanza\" (1963) di Harry Keller, \"Vorrei non essere ricca\" (1964) di Jack Smight, \"Quello strano sentimento\" (1965) di Richard Thorpe e \"M 5 Codice diamanti\" (1966) di Ronald Neame e Cliff Owen. \nNel 1967, anno del divorzio da Darin, la sua carriera cominci\u00f2 a declinare; in quell'anno l'attrice apparve soltanto nei film \"Rosie!\" di David Lowell Rich e \"Il mondo \u00e8 pieno... di pap\u00e0\" di Peter Tewksbury, che non ebbero molto successo. Dopo la partecipazione, in un ruolo inusuale, all'horror \"Le vergini di Dunwich\" (1970) di Daniel Haller, la Dee abbandon\u00f2 il grande schermo, con un episodico ritorno nel 1983.\nVita privata.\nMentre entrambi recitavano in Italia sul set del film \"Torna a settembre\", Sandra Dee incontr\u00f2 l'attore e cantante Bobby Darin, che divent\u00f2 suo marito il 1\u00ba dicembre 1960, qualche mese dopo il compimento dei 18 anni. Con il marito interpret\u00f2 altre pellicole, come \"Una sposa per due\" (1962) di Henry Levin, di modesto successo.\nIl 16 dicembre 1961 nacque il suo unico figlio Dodd Mitchell (dal quale avr\u00e0 due nipoti, Alexa e Olivia), mentre il matrimonio con Darin terminer\u00e0 con un divorzio nel 1967.\nUltimi anni.\nA partire dalla met\u00e0 degli anni sessanta la sua presenza sugli schermi divenne sempre pi\u00f9 sporadica, anche per la difficolt\u00e0 di reiterare la propria immagine di ragazza \"pura\" e sognatrice; in questo periodo le vennero infatti affidati pochi ruoli e solo occasionali apparizioni televisive.\nIl suo personaggio ispir\u00f2 la canzone \"Look At Me, I'm Sandra Dee\", tratta dal celebre musical di Broadway \"Grease\" (1972). La canzone riapparir\u00e0 nella versione cinematografica del 1978, e nel musical live del 2016 \"Grease: Live!\"\nIl suo legame con Bobby Darin \u00e8 stato oggetto di un film uscito nelle sale cinematografiche nel 2004, intitolato \"Beyond the Sea\". Kate Bosworth \u00e8 l'attrice a cui \u00e8 stato affidato il ruolo di Sandra Dee.\nSandra Dee ammise in un'intervista di aver sofferto per molta parte della sua esistenza di anoressia nervosa, depressione e alcolismo, in conseguenza delle violenze sessuali subite da piccola da parte del patrigno (come raccontato anche dal figlio Dodd in un libro sulla vita dei genitori, pubblicato nel 1994).\nSandra Dee mor\u00ec nel febbraio 2005, a soli 62 anni, per complicazioni renali. \u00c8 sepolta al Forest Lawn Memorial Park (Hollywood Hills) a Hollywood, non lontano da sua madre Mary, morta nel 1987."}
{"id": "590764", "revid": "709565", "url": "https://it.wikipedia.org/wiki?curid=590764", "title": "FTX Arena", "text": "La FTX Arena (noto anche come Triple A) \u00e8 un palazzetto dello sport situato nel quartiere residenziale di Downtown Miami a Miami, in Florida, lungo la Baia di Biscayne; viene impiegato per lo svolgimento di partite di basket e concerti e fu costruito per rimpiazzare la Miami Arena. L'arena ospita le partite casalinghe dei Miami Heat, squadra di basket della NBA. Dal 2000 al 2002 vi ha giocato anche la squadra femminile di basket delle Miami Sol della WNBA. Pu\u00f2 ospitare dai ai spettatori.\nStoria.\nApprovato con un apposito referendum nel 1996, l'American Airlines nel 1999 si aggiudic\u00f2 la sponsorizzazione e l'intitolazione dello stadio per 20 anni, spendendo 42 milioni di dollari. La costruzione, progettata dall\"'Arquitectonica &amp; Heinlein Schrock Stearns\", \u00e8 costata 175 milioni di dollari. Come parte dell'accordo di sponsorizzazione, l'American Airlines aveva un aereo gigante dipinto sulla parte superiore del tetto dell'arena, con il logo nel centro. Il design \u00e8 visibile dagli aerei che decollano e atterrano all'Aeroporto Internazionale di Miami.\nNel novembre 1998 i lavori di costruzione furono ritardati a causa di un incendio. Il 31 dicembre 1999 l'AmericanAirlines Arena venne inaugurato con un concerto di Gloria Estefan. Due giorni dopo, il 2 gennaio 2000, i Miami Heat disputarono la loro prima partita nel nuovo stadio vincendo contro gli Orlando Magic per 111-103; la pi\u00f9 alta media di spettatori a partita fatta registrare \u00e8 stata di nel 2005-2006. Anche le Miami Sol, fondate in quell'anno, iniziarono a giocare nell'AmericanAirlines Arena ma smisero nel 2002, in seguito allo scioglimento del club per problemi finanziari. L'AmericanAirlines Arena e l'American Airlines Center, hanno ospitato le NBA Finals 2006, in cui i Miami Heat hanno giocato contro i Dallas Mavericks; per questo motivo, la serie \u00e8 stata soprannominata come la \"AmericanAirlines Series\", e in quell'occasione gli Heat vinsero tutte e tre le gare casalinghe, la serie ha avuto un prologo in occasione delle NBA Finals 2011. L'arena ha ospitato anche numerosi concerti, i Latin Grammy Awards del 2003 e gli MTV Video Music Awards del 2004 e del 2005."}
{"id": "590773", "revid": "1458600", "url": "https://it.wikipedia.org/wiki?curid=590773", "title": "La realt\u00e0, la lealt\u00e0 e lo scontro", "text": "La realt\u00e0, la lealt\u00e0 e lo scontro \u00e8 il terzo ed ultimo album del rapper italiano Lou X. Pubblicato nel 1998 dalla major BMG, \u00e8 composto da 13 tracce prodotte da Lou X e rappate assieme al cugino C.U.B.A. Cabbal, che collabora sulla maggioranza delle tracce tra cui: \"Il mattino ha l'oro in bocca\", \"Oro e acciaio\", \"E la sagra continua\" e \"Attimi di gioia tra il dolore;\" oltre ad eseguire da solista il brano \"I numeri di Cabbal\". Le basi sono dello stesso Lou X (in questo lavoro non appare DJ Disastro), il lavoro di mixaggio \u00e8 affidato a Matteo \"Molecola\" Di Marcoberardino, l'artwork ad Enrico \"MamaKiller\" Cannoni.\nIl disco riprende alcune tematiche dell'hardcore hip hop: \"Vittime e complotti\" e \"A spasso per l'impero\" in cui il rapper ribadisce la sua \"allergia\" per le divise, fino a \"Stati d'ansia\" (feat. Bibiana Carusi) sulla propria capacit\u00e0 di rima ed espressione a confronto degli \"mc figli dei milli vanilli\". Originariamente inoltre, nel disco dovevano essere presenti anche le tracce \"Il vero nemico\" e \"Fors'\u00e8...\" ma, poich\u00e9 queste tracce contenevano campionamenti di Patty Pravo (rispettivamente dalle canzoni \"e torn\u00f2 la primavera\" e \"sentimento\"), la suddetta che in un primo momento aveva autorizzato il rapper Abruzzese all'utilizzo dei campionamenti, in un secondo momento si lament\u00f2, riferendo di \"non volere che le sue canzoni facessero la propria comparsa su un disco di rap violento\".\nDall'uscita del disco, l'ultimo di Lou X, non furono estratti singoli e non furono realizzati video e tour, coerentemente con la sua decisione di abbandonare nello stesso momento la carriera di musicista rap.\nNel 2015, il Management realizza una cover di \"Via da qua\" in collaborazione con i 99 Posse, in supporto alle manifestazioni contro le trivellazioni nell'Adriatico. \nNel 2017 la Sony Music (proprietaria del catalogo dell'originaria casa discografica BMG) ha ristampato l'album nelle versioni doppio LP e CD commercializzandolo dal giorno 19 maggio. In quella stessa settimana il disco raggiunge il numero 1 nelle vendite dei vinili della classifica stilata dal FIMI."}
{"id": "590778", "revid": "547034", "url": "https://it.wikipedia.org/wiki?curid=590778", "title": "Dalla sede", "text": "Dalla sede \u00e8 il secondo album del gruppo rap varesino Otierre.\nIl disco.\nTempo dopo la pubblicazione del primo album Quel sapore particolare del 1994, molti componenti usciranno dal gruppo. I componenti rimasti (Esa, Polare, Vez e Dj Vigor) e La Pina (all'epoca fidanzata con Esa e gi\u00e0 collaboratrice nel primo album), registrano cos\u00ec il nuovo album, dalle sonorit\u00e0 pi\u00f9 cupe e caratterizzato da liriche pi\u00f9 mature rispetto al primo. Inoltre Esa adotta in questo disco uno stile di voce pi\u00f9 rauco rispetto alle registrazioni precedenti, e che caratterizzer\u00e0 tutti i suoi lavori successivi. La versione in vinile del disco presenta una diversa numerazione delle canzoni al suo interno.\nTracce.\nLa traccia 13 non \u00e8 presente nella versione MC."}
{"id": "590779", "revid": "599013", "url": "https://it.wikipedia.org/wiki?curid=590779", "title": "Premio Compasso d'oro", "text": "Il Premio Compasso d'oro \u00e8 un importante riconoscimento che viene assegnato dall'Associazione per il disegno industriale con l'obiettivo di premiare e valorizzare la qualit\u00e0 del design italiano. Si tratta del pi\u00f9 antico e prestigioso premio di disegno industriale al mondo.\nIl premio \u00e8 un compasso, ispirato a quello di Adalbert Goeringer e alla proporzione aurea, disegnato dal grafico Albe Steiner e opera degli architetti Marco Zanuso e Alberto Rosselli.\nDa giugno 2020 gli oggetti premiati sono esposti presso l'ADI Design Museum.\nStoria.\nIstituito nel 1954 da un'idea di Gio Ponti e sostenuto inizialmente dai magazzini \"la Rinascente\", premia il design italiano. Dal 1964, cessato il patrocinio della \"Rinascente\", il premio \u00e8 passato integralmente all'ADI.\nSelezione, premiazione e conservazione dei beni vincitori.\nGli oggetti premiati vengono scelti grazie all'attivit\u00e0 di preselezione dell\"'Osservatorio permanente del Design\" di cui fanno parte critici, storici, designer e giornalisti, non necessariamente soci di ADI. Dal 1998 gli oggetti che superano questa prima selezione vengono segnalati con l'\"ADI Design Index\" che li include nell'annuario omonimo. Ogni 3 anni, una giuria internazionale seleziona tra gli oggetti segnalati negli annuari del triennio precedente quelli a cui assegnare il premio Compasso d'oro. Tutti i beni premiati e segnalati (Compassi d'oro, Menzioni d'onore e Targhe giovani) sono raccolti nella \"Collezione storica Compasso d'oro ADI\" assegnata alla Fondazione ADI (in collaborazione con il Ministero per i Beni e le Attivit\u00e0 Culturali e con la Soprintendenza Regionale), creata nel 2001 da ADI per tutelare e valorizzare questo importante patrimonio.\nI premi.\nOgni 2 anni (precedentemente ogni 3) vengono assegnati dai 10 ai 20 premi \"Compasso d'oro\": il massimo riconoscimento della premiazione; da 75 a 150 \"Menzioni d'onore per il Compasso d'oro\", fino a 9 premi \"Compasso d'oro alla carriera\" e fino a 3 \"premi speciali internazionali\"."}
{"id": "590782", "revid": "228587", "url": "https://it.wikipedia.org/wiki?curid=590782", "title": "Distretto di Bansk\u00e1 Bystrica", "text": "Il distretto di Bansk\u00e1 Bystrica (in slovacco: Okres Bansk\u00e1 Bystrica) \u00e8 un distretto della regione omonima, nella Slovacchia centrale. Fino al 1918, la zona apparteneva al comitato di Z\u00f3lyom, nel Regno d'Ungheria.\nSuddivisione amministrativa.\nIl distretto comprende una citt\u00e0 e 41 comuni."}
{"id": "590783", "revid": "112147870", "url": "https://it.wikipedia.org/wiki?curid=590783", "title": "Tenuta di Downhill", "text": "La Tenuta di Downhill (\"Downhill Estate &amp; Mussenden Temple\" in inglese) \u00e8 un luogo turistico molto apprezzato dell'Irlanda del Nord, situato sulla costa nord-orientale della nazione nella contea di Londonderry e nel Distretto di Limavady a poca distanza dal villaggio di Castlerock e da Derry. Dalla tenuta \u00e8 ben visibile a breve distanza Inishowen, penisola del Donegal, che invece fa parte della Repubblica d'Irlanda.\nIl luogo \u00e8 molto importante per la presenza di alcuni monumenti situati in un paesaggio molto suggestivo a picco sul mare: i ruderi di una villa di un nobile inglese distrutta da un incendio, il belvedere relativo e, soprattutto, l'originale e caratteristico Tempio di Mussenden.\nIl tempio di Mussenden.\nIl Tempio di Mussenden \u00e8 il pi\u00f9 caratteristico e interessante dei tre edifici della tenuta, oltre che quello meglio conservato, e consiste in un piccolo tempio a pianta circolare con cupola situato sull'orlo di una scogliera a picco sulla spiaggia di Downhill, che offre una visuale d'insieme molto suggestiva. \nRaggiungere il tempio non \u00e8 molto difficile, basta seguire il sentiero che parte dalla villa o uscire, nel caso di visita agli interni di quest'ultima, dall'uscita, in questo caso l'edificio apparir\u00e0 in lontananza."}
{"id": "590784", "revid": "2178", "url": "https://it.wikipedia.org/wiki?curid=590784", "title": "Downhill (Irlanda del Nord)", "text": ""}
{"id": "590796", "revid": "120459725", "url": "https://it.wikipedia.org/wiki?curid=590796", "title": "Contratto estimatorio", "text": "Il contratto estimatorio \u00e8 il contratto con cui una parte (tradens) consegna una o pi\u00f9 cose mobili ad un'altra (cosiddetta \"accipiens\"), la quale \u00e8 obbligata a pagarne il prezzo a meno che restituisca le cose entro un certo termine. \nDisciplina in Italia.\nIl contratto estimatorio \u00e8 regolato dagli e seguenti del codice civile italiano.\nL'obbligazione principale dell'accipiens \u00e8 il pagamento del prezzo. La restituzione della cosa non pu\u00f2 quindi considerarsi quale obbligazione alternativa (si tratta di un caso di \"obbligazione facoltativa\").\nLa propriet\u00e0 si trasferisce esclusivamente al momento del pagamento del prezzo o quando l'accipiens ne disponga all'interno del proprio ciclo produttivo. Con la consegna si trasferiscono per\u00f2 \nIl fatto che con la consegna sia trasferita la sola disponibilit\u00e0 della cosa e non la propriet\u00e0 preclude ai creditori dell'accipiens di richiedere sulla stessa sequestri o pignoramenti.\nNella pratica si tratta di contratto largamente utilizzato nei rapporti tra distributori di giornali ed edicolanti (l'edicolante vende i giornali al pubblico, paga al distributore il prezzo delle copie vendute e restituisce quelle residue).\nDifferenze con altri istituti.\nIl contratto estimatorio costituisce una figura contrattuale tipica e \"sui generis\":"}
{"id": "590798", "revid": "22475", "url": "https://it.wikipedia.org/wiki?curid=590798", "title": "Culotte", "text": "Per culotte (in italiano: o ; in francese: \"culottes\" ) si intende un coprimutanda da donna o da uomo che copre interamente i fianchi e scende sotto i glutei.\nOrigine e terminologia.\nIn s\u00e9, la parola \"culotte\" \u00e8 di origine francese e deriva, in ultima analisi, da \"cul\" ovvero \"sedere\". In francese, per\u00f2, il termine ha un'accezione pi\u00f9 vasta, indicando in generale qualunque capo di abbigliamento che ricopre separatamente le due gambe, e quindi anche il \"polpe\", i tipici pantaloni al ginocchio che furono a lungo un abito tradizionale delle classi elevate (i sanculotti si fregiavano dell'uso dei pantaloni, in contrapposizione a questo indumento considerato aristocratico). La \"culotte\" italiana, che fa parte dell'abbigliamento intimo, corrisponde pi\u00f9 propriamente a quella che i francesi chiamano \"petite culotte\".\nTipi di culotte.\nLa \"culotte\" pu\u00f2 essere in tessuto rigido (cotone o seta) oppure in tessuto elastico (invisibile sotto i pantaloni o abiti aderenti).\nSi differenzia dalla guaina, perch\u00e9 quest'ultima \u00e8 altamente contenitiva."}
{"id": "590808", "revid": "58195", "url": "https://it.wikipedia.org/wiki?curid=590808", "title": "Fusione termonucleare", "text": ""}
{"id": "590811", "revid": "729019", "url": "https://it.wikipedia.org/wiki?curid=590811", "title": "Sandy Koufax", "text": "\u00c8 stato uno dei pi\u00f9 grandi lanciatori della storia del baseball, detentore di numerosi record, tra cui la distinzione di aver lanciato un perfect game, nel 1965. La sua intera carriera professionistica si \u00e8 svolta con la maglia dei Dodgers, dal debutto, il 24 giugno 1955 fino al 1958 nella sua citt\u00e0 natale, Brooklyn, e poi a Los Angeles, fino alla sua ultima partita, il 2 ottobre 1966, quando aveva solo 31 anni, a causa dell'artrite che lo perseguitava. Con i Dodgers, ha vinto 4 World Series. Nelle World Series \u00e8 stato eletto MVP per due volte (1963 e 1965).\nBatteva destro e tirava mancino. In tutta la sua carriera ha segnato una record di partite Vinte-Perse di 165-87; la sua media PGL (ERA in inglese) \u00e8 stata di 2,76 ed ha messo a segno un totale di 2396 strikeout. Tra i suoi record ci sono 4 no-hitter e 7 partecipazioni all'All-Star Game. Nel 1972 \u00e8 stato eletto membro della Baseball Hall of Fame.\nCarriera.\nIn et\u00e0 giovanile, Koufax era maggiormente attratto dalla pallacanestro che dal baseball, tanto che i suoi contatti con una mazza avvennero come ricevitore o prima base, mai come lanciatore. Riserva della squadra delle matricole dell'universit\u00e0 di Cincinnati, nel 1954 si rec\u00f2 con un amico al seguito della squadra di baseball, in trasferta in Florida per gli allenamenti primaverili. Provato per la prima volta nel ruolo di lanciatore, Koufax lanci\u00f2 talmente forte da spaventare due ricevitori, che piuttosto che ricevere i suoi lanci, abbandonarono la squadra. Promosso subito lanciatore, Koufax attir\u00f2 nel suo primo anno da giocatore di baseball l'attenzione di vari osservatori delle leghe maggiori, e al termine di un provino in cui mostr\u00f2 la sua forza dei suoi lanci, ottenne un contratto da professionista con i Brooklyn Dodgers, la squadra della sua citt\u00e0.\nVisto che la maggior parte del contratto firmato da Koufax (14.000 dollari su 20.000) derivava da un bonus alla firma, il giovane lanciatore fu interessato dalla regola in vigore all'epoca del cosiddetto \"bonus baby\", che prevedeva per le squadre che firmavano giovani giocatori con un bonus superiore a 4.000 dollari l'obbligo di tenerli in squadra per almeno due anni, prima di mandarli eventualmente nelle leghe minori. Per far posto al nuovo lanciatore, i Dodgers furono costretti a cedere Tommy Lasorda, che in seguito sarebbe stato il manager della squadra per oltre 20 anni.\nLa prima stagione della sua carriera da professionista ebbe il suo momento migliore il 27 agosto 1955, quando Koufax lanci\u00f2 il primo \"shutout\" della sua carriera, arrivando molto vicino al \"no-hitter\". Ancora giovane e inesperto, visse in panchina il suo primo titolo assoluto, quando in autunno i Dodgers superarono dopo sette drammatiche partite i rivali di sempre, gli Yankees nelle World Series 1955.\nIl 1956 non fu migliore per il giovane Koufax, poco considerato dal suo allenatore, Walter Alston, tanto che il suo mancato utilizzo fu motivo anche di diverbi tra lo stesso Alston e la stella dei Dodgers, Jackie Robinson. Nel 1957 Koufax guadagn\u00f2 la sua prima vittoria in una partita completa, realizzando 13 \"strikeout\" e ottenne la distinzione di essere l'ultimo lanciatore della storia dei Brooklyn Dodgers, visto che il 29 settembre lanci\u00f2 nell'ultimo inning dell'ultima partita dei Dodgers prima che questi si spostassero a Los Angeles.\nI tre anni seguenti non furono migliori: ogni volta che Koufax cominciava a mostrare il proprio potenziale, incidenti di gioco ne rallentavamo l'ascesa: ai 18 \"strikeout\" ottenuti contro Philadelphia nel settembre del 1959, record eguagliato per una singola partita, fecero da contraltare le prestazioni sfortunate nelle World Series del mese dopo, anche se Koufax pot\u00e9 comunque fregiarsi del titolo di campione, visto che i Dodgers prevalsero in 6 partite contro i Chicago White Sox. Deluso dal proprio rendimento e dal poco spazio che continuava ad avere in squadra, Koufax decise di abbandonare l'attivit\u00e0 agonistica al termine del 1960.\nKoufax ritorn\u00f2 invece in squadra per la stagione successiva, e grazie a un accorgimento tecnico suggeritogli dal proprio ricevitore, Norm Sherry, cominci\u00f2 a diventare il lanciatore dominante che tutti pensavano potesse essere. Sherry convinse il suo lanciatore che la prima parte del suo movimento di caricamento per il lancio era troppo accentuato, e questo lo portava troppo all'indietro, non consentendogli di avere una visione chiara della zona di \"strike\". Dopo un iniziale periodo di adattamento a un nuovo sistema di caricamento pi\u00f9 lineare, Koufax inizi\u00f2 a mostrare tutta la sua potenza, che lo avrebbe portato negli anni seguenti, fino al suo ritiro, a riscrivere pi\u00f9 volte i libri dei record. Nel 1999 fu inserito da \"The Sporting News\u200d\" al 26\u00ba posto nella classifica dei migliori cento giocatori di tutti i tempi."}
{"id": "590812", "revid": "709565", "url": "https://it.wikipedia.org/wiki?curid=590812", "title": "Halloween (franchise)", "text": "Halloween \u00e8 una saga di film horror di successo, avente come protagonista il folle e spietato assassino Michael Myers. Il primo film della saga, \"Halloween - La notte delle streghe\", risalente al 1978 con regia di John Carpenter, \u00e8 considerata una delle pi\u00f9 importanti pellicole del genere horror, nonch\u00e9 capostipite del sottogenere slasher.\nLa maschera che Michael Myers indossa per coprire le fattezze del suo volto, \u00e8 stata creata ispirandosi al volto del capitano Kirk di \"Star Trek\".\nLa serie.\nHalloween - La notte delle streghe.\n\"Halloween - La notte delle streghe\" venne realizzato nel 1978. La regia fu affidata a John Carpenter e la produzione a Debra Hill. Carpenter e la Hill inoltre scrissero la sceneggiatura, basata su un'idea di Irwin Yablan. Donald Pleasence recitava nel ruolo del dottor Sam Loomis e Jamie Lee Curtis faceva il suo debutto nel mondo del cinema.\n\"Halloween\" venne filmato con un budget di soli $325,000 e incass\u00f2 47 milioni di dollari al botteghino negli Stati Uniti. Quasi met\u00e0 del budget venne usato per l'equipaggiamento Panaglide e Panavision. Il film divenne uno dei film indipendenti pi\u00f9 di successo nella storia.\nLa piccola, tranquilla cittadina di Haddonfield, in Illinois dove la maggior parte del film ha luogo, venne cos\u00ec chiamata a causa di Haddonfield, in New Jersey, dove la sceneggiatrice Debra Hill era nata e cresciuta.\n\"Halloween\" \u00e8 considerato il primo degli slasher moderni a partire da \"Psyco\" di Alfred Hitchcock. Il film ha reso celebri molti elementi che continuarono ad apparire negli slasher degli anni '80 e '90.\n1963. Nella citt\u00e0 di Haddonfield, Illinois, il ragazzino di 6 anni, Michael M. Myers (Michael Myers), nato il 19 ottobre 1957, durante la notte di Halloween uccide la sorella maggiore che gli stava facendo da baby-sitter. Da allora Michael rimane in un ospedale psichiatrico sotto l'osservazione dello psicologo Samuel Loomis. Passati quindici anni Michael evade nella notte di Halloween e ritorna ad Haddonfield dove uccide tre amici di una baby-sitter di nome Laurie. Quest'ultima riesce a sfuggirgli, anche grazie al dr. Loomis che riesce a colpirlo pi\u00f9 volte al cuore e alla testa con la pistola facendolo cadere dal balcone. Ma Michael pare possedere delle capacit\u00e0 fisiche paranormali: quando il dottore si affaccia dalla finestra, il cadavere dell'assassino non c'\u00e8 pi\u00f9.\nHalloween II - Il signore della morte.\nIl successo di \"Halloween - La notte delle streghe\" port\u00f2 ad un sequel. Nel 1981, Mustafa Akkad, produttore esecutivo del capitolo originale, vendette i diritti del film al produttore Dino De Laurentiis, nonostante Akkad fosse ancora attivamente coinvolto nella produzione di ogni film che usasse quei diritti. Pi\u00f9 tardi quello stesso anno, De Laurentiis realizz\u00f2 \"Il signore della morte\", in associazione con la Universal. Il film era scritto da John Carpenter, ma questa volta era diretto da Rick Rosenthal. Era stato creato per iniziare precisamente dove la pellicola precedente ci aveva lasciati, infatti il racconto inizia la stessa notte in cui il film originale era finito. Questa volta, il sequel era inteso come l'ultimo capitolo della serie.\nIn questo film si scopre che Laurie (la babysitter sopravvissuta nel film precedente) \u00e8 la sorella minore di Judith e Michael.\nGeneralmente, la critica lo accolse positivamente ma non allo stesso calibro del suo predecessore. Lo stesso Carpenter era estremamente dispiaciuto del risultato finale, descrivendolo come \u00abun episodio spaventoso di \"Quincy, M.E.\"\u00bb (serie popolare negli Stati Uniti alla fine degli anni settanta).\nCarpenter conferm\u00f2 di avere girato di nuovo molte delle scene, ma rifiut\u00f2 di apparire nei titoli di coda come aiuto regista a causa del suo disappunto con il prodotto finito. Molti dei fan della pellicola originale rimasero male di fronte al fatto che nei sequel successivi Michael Myers sembra non morire mai, sequel che vennero prodotti solamente a scopo di lucro, piuttosto che i precedenti creati da registi con un amore per gli originali ed una visione artistica propria.\nIl tema del film \u00e8 una variazione della composizione del tema di \"Halloween - La notte delle streghe\" di Carpenter stesso, in particolare per quanto riguarda la nota melodia battuta su un tempo di 5/4 di pianoforte. La colonna sonora venne costruita mediante un sintetizzatore piuttosto che con un pianoforte.\nUn critico della BBC ha descritto la colonna sonora rivisitata come avente una \u00abcarica pi\u00f9 gotica\u00bb. Il critico ha asserito che il brano \u00abnon suona come l'originale, ma rimane ancora un classico collettivo\u00bb\nCarpenter esegu\u00ec la colonna sonora con l'aiuto di Alan Howarth, che aveva gi\u00e0 collaborato in \"Star Trek\" e avrebbe continuato a lavorare con Carpenter su progetti come \"\", \"La cosa\" e \"Christine - La macchina infernale\".\nIl film include anche la canzone \"Mr. Sandman\", eseguita dai Chordettes. I critici commentarono la decisione di includere questa canzone nel film, definendo la scelta \u00abinteressante\u00bb e \u00abnon la canzone che assoceresti ad un film del genere\u00bb. La canzone funzionava bene con la situazione \"mimica\" di Laurie (il dormire parecchio).\nNonostante questo, un altro critico defin\u00ec l'inclusione del brano come \"inappropriato\" e domand\u00f2, \u00abChe cosa c'entrava?\u00bb\nSequel \"post-Carpenter\".\nSuccessivamente a queste pellicole, vennero realizzati altri tre film riguardanti il famigerato Michael Myers, intitolati \"Halloween 4 - Il ritorno di Michael Myers\", \"Halloween 5 - La vendetta di Michael Myers\" e \"Halloween 6 - La maledizione di Michael Myers\". John Carpenter non entr\u00f2 a far parte della produzione o della sceneggiatura di questi film. Nel 1988, al decimo anniversario della realizzazione della pellicola originale, Mustafa Akkad compr\u00f2 nuovamente i diritti della serie da Dino De Laurentiis e produsse \"Halloween 4\". Il film, che venne realizzato indipendentemente, riport\u00f2 l'assassino Michael Myers e il dottor Sam Loomis in vita. Il successo di questo sequel ne ispir\u00f2 un altro l'anno successivo, \"Halloween 5\", realizzato anche questo indipendentemente. L'obiettivo di Michael in entrambi i film era la figlia di Laurie, Jamie Lloyd (Danielle Harris).\nI sequel della Dimension Films.\nNel 1995, i diritti dei sequel vennero venduti nuovamente alla Dimension Films, al tempo una sottocompagnia della Miramax Films. La Dimension realizz\u00f2 in seguito \"Halloween 6 - La maledizione di Michael Myers\", che narrava parzialmente la storia delle origini di Michael Myers; in questo film Micheal riesce a uccidere l'ormai quindicenne nipote Jamie Lloyd (J.C. Brandy) e il suo nuovo obiettivo diventer\u00e0 il figlio avuto da lei, Steven. Il film registr\u00f2 $15.1 milioni di dollari di incasso solamente in patria e venne diretto da Joe Chappelle: vi furono numerose liti in studio che causarono il successivo ri-montaggio del film ed il rifacimento di alcune scene, lasciando la porta aperta per un altro sequel.\nDonald Pleasence, che era apparso in ogni film della serie (dov'\u00e8 presente Michael Myers), mor\u00ec prima che \"Halloween - 20 anni dopo\" potesse iniziare la produzione nel 1998, il ventesimo anniversario del primo film. \"Halloween - 20 anni dopo\" segn\u00f2 il ritorno di Jamie Lee Curtis nel ruolo di Laurie Strode, personaggio che era presumibilmente morto in un incidente stradale precedente al quarto capitolo, ma in realt\u00e0 riuscito a salvarsi. Il film ignora gli eventi della quarta, quinta e sesta parte della saga, continuando come un sequel del film \"Halloween II - Il signore della morte\". Cos\u00ec come in \"Halloween II\", Michael sembra essere stato ucciso, ma torner\u00e0 ad essere il protagonista di \"Halloween - La resurrezione\", del 2002.\nSia \"Halloween - 20 anni dopo\" che \"Halloween - La resurrezione\" vennero prodotti alla stessa maniera dei precedenti film horror realizzati dalla Dimension degli anni '90, come \"Scream\". \"Halloween - 20 anni dopo\" risult\u00f2 un successo, racimolando oltre $55 milioni in patria e oltre $70 mondialmente con un budget di soli $17. \"Halloween - La resurrezione\" guadagn\u00f2 $30 milioni in patria ed altri $7 nel mondo. La sua produzione e la campagna di marketing insieme era costata $33 milioni.\nIl 5 giugno 2006, dopo vari giorni di speculazioni, fu annunciato che Rob Zombie avrebbe scritto e diretto un riavvio basato su \"Halloween - La notte delle streghe\", che usc\u00ec nel 2008. Secondo Zombie, il suo film non fu un remake pedissequo dell'originale, ma piuttosto un riadattamento.\nLa Dimension, che al momento detiene i diritti dei sequel, \u00e8 stata distaccata dalla Miramax/Disney dai fratelli Weinstein nel 2005, ed \u00e8 ora parte della Weinstein Company.\nNel 2009 usc\u00ec \"Halloween II\" sempre diretto da Zombie, il quale si rivel\u00f2 un fallimento al botteghino internazionale.\nLa trilogia di Gordon Green.\nHalloween (2018).\nIl 9 febbraio 2017 John Carpenter annunci\u00f2 l'uscita di un nuovo film della saga, scritto da David Gordon Green e Danny McBride e diretto da David Gordon Green. Il film \u00e8 un sequel diretto del primo Halloween e ignora tutti gli altri sequel. Jamie Lee Curtis veste nuovamente i panni di Laurie Strode, mentre John Carpenter torna a comporre la colonna sonora. La pellicola \u00e8 stata distribuita il 19 ottobre 2018 negli Stati Uniti, mentre in Italia il 25 ottobre 2018.\nFumetti.\nTra il novembre 2000 ed il novembre 2001, la Chaos Comics produsse tre miniserie correlate ad Halloween, uscite con il semplice nome di \"Halloween\", che usavano i personaggi visti nel film. I tre fumetti vennero scritti da Phil Nutman ed erano chiamati \"Halloween\", \"Halloween II: gli occhi pi\u00f9 neri\" e \"Halloween III: gli occhi del diavolo\". I fumetti tentarono anche di colmare la differenza tra \"Halloween 6 - La maledizione di Michael Myers\" ed \"Halloween - 20 anni dopo\", creando per\u00f2 una realt\u00e0 impossibilmente compatibile con quella di \"Halloween - La resurrezione\" (non realizzato al tempo).\nRomanzi.\nPoco dopo l'uscita di \"Halloween\" nei cinema, ci fu la commercializzazione del romanzo tascabile scritto da Curtis Richards, pubblicato nel 1979 dalla Bantam Books e ristampato nel 1982. Il romanzo affronta aspetti non presenti nel film, come le origini della maledizione dentro l'ospedale di Smith's Grove.\nMerchandise.\n\"Halloween\" ha anche creato attorno a s\u00e9 un grande merchandise che include giocattoli, action-figures, statuette, model-kit, bobbleheads, sfere di neve, poster, maschere, magliette, cappellini e molto altro ancora. Michael Myers \u00e8 un pupazzo della McFarlane Toys, Sideshow Collectibles e NECA. Anche il dottor Sam Loomis \u00e8 stato immortalato in plastica a fianco di Michael Myers in un set di due personaggi diffuso dalla NECA.\nLa maschera di Michael Myers \u00e8 stata riprodotta per anni dalla Don Post, la compagnia di maschere che ha creato le maschere per i diversi film della saga (non a caso molte delle scene di \"Halloween III - Il signore della notte\" in cui lo sfondo \u00e8 la fabbrica di maschere, sono state girate in una vera fabbrica della Don Post). Mentre le riproduzioni della maschera di Michael Myers sono ancora comunemente disponibili nei negozi di giocattoli per Halloween, la licenza per produrre le maschere di Michael Myers \u00e8 stata data alla Cinema Secrets, la compagnia che ha commissionato la creazione della maschera di Michael Myers per pellicole come \"Halloween - La resurrezione\".\nLa serie di Halloween \u00e8 disponibile anche in DVD. Molte versioni dell'originale \"Halloween, la notte delle streghe\" (spesso con contenuti speciali come merchandise gratuito o riprese extra mancanti nelle precedenti edizioni in DVD del film) e dei suoi sequel possono essere trovate in ogni negozio di DVD.\nIl set di Haddonfield.\nNel primo film, la prima citt\u00e0 impiegata fu Hardin County, in Illinois, che \u00e8 realmente situata nell'estrema parte sud-orientale dello Stato. \u00c8 qui che il ventunenne Michael Myers viene presentato. Si dice anche che la citt\u00e0 venne collocata a 150 miglia reali da Smith's Grove, in Illinois. Smith's Grove, si rivela ne \"Il signore della morte\", \u00e8 situata nella contea di Warren. Esiste realmente una \"contea di Warren\" in Illinois ed \u00e8 situata nella parte ovest dello Stato.\nIn \"Halloween II - Il signore della morte\", la polizia di Haddonfield ha sulle maniche uno stemma che dice \"Warren County\" (\"contea di Warren\"), ma Haddonfield e Smith's Grove non possono trovarsi nella stessa contea perch\u00e9 troppo lontane fra loro.\nIn \"Halloween 6 - La maledizione di Michael Myers\", la mappa del tragitto del bus mostra che Haddonfield e Smith's Grove sono ora situate tra le citt\u00e0 dell'Illinois di Pontiac e Dwight. Smith's Grove non compare per\u00f2 nella mappa. Secondo mappoint.msn.com il percorso pi\u00f9 breve tra Pontiac e Dwight \u00e8 di 18,5 miglia. Le citt\u00e0 - fittizie - di Haddonfield e Smith's Grove sono per\u00f2 ad una distanza di 150 miglia.\nPer risolvere una volta per tutte il problema di dove Haddonfield sia collocata, si dovrebbe posizionarla immaginariamente sulla Old Illinois Route 66, tre miglia ad est di Rowe. Questo posto fa combaciare anche la vicinanza del Memorial Park Cemetery e la distanza tra Pontiac e Dwight. Smith's Grove, invece, dovrebbe essere collocata nella contea di Warren, sulla Illinois Route 116 a 4,8 miglia a sud e ad est da Smithshire e a 3,7 miglia ad ovest di Roseville.\nIn \"Halloween - La notte delle streghe\", il tragitto del dottor Loomis da Smith's Grove ad Haddonfield dovrebbe essere questo:\nLa distanza totale da Smith's Grove ad Haddonfield usando unicamente questo tragitto ammonta a 150 miglia.\nDurante il tragitto ad Haddonfield, la mattina del 31 ottobre 1978, il dottor Loomis si ferma a telefonare alla polizia di Haddonfield riguardo al ritorno di Michael alla sua citt\u00e0 natale. Usando questo percorso, si potrebbe concludere che il telefono a fianco della strada \u00e8 posizionato nella giunzione tra la State Route 90 e la 40, a 0.8 miglia ad est di West Hallock e 0,6 miglia a sud di Edelstein. La distanza tra questa cabina telefonica ed Haddonfield dovrebbe essere di 73 miglia.\nTuttavia nella realt\u00e0 il set vero di \"Halloween - La notte delle streghe\" e \"Halloween II - il signore della morte\" si trova per le strade di South Pasadena nei pressi di Los Angeles e Hollywood. Le case impiegate per le riprese esistono tuttora compresa quella dei \"Myers\" situata al numero 1000 di Mission Street ora ristrutturata e occupata da uffici."}
{"id": "590813", "revid": "599013", "url": "https://it.wikipedia.org/wiki?curid=590813", "title": "Malea", "text": "La parola Malea pu\u00f2 essere riferita a:"}
{"id": "590814", "revid": "111034323", "url": "https://it.wikipedia.org/wiki?curid=590814", "title": "Antineutrino", "text": "L'antineutrino \u00e8 l'antiparticella del neutrino, ha carica neutra ed \u00e8 solitamente prodotto nelle reazioni nucleari con decadimento beta. Ha spin pari a 1/2 e fa parte della famiglia dei leptoni. Gli antineutrini osservati hanno tutti elicit\u00e0 destrorsa (cio\u00e8 pari a +1) dal momento che i neutrini sono di elicit\u00e0 sinistrorsa (elicit\u00e0 pari a -1). Gli antineutrini interagiscono con altra materia soltanto tramite la forza gravitazionale e la forza debole, rendendoli molto difficili da rilevare sperimentalmente.\nLe oscillazioni negli esperimenti indicano che gli antineutrini hanno massa, ma il decadimento beta evidenzia una massa molto piccola.\nDescrizione.\nIl neutrino e l'antineutrino \u00e8 possibile che siano la stessa particella: entit\u00e0 che hanno queste propriet\u00e0 sono dette particelle di Majorana. Se i neutrini sono particelle di Majorana allora sono consentite nel decadimento beta e a tale proposito si stanno compiendo esperimenti per verificarlo.\nNel processo di fissione vengono prodotti antineutrini elettronici secondo la reazione:\nformula_1\nL'antineutrino muonico pu\u00f2 derivare da un decadimento di questo tipo:\nformula_2\nInfine, l'antineutrino tau si ottiene tramite decadimento del mesone D(S) in particella tau e suo neutrino che successivamente si disgregano secondo la relazione sottostante:\nformula_3\nOccorre osservare che \u00e8 un'antiparticella (la particella neutra prodotta, ad esempio, nel decadimento \u03b2), perch\u00e9 avendo il neutrone originale, come adrone, numero leptonico elettronico 0, per il principio di conservazione del medesimo, essendo ancora 0 il numero dell'adrone finale (il protone) e +1 quello dell'elettrone, il neutrino non potr\u00e0 che avere numero -1, risultando quindi un antineutrino. Similmente per gli altri tipi di antineutrino."}
{"id": "590816", "revid": "1149807", "url": "https://it.wikipedia.org/wiki?curid=590816", "title": "Provaci ancora Stitch!", "text": "Provaci ancora Stitch! (\"Stitch! The Movie\") \u00e8 un film del 2003 diretto da Tony Craig e Roberts Gannaway. \u00c8 un film d'animazione direct-to-video prodotto dalla Walt Disney Television Animation, ed \u00e8 uno spin-off del Classico Disney \"Lilo &amp; Stitch\". Viene considerato un backdoor pilot della serie televisiva \"Lilo &amp; Stitch\" piuttosto che un seguito del film originale. La storia presenta i 625 esperimenti creati da Jumba Jookiba con il finanziamento del dottor Jacques von H\u00e4msterviel.\nTrama.\nNello spazio, l'ex capitano Gantu viene assunto dal malvagio dottor Jacques von H\u00e4msterviel per recuperare tutti gli esperimenti di Jumba. Nel frattempo, sulla Terra, Stitch non riesce ad ambientarsi con gli abitanti dell'isola. Lilo cerca di incoraggiarlo dicendo che \u00e8 unico, paragonandolo al mostro di Frankenstein. Naturalmente, questo lo fa solo sentire peggio. Una notte, Gantu fa irruzione nella casa e rapisce Jumba per interrogarlo, portandosi via anche una palla blu con scritto il numero 625. Lilo e Stitch riescono a prendere la nave di Jumba per inseguire Gantu nello spazio, ma vengono colpiti e ricadono sulla Terra.\nTornati a casa, Lilo, Stitch e Pleakley trovano il contenitore che Jumba nascondeva. Pleakley pensa che questi siano gli altri esperimenti in forma disidratata. Egli avverte loro di non dirlo a nessuno e di non mettere gli esperimenti in acqua. Disobbedendo deliberatamente a Pleakley, Stitch e Lilo recuperano il contenitore e idratano l'Esperimento 221, che scappa subito. Nel frattempo, Jumba \u00e8 tenuto prigioniero sulla nave del dottor H\u00e4msterviel, che sorprendentemente \u00e8 un piccolo alieno roditore. Incapace di intimidire Jumba, H\u00e4msterviel attiva l'Esperimento 625 per attaccarlo, ma fortunatamente per Jumba, nonostante il 625 abbia tutti i poteri di Stitch, egli \u00e8 incredibilmente pigro e codardo, e d\u00e0 la priorit\u00e0 al cibo sopra ogni altra cosa.\nNel frattempo, Pleakley \u00e8 in grado di entrare in contatto con la nave di H\u00e4msterviel via telefono. H\u00e4msterviel dice a Pleakley che vuole i 624 esperimenti in cambio di Jumba. Quando Pleakley informa gli altri membri della famiglia, Nani procede a chiamare Cobra Bubbles mentre Lilo e Stitch escono per trovare il 221. Quando Cobra arriva la mattina dopo, egli sembra sapere gi\u00e0 quello che \u00e8 successo. Nel frattempo, Lilo e Stitch trovano il fastidioso Esperimento 221 in un hotel. Il momento dello scambio arriva, e Pleakley e Cobra si presentano con il contenitore, non sapendo che esso contiene solo 623 esperimenti. H\u00e4msterviel \u00e8 scioccato nello scoprire che manca un esperimento. Lilo poi si presenta con l'Esperimento 221 intrappolato in un vaso di vetro. Annunciando di averlo chiamato \"Sparky\", dice che l'esperimento \u00e8 parte della famiglia di Stitch e quindi anche della sua. H\u00e4msterviel le dice di dargli l'esperimento o Jumba verr\u00e0 ucciso. Lilo e Stitch allora liberano Sparky e Jumba. Al segnale di Cobra, la nave della Presidentessa del Consiglio esce dal vicino oceano e tiene sotto tiro H\u00e4msterviel. Lilo protesta, dicendo che H\u00e4msterviel ha gli altri esperimenti.\nSparky usa quindi le sue abilit\u00e0 elettriche per mandare in tilt la nave della Presidentessa, mentre H\u00e4msterviel e Gantu risalgono a bordo della loro nave con gli esperimenti. In un ultimo tentativo di fermare H\u00e4msterviel, Lilo, Stitch e Sparky entrano nella nave. Lilo e Stitch riescono a prendere il contenitore con gli altri esperimenti. La lotta per il contenitore tra Lilo, Stitch e Gantu finisce per liberare gli esperimenti disidratati e disperderli per tutte le Hawaii. Dopo aver catturato gli eroi, H\u00e4msterviel racconta i suoi piani per clonare Stitch mille volte e ordina a Gantu di fare quello che vuole con Lilo. Mentre Gantu mette Lilo in un teletrasportatore per inviarla a uno zoo intergalattico, Stitch \u00e8 legato a un peso appena pi\u00f9 pesante di quanto possa sollevare. Vedendo Stitch che cerca di evitare di essere vivisezionato da un laser per la clonazione, Sparky manda in cortocircuito la macchina. Sparky e Stitch bloccano H\u00e4msterviel al dispositivo e salvano Lilo. Dopo essere stato ammanettato, H\u00e4msterviel viene arrestato dalla Presidentessa del Consiglio quando Lilo e Stitch atterrano nuovamente al punto d'incontro e danno a Sparky una nuova casa, facendogli alimentare il faro Kilauea. Convincono poi la Presidentessa del Consiglio a dar loro l'incarico di riabilitare gli altri 623 esperimenti e lei accetta; mentre Lilo e Stitch partono alla ricerca degli esperimenti, alcuni di questi iniziano ad attivarsi.\nDistribuzione.\nEdizione italiana.\nIl doppiaggio italiano venne eseguito dalla Dea 5 e diretto da Leslie La Penna su dialoghi di Carla Vangelista. Rispetto al primo film cambia il doppiatore di Stitch, con Larry Kapust che sostituisce Bob van der Houven (anche nei successivi film e serie TV).\nEdizioni home video.\nVHS.\nPrima edizione.\nLa prima e unica edizione VHS del film usc\u00ec in Italia il 4 novembre 2003.\nDVD.\nPrima edizione.\nLa prima edizione DVD del film usc\u00ec in Italia il 4 novembre 2003.\nSequel.\nIl film \u00e8 stato seguito nello stesso anno dalla serie televisiva \"Lilo &amp; Stitch\", trasmessa su Disney Channel fino al 29 luglio 2006. Il 23 giugno venne trasmesso sulla stessa rete, come conclusione alla serie (ma prima dell'ultimo episodio), il film televisivo \"Leroy &amp; Stitch\" e la serie televisiva anime \"Stitch!\"."}
{"id": "590819", "revid": "729019", "url": "https://it.wikipedia.org/wiki?curid=590819", "title": "Bush (paesaggio)", "text": "Il termine bush (dall'inglese \"bush\", arbusto) definisce sia la prateria che la boscaglia australiane, sebbene questa parola venga usata soprattutto per designare lo spazio immenso e sconfinato in cui tale vegetazione si sviluppa e, per traslato, l'ambiente naturale e selvaggio in contrapposizione a quello civilizzato e urbano.\nPer estensione, nei paesi di lingua inglese, con tale termine si indicano tutti quei territori rurali molto estesi e poco antropizzati, oltre che in Australia, anche in Nuova Zelanda, Canada e Alaska.\nAustralia.\nIl termine in Australia ha diversi significati: se riferito al paesaggio, assume il senso di boscaglia oppure di prateria (generalmente nel \"bush\" si possono trovare degli esemplari di eucalipto); se la parola \u00e8 usata in un contesto socio-politico, si pu\u00f2 riferire ad aree agricole e minerarie variamente antropizzate.\nPu\u00f2 succedere che i \"mass media\" indichino delle citt\u00e0 minerarie in mezzo al deserto come facenti parte del \"bush\" (come Port Hedland).\nNuova Zelanda.\nIn Nuova Zelanda il vocabolo ha una connotazione molto specifica: esso si riferisce a zone densamente coperte dalla vegetazione e isolate. Nello specifico si usa \"bush\" come termine di paragone rispetto alle pianure litoranee e alle colline erbose.\nIn particolare \"bush\" si riferisce alle zone con alberi autoctoni o alle foreste esotiche.\nAree che si possono definire \"the bush\" si trovano per lo pi\u00f9 nell'Isola del Sud, dal Fiordland al Nelson nella West Coast, oppure, nella East Coast, tra il Kaikoura e il Catlins. Molte delle Isole Stewart/Rakiura sono definibili \"bush areas\".\nNell'Isola del Nord la maggior parte delle \"bush areas\" si trovano tra Wellington e l'East Cape, specialmente nelle Urewera Ranges, e nel bacino del fiume Whanganui. Altre \"bush areas\" si incontrano nel Northland e nelle praterie che partono dalla penisola Coromandel attorno al monte Ruapehu, e aree isolate restano sulla cima di vari vulcani a Taranaki, a Waikato, nella Baia dell'Abbondanza e nel Golfo di Hauraki.\nSudafrica.\nNel Sud Africa, il termine ha la specifica connotazione di area rurale che non sia un veld. In genere, si riferisce ad aree nel Nord del paese che sarebbero indicate come savana. Con \"Going to The Bush\" (andare nel \"bush\") ci si riferisce spesso ad una riserva di caccia o ad un parco naturale. Aree a cui ci si riferisce comunemente come \"the bush\" comprendono il Mpumalanga, il Limpopo Lowveld, la Valle del Fiume Limpopo, il Nord della Provincia di KwaZulu-Natal e altre simili zone della giungla.\nAlaska e Canada.\nIn Alaska e Canada con il termine \"bush\" viene genericamente indicata ogni comunit\u00e0 non raggiunta dal sistema stradale, accessibile quindi solo tramite mezzi di trasporto alternativi.\nTermini correlati.\nIl termine \"to go bush\" ha molti significati simili, tutti connessi con la supposta incontaminazione del \"bush\". Pu\u00f2 indicare il ritorno ad una natura ferina (o ritorno ai primordi), o denotare l'abbandono deliberato dell'ambiente abituale in favore di una vita selvaggia, con una connotazione di isolamento dalle comunicazioni con il mondo esterno - spesso con il significato di evasione da cattura o interrogatorio da parte delle forze dell'ordine. Il termine \"bushwhacker\" \u00e8 spesso usato in Australia per indicare una persona che passa il proprio tempo nel \"bush\".\nUn altro termine connesso utilizzato in Australia \u00e8 \"Sydney or the bush\", equivalente a termini come \"Hollywood or bust\", che indicano il mettere in gioco il completo successo o il totale fallimento in una impresa altamente rischiosa.\nInoltre, molti veterani della Guerra del Vietnam si riferiscono alle giungle o alle aree di confine, teatri di azioni militari, come 'the bush', in contrapposizione a citt\u00e0, paesi e basi militari.\nIn Australia, in particolare nella letteratura dei tardi anni novanta dell'Ottocento e inizio XX secolo, scrittori come Banjo Paterson ed Henry Lawson, usarono \"mulga\" come termine alternativo all'espressione \"the bush\" o \"wilderness regions\", come ad esempio in \"Up the mulga\" o nel poema \"Mulga Bill's Bicycle\".\nIn Nuova Zelanda, \"TheBush\" \u00e8 il soprannome della squadra di rugby Wairarapa Bush.\nIl verbo \"bushwhack\" ha due significati: il primo indica l'attraversare una densa siepe o altra vegetazione per poter superare un territorio con fitta flora: \"We had to do quite a bit of bushwhacking today to clear the new trail\". L'altro significato indica il nascondersi in tali aree per attaccare di sorpresa dei passanti ignari: \"We were bushwacked by the bandits as we passed through their territory and they took all of our money and supplies.\""}
{"id": "590824", "revid": "1605525", "url": "https://it.wikipedia.org/wiki?curid=590824", "title": "I gerani della signora Spicer", "text": "I gerani della signora Spicer (\"Water Them Geraniums\") \u00e8 un racconto lungo o romanzo breve di Henry Lawson, uno dei massimi esponenti della letteratura australiana.\nSi pu\u00f2 leggere come il seguito ideale di \"Gente del Bush\", e narra le vicende di una donna che, circondata dall'asprezza del bush australiano e dalla vita che qui si conduce, tra mandriani e cercatori d'oro, cerca di tener viva la propria dignit\u00e0 di donna e di persona civile. Un classico della letteratura australiana (pubblicato in Italia da Tranchida Editore) nel 1992."}
{"id": "590825", "revid": "125469609", "url": "https://it.wikipedia.org/wiki?curid=590825", "title": "Sutor Basket Montegranaro Societ\u00e0 Sportiva Dilettantistica", "text": "La Sutor Basket Montegranaro Societ\u00e0 Sportiva Dilettantistica a r.l. \u00e8 una squadra di pallacanestro di Montegranaro (FM). Da non confondersi con la Poderosa Basket, altra squadra cittadina.\nFondata nel 1947 con il nome \"Societ\u00e0 Sportiva Enzo Bassi\" ed iscritta per la prima volta ad un campionato locale nel 1955 con la demoniazione storica \"S.S. Sutor\", dalla stagione 2006-07 alla stagione 2013-14 la Sutor ha militato nel campionato nazionale di Serie A prima di retrocedere e ripartire dal campionato di Promozione per problemi di natura economica. \nDopo la nascita nel 2017 di un comitato di tifosi ed imprenditori locali (comitato \"Coming Back Sutor\") ha mutato la denominazione in quella attuale.\nAttualmente la squadra disputa il campionato di serie B.\nStoria.\nGli esordi.\nLa pallacanestro approd\u00f2 per la prima volta a Montegranaro negli anni trenta quando dei giovani montegranaresi si avvicinarono a questo sport nel \u201cCampetto dei Tigli\u201d. Nel 1947 si ebbe la prima associazione del dopoguerra, la Societ\u00e0 Sportiva \u201cEnzo Bassi\u201d. In seguito, nel 1955 nacque la \"Societ\u00e0 Sportiva Sutor\"; Sutor in latino significa ciabattino: venne scelto questo nome dal parroco del paese Don Gaetano Campanelli in onore della tradizione calzaturiera di Montegranaro. La squadra si distinse a livello regionale e interregionale, lottando tra serie B e serie C, sfiorando la promozione in Serie A2 nel 1985. A quei tempi le partite si giocavano nel \"campo dei tigli\", all'aperto, esposto alle intemperie specialmente durante il periodo invernale.\nVenne promossa in Serie B1 nella stagione 1998-99. Da qui inizia la scalata, sotto lo sponsor \"Premiata\". La formazione veregrense, allenata da Antonio Bocchino, sal\u00ec per la prima volta in A2 nel 2001-02. Scelte sbagliate e inesperienza la fecero retrocedere ma nella stagione 2003-04 la Sutor, allenata prima da Gebbia e poi presa in corsa da Stefano Pillastrini, riusc\u00ec a conquistare di nuovo la Legadue sconfiggendo la Nuova Sebastiani Rieti 2-1 in una finale in cui per 3 volte venne ribaltato il fattore campo.\n2004-2006 Legadue.\nNella stagione 2004-05 la Sutor \u00e8 la rivelazione del campionato tanto da riuscire ad arrivare in finale come neopromossa, e giocarsi l'accesso in Serie A contro la Virtus Bologna dalla quale viene per\u00f2 sconfitta 3-0.\nNella stagione 2005-06 guidata dal \u201cprofessore\u201d Randolph Childress, forte di giovani talenti come Valerio Amoroso, Luca Vitali, Matteo Canavesi e Giuliano Maresca (tutti nel giro della Nazionale sperimentale), dell'esperto capitano \u00d3scar Chiaramello e rinforzata dal tedesco Misan Nikagbatse (giunto a febbraio), la Sutor arriva 7\u00aa alla fine della \"regular season\", nonostante tanti infortuni la perseguitino fino a marzo.\nNei playoff supera, sempre col fattore campo a sfavore, la Coopsette Rimini (3-1 ai quarti), la JuveCaserta (3-2 in semifinale) e la Nuova A.M.G. Sebastiani Basket Rieti (3-1 in finale) raggiungendo cos\u00ec la promozione in serie A il 4 giugno 2006.\n2006-2007 Serie A.\nLa Sutor fa il suo esordio in Serie A al PalaSavelli di Porto San Giorgio l'11 ottobre 2006 battendo la Lottomatica Roma di Jasmin Repe\u0161a e Dejan Bodiroga. Confermato il gruppo artefice della promozione, con gli innesti di Jobey Thomas, Ron Slay e in febbraio di Aloysius Anagonye, guidata ancora da Randy Childress e in panchina da Stefano Pillastrini, la Sutor Premiata Montegranaro si dimostra una bella realt\u00e0: l'eccellente programmazione da parte della societ\u00e0 e la fiducia in giovani promesse italiane, unite all'esperienza del coach e alla seriet\u00e0 dimostrata dai giocatori, fanno s\u00ec che al primo tentativo Montegranaro riesca a qualificarsi alla fine del girone d'andata tra le prime 8 in graduatoria, partecipando quindi alla \"Final Eight\" di Coppa Italia (battuta nei Quarti di Finale dall'Armani Jeans Milano). Alla fine concluder\u00e0 il Campionato al 9\u00ba posto, sfiorando la partecipazione ai play-off, mancati per un soffio all'ultima giornata, in casa contro Teramo.\n2007-2008 Serie A.\nDopo l'addio di Pillastrini, in estate la panchina viene affidata ad Alessandro Finelli, coach di scuola Fortitudo Bologna proveniente da Montecatini, con molte esperienze in Legadue ed una sola apparizione in Serie A (2001-02 con l'Andrea Costa Imola). Il roster della stagione 2007-08 fa affidamento su Jobey Thomas (UNC Charlotte, unico americano confermato), cui vengono affiancati il playmaker Kiwane Garris (Illinois, proveniente dall'Olimpia Milano), la Guardia Ricky Minard (Morehead State, proveniente dalla Pallacanestro Reggiana) e come ala-centro Sharrod Ford (Clemson, proveniente dall'Alba Berlino); poi l'argentino di passaporto italiano Demi\u00e1n Filloy (da Basket Rimini) ed i giovani Andrea Cinciarini (da Basket Pistoia) e Luca Lechthaler (in prestito dalla Mens Sana Basket Siena). La squadra \u00e8 completata dal capitano Valerio Amoroso, Luca Vitali, Matteo Canavesi e dal ceco David \u0160teffel.\nDopo un buon inizio, Montegranaro per il secondo anno consecutivo rientra fra le prime 8 squadre al termine del girone d'andata e partecipa dunque alla \"Final Eight\" di Coppa Italia dove stavolta viene eliminata dall'Air Avellino.\nDopo aver toccato anche il secondo posto in classifica dietro soltanto alla Montepaschi Siena, Campione d'Italia, alla fine della \"regular season\" la Sutor \u00e8 quarta, a soli 2 punti da Roma e Avellino, accedendo per la prima volta ai play off scudetto. Qui si deve arrendere all'esperienza e alla maggiore lucidit\u00e0 dell'Olimpia Milano, vincitrice per 3-2 con due vittorie al PalaSavelli, mentre la Premiata si era tolta la soddisfazione di andare a vincere gara-4 al Datch Forum di Milano.\nIl quinto posto finale vale la qualificazione diretta in Uleb Cup (alla quale poi Montegranaro decider\u00e0 di rinunciare).\n2008-2009 Serie A.\nLa Premiata nella stagione 2008-09 riparte dal rinnovo di Kiwane Garris, cui si uniranno gli americani Darius Rice e Bryce Taylor e l'Australiano Wade Helliwell, dalla conferma di Demi\u00e1n Filloy e dagli acquisti di Daniele Cavaliero e \u00d3scar Chiaramello, quest'ultimo tornato dopo aver portato la Premiata in Serie A e trascorso due anni tra B1 e Legadue col Pistoia Basket 2000. Il roster viene completato dai giovani Nicola Temperini e Marco Portannese dalla Mens Sana Siena.\nI grandi protagonisti della stagione precedente non ci sono pi\u00f9: Luca Vitali e Jobey Thomas finiscono all'Armani Jeans Milano, insieme al General Manager Lucio Zanca; Sharrod Ford va alla Virtus Bologna; il capitano Valerio Amoroso viene ceduto al Teramo Basket; Ricky Minard resta in attesa di un team che gli consenta di giocare le Coppe Europee; il promettente Luca Lechthaler rientra alla Mens Sana Siena per fine prestito; Andrea Cinciarini va a fare esperienza nella Nuova Pallacanestro Pavia in Legadue; Matteo Canavesi, dopo due gravi infortuni al ginocchio, si trasferisce all'Andrea Costa Imola in Legadue.\nL'estate trascorre nell'attesa di veder arrivare una grande stella NBA, Shawn Kemp, fermo da 5 anni ma intenzionato a tornare a giocare in Europa scegliendo proprio la Premiata Montegranaro. \"The Rainman\" sbarca in Italia il 6 settembre dopo una serie di rinvii ed un'attesa protrattasi per 22 giorni, gioca 3 amichevoli e riparte il 15 settembre per ritirare il visto consolare a Houston, senza fare pi\u00f9 ritorno. Inizia da questo momento una nuova strategia della societ\u00e0 che prima trova l'accordo con l'ex Pallacanestro Biella Brandon Hunter, quindi taglia Darius Rice e richiama dagli States Ricky Minard, completando il roster a 2 giorni dall'inizio del campionato con Simone Flamini svincolatosi a causa dell'esclusione dell'Orlandina Basket.\nLa Sutor Montegranaro finir\u00e0 la stagione al dodicesimo posto, con all'attivo 12 vittorie e 18 sconfitte.\n2009-2010 Serie A.\nDopo l'addio di Alessandro Finelli arriva in panchina Fabrizio Frates.\nLa dirigenza e il general manager Gianmaria Vacirca devono ricostruire la squadra dopo l'addio di numerosi giocatori. In cabina di regia viene preso il promettente play Anthony Maestranzi dall'Aurora Basket Jesi in Legadue e ritorna in squadra dopo un anno di prestito Andrea Cinciarini. Nel ruolo di guardia viene confermato Daniele Cavaliero, dal quale ci si attende un pronto riscatto dopo la deludente stagione appena trascorsa, e viene ingaggiato Robert Hite che per\u00f2 non riesce ad integrarsi con l'ambiente e viene ceduto dopo poche partite.\nPer il ruolo di ala vengono ingaggiati Marquinhos e Michele Antonutti proveniente da ottime stagioni alla Snaidero Udine. Nel ruolo di ala grande vengono confermati Dejan Ivanov e Demi\u00e1n Filloy, ma il vero colpo viene messo a segno con l'ingaggio di Greg Brunner proveniente da una buona stagione nell'Angelico Biella, che andr\u00e0 a ricoprire il ruolo di pivot insieme a Luca Lechthaler, nuovamente in prestito dalla Mens Sana Siena.\nLa squadra inizia il campionato con un rendimento altalenante, ma conclude il campionato al sesto posto grazie anche a una striscia di 10 vittorie consecutive. Nei play-off affronta nuovamente l'Olimpia Milano che si aggiudica la serie per 3-0.\n2010-2011 Serie A.\nNell'estate del 2010 torna in panchina Stefano Pillastrini, affiancato dal viceallenatore Vincenzo Cavazzana.\nLa societ\u00e0 e il general manager Gianmaria Vacirca vogliono ridare entusiasmo alla calorosa tifoseria dopo un anno buono sotto l'aspetto del risultato ma meno per quanto riguarda lo spettacolo e il gioco. Con un grosso sacrificio la dirigenza riesce a riportare a Montegranaro Sharrod Ford \"eroe\" della stagione 2007-2008 con la casacca gialloblu.\nA luglio del 2010 arrivano anche Allan Ray e Bobby Jones. Il primo viene da un brutto infortunio che lo ha tenuto fermo per tutta la scorsa stagione ma il suo talento \u00e8 indiscutibile mentre il secondo arriva da Teramo dove si \u00e8 dimostrato un po' discontinuo nel rendimento ma con ottime qualit\u00e0 atletiche. Il resto del gruppo \u00e8 formato da Anthony Maestranzi, Andrea Cinciarini (capitano), Daniele Cavaliero, Dejan Ivanov, Matteo Canavesi, Michele Antonutti e Kristof Ongenaet, questo per dimostrare che la dirigenza come sempre crede nei giovani, soprattutto se italiani.\nIl 21 novembre del 2010 alla sesta giornata di campionato ottiene un risultato storico sbancando per 77-79 il Futurshow Station di Bologna battendo la Virtus Pallacanestro Bologna.\nIl 16 gennaio del 2011 vince a Biella per 78-86 conquistando cos\u00ec le Final Eight come 4\u00ba classificata alla fine del girone di andata. Le Final Eight si disputeranno al Palasport Olimpico di Torino dal 10-13 febbraio e Montegranaro parteciper\u00e0 per il quinto anno consecutivo.\nIl 23 gennaio 2011 gioca contro Sassari la sua 150\u00ba partita in Serie A vincendo per 80-81 al Palasport Roberta Serradimigni.\nIl 31 gennaio 2011 arriva per un periodo di prova dal Caja Laboral Vitoria il giovane serbo Dejan Musli. Dopo questo periodo le due societ\u00e0 si accorderanno per un eventuale prestito, ufficializzato l'8 febbraio.\nIl 10 febbraio del 2011 per la prima volta nella sua storia approda alle semifinali di Final Eight battendo nei quarti la Virtus Bologna per 82-73. In semifinale viene battuta dalla Montepaschi Siena con il punteggio di 80-67. Il 28 febbraio 2011 viene ingaggiata la guardia Ryan Toolson in uscita dalla Benetton Treviso e interrotto il contratto con Bobby Jones.\nIl 1\u00ba marzo tramite un comunicato ufficiale il presidente Tiziano Basso dichiara finita la collaborazione con la gestione del PalaSavelli.\nIl 19 marzo 2011 viene ingaggiato Shammond Williams a causa del prolungato infortunio di Anthony Maestranzi. Il 28 marzo 2011 arriva con un contratto quadriennale Valerio Mazzola dal Basket Club Ferrara. Il 24 aprile l'allenatore Stefano Pillastrini viene esonerato dall'incarico. Il 25 aprile Sharon Drucker viene nominato nuovo allenatore.\nIl 29 aprile viene ingaggiato P.J. Tucker dall'Aris Salonicco..\nChiude la stagione al 13\u00ba posto in classifica salvandosi all'ultima giornata di campionato in virt\u00f9 della sconfitta di Teramo sul campo della Virtus Bologna all'ultimo secondo.\n2011-2012 Serie A.\nViene confermato l'allenatore Sharon Drucker che dovr\u00e0 costruire una squadra competitiva insieme alla societ\u00e0 in vista del trasferimento al PalaRossini di Ancona.\nIl capitano Andrea Cinciarini andr\u00e0 a Cant\u00f9 mentre Daniele Cavaliero e Anthony Maestranzi si accaseranno altrove.\nIntanto nel ruolo di playmaker la Sutor firma il giovane talento dominicano \u00c9dgar Sosa proveniente da un'ottima stagione a Biella..\nIl 9 luglio 2011 viene ingaggiato il veterano Sandro Nicevi\u0107..\nIl 12 luglio viene ingaggiata la guardia Jerel McNeal..\nIl 16 luglio arriva con un accordo biennale il playmaker Fabio Di Bella..\nIl 18 luglio si completa il reparto lunghi firmando il ritorno del pivot Greg Brunner..\nIl 19 agosto viene ufficializzata l'ala piccola che sar\u00e0 Tariq Kirksay.. Il 20 agosto, giorno del ritrovo per il ritiro della squadra, si unisce al gruppo il giovane lituano Deividas Pukis classe 1992 per un periodo di prova..\nIl 5 settembre durante i FIBA Americas Championship si infortuna gravemente \u00c9dgar Sosa..\nA fine settembre arrivano lo statunitense Coby Karl e il playmaker serbo Ivan Zoroski.\nIl 15 novembre viene ufficializzato l'esonero di Sharon Drucker e l'ingaggio di Giorgio Valli in qualit\u00e0 di capo-allenatore.\nIl 13 gennaio 2012 viene rescisso il contratto con Greg Brunner.. Il pivot si trasferisce alla Bennet Cant\u00f9. Il 9 febbraio 2012 viene rescisso anche il contratto con l'ala Michele Antonutti che verr\u00e0 ceduto a Reggio Emilia..\nDopo le cessioni viene ingaggiato il pivot Sean May che dal 14 febbraio 2012 \u00e8 un giocatore della Sutor Montegranaro..\nOttiene la salvezza con 24 punti classificandosi al 15\u00ba posto al termine della stagione regolare.\n2012/2013 Serie A.\nAl termine di un'annata conclusa con una salvezza e con problemi dettati dalla perdita di interesse da parte dell'attuale main sponsor, la Sutor decide di ripartire arruolando in societ\u00e0 figure emergenti, proprio con quelle idee che l'hanno portata al successo nel Basket Italiano. Infatti dal 26 giugno 2012 il nuovo General Manager della Sutor Montegranaro sar\u00e0 Alessandro Santoro in arrivo dal Basket Barcellona..\nIl 10 luglio 2012 viene ufficializzato come nuovo allenatore Carlo Recalcati.\n2013-2014 Serie A.\nLa stagione 2013-14 vede ancora una volta la Sutor lottare per non retrocedere, priva peraltro, nel girone di ritorno, di molti giocatori stranieri come l'ex Knicks Mardy Collins, ceduto dopo poche partite all'Olympiakos, e Josh Mayo. Nonostante per quasi tutta la stagione Montegranaro fosse avanti in classifica, proprio all'ultima giornata \u00e8 scavalcata da Pesaro e conclude cos\u00ec il campionato di serie A all'ultimo posto, retrocedendo sul campo in Serie A2. Dopo la fine della stagione regolare, la societ\u00e0 \u00e8 inoltre penalizzata di 3 punti in classifica per la stagione successiva a causa dei ritardi nei pagamenti.\nBench\u00e9 avesse presentato istanza di ripescaggio in serie A, a seguito della scomparsa della Mens Sana Siena, Montegranaro non si iscrive al campionato di A2 e, dopo un tentativo di ripartire dalla C Regionale, ricomincia dalla Promozione marchigiana, campionato che disputer\u00e0 nella stagione 2014/2015. La Sutor scompare cos\u00ec dal basket professionistico.\nRivalit\u00e0.\nOrmai \u00e8 storica la rivalit\u00e0 con la Nuova Sebastiani Basket Rieti e con la Real Sebastiani Rieti, erede della precedente societ\u00e0. Dalla stagione 2001-02 le due squadre si sono scontrate 23 volte tra regular season e play-off: la Sutor, che ha vinto la maggior parte degli incontri, ha eliminato Rieti nella finale play-off B1, nei quarti play-off di Legadue del 2004-05, nella finale Playoff di Legadue del 2005-06: \u00e8 in vantaggio negli scontri diretti 15 a 8. Altra rivalit\u00e0 \u00e8 con la Victoria Libertas Pesaro, con la quale si gioca il derby delle Marche. Curiosamente, l'ultimo capitano della Sutor \u00e8 stato il pesarese (ed ex Vuelle) Daniele Cinciarini, fratello di Andrea, playmaker della Nazionale italiana, anch'egli in forza per due anni a Montegranaro.\nPalazzetto.\nLa squadra utilizza come impianto di gioco il palazzetto cittadino conosciuto con il nome di \"Bombonera\" e sito in via Martiri D'Ungheria.\nNegli anni gloriosi della seria A, disputava le proprie partite casalinghe al PalaSavelli di Porto San Giorgio.\nPer le stagioni 2011-12 e 2012-13 (escluse le ultime due partite casalinge) la Sutor ha utilizzato il PalaRossini di Ancona, dove si era trasferita per disguidi con i gestori del PalaSavelli e per motivi economici. Risolte le problematiche, si \u00e8 poi optato per un ritorno nel fermano."}
{"id": "590827", "revid": "124872885", "url": "https://it.wikipedia.org/wiki?curid=590827", "title": "Battaglia di Endor", "text": "La battaglia di Endor fu il fulcro del film del 1983, \"Il ritorno dello Jedi\". Nell'universo immaginario di \"Guerre stellari\", fu una delle principali battaglie che composero la guerra civile galattica combattute una battaglia finale tra l'Alleanza Ribelle e l'Impero Galattico (questa guerra continu\u00f2 anche dopo la battaglia di Endor, ma l'Impero si ritrov\u00f2 frammentato dopo la morte dell'Imperatore Palpatine occorsa durante questo conflitto).\nPreludio.\nIl preludio a questa battaglia si ebbe quando l'Alleanza scopr\u00ec che l'Impero stava costruendo una seconda versione della Morte Nera (sotto la supervisione del Moff Jerjerrod). Il governo Alleato seppe che questa nuova versione avrebbe corretto il problema che aveva permesso la sua distruzione durante la battaglia di Yavin. Venne deciso che questa nave andava distrutta prima di essere completamente operativa.\nCon il sacrificio di molte vite bothan, la nuova Morte Nera venne scoperta ad orbitare attorno alla Luna boscosa di Endor. Si venne a sapere inoltre che, nonostante la nave fosse protetta da uno scudo proiettato da una base sulla luna, le armi della stazione non erano ancora completate. Oltre a ci\u00f2, l'imperatore Palpatine stesso sarebbe stato presente per monitorare la situazione. Distruggere la stazione mentre Palpatine fosse stato a bordo avrebbe significato un duro colpo per l'Impero.\nCon questa opportunit\u00e0, l'Alleanza pianific\u00f2 un attacco a due punte. Uno squadrone, guidato dal generale Ian Solo, sarebbe dovuto atterrare sulla luna a bordo di uno shuttle imperiale rubato e disattivare lo scudo protettivo. Questo avrebbe permesso ad una flotta Ribelle di attaccare la Morte Nera per distruggerla. Nel frattempo, molte navi ribelli si sarebbero ammassate presso il pianeta di Sullust, tentando di attirare le navi imperiali lontano da Endor. Palpatine escogit\u00f2 una strategia per mantenere la propria flotta vicino ad Endor per difendere la nave, invece che attaccare la flotta ribelle. Questo viene mostrato in una fase successiva della battaglia, quando i ribelli vengono catturati in un agguato tentando di attaccare la stazione.\nA loro insaputa, i ribelli stavano cadendo in una trappola organizzata dall'Imperatore. Nel tentativo di eliminare la flotta ribelle, Palpatine la attir\u00f2 insieme ai suoi comandanti verso Endor usando semplice disinformazione: nascose il fatto che le armi della seconda Morte Nera fossero gi\u00e0 operative (e mand\u00f2 avanti Dart Fener per assicurarsi che tutti fossero pronti al momento della battaglia). Con una potente forza navale celata sulla luna ed una legione scelta, le truppe imperiali erano pronte sulla superficie della luna, in attesa di schiacciare i ribelli una volta per tutte.\nLa battaglia.\nI ribelli abboccarono all'esca e la trappola fu eseguita catturando i commando sul terreno lunare ed intrappolando la flotta con la nave imperiale, posizionata in modo da evitare la fuga dei ribelli. Inoltre, il superlaser imperiale era gi\u00e0 operativo e, questa volta, era stato impostato come arma antinave, in modo da distruggere senza difficolt\u00e0 le navi ribelli. Il generale Lando Calrissian e l'ammiraglio Ackbar si avvicinarono alla flotta nemica per guadagnare tempo, ma la situazione era senza speranza. La ribellione non immaginava che il cannone fosse in grado di sparare pi\u00f9 velocemente e pi\u00f9 accuratamente di prima. La tattica Ribelle si rivel\u00f2 disastrosa, ma riusc\u00ec a limitare l'efficacia del superlaser mischiando la propria flotta a quella nemica. I ribelli subirono un fuoco limitato, visto che lo stesso ammiraglio Firmus Piett ricevette direttamente dall'imperatore l'ordine di non attaccare i ribelli. Ci\u00f2 nonostante quasi tutte le fregate e corvette ribelli furono perse in battaglia per mano dei caccia imperiali.\nAll'insaputa dell'Imperatore, i ribelli si erano alleati con la popolazione indigena degli ewok. I loro guerrieri tesero un'imboscata agli stormtroopers imperiali poco dopo la cattura dei commando ribelli. Il loro inaspettato assalto gett\u00f2 scompiglio tra i soldati imperiali che si volsero verso l'interno della foresta per respingere le creature, dando per\u00f2 ai ribelli catturati la possibilit\u00e0 di reagire e liberarsi delle poche guardie rimaste. Nonostante le loro armi primitive gli ewok riuscirono a dar filo da torcere ai soldati dell'impero ma nulla poterono contro i camminatori AT-ST che decimarono la popolazione e le relative difese. Due ewok guidati da Chewbecca riuscirono a impadronirsi di un AT-ST per volgere la situazione a favore dei ribelli. I restanti ewok raddoppiarono i propri sforzi attorno all'AT-ST rubato e riuscirono cos\u00ec a bloccare i camminatori rimasti con le loro trappole e a uccidere gli ultimi soldati che si erano infiltrati nella foresta. La tattica funzion\u00f2 e le restanti unit\u00e0 imperiali furono costrette alla resa. Con l'Impero in confusione, Ian Solo finse di essere un pilota di AT-ST, informando lo staff Imperiale all'interno del bunker che la vittoria era totale e le forze ribelli in ritirata. Vennero spedite tre squadre di rinforzo per la ricerca dei ribelli. Queste squadre vennero catturate dai ribelli grazie all'AT-ST. I ribelli, guidati da Solo, si infiltrarono tra le linee nemiche e riuscirono a distruggere il bunker con molte bombe a protoni. Questo mise fuori uso lo scudo protettivo.\nApprofittandone, interi squadroni ribelli attaccarono la Morte Nera. Nonostante molti vennero distrutti dai caccia TIE, un piccolo gruppo di essi, incluso il Millennium Falcon guidato da Wedge Antilles atterrarono sulla nave incompleta raggiungendo il reattore principale. Alcune navi ribelli scapparono attirando dietro di s\u00e9 le navi imperiali mandate a combatterli, lasciando cos\u00ec indifeso il reattore. Per distrarre le forze imperiali da questo assalto, Ackbar ordin\u00f2 un attacco concentrato sulla nave bandiera dell'Impero, l'Executor, riuscendo ad abbattere il suo scudo protettivo. Dopo che uno squadrone di A-wing distrusse uno dei sensori giganti sulla sua superficie, il capo verde, dopo aver subito danni gravi al fighter, si sfracell\u00f2 volontariamente sul ponte uccidendo la maggior parte dello staff di comando (incluso l'Ammiraglio Piett). I motori persero colpi e la nave si abbatt\u00e9 sulla Morte Nera prima di riuscire a riprendere il comando sul ponte ausiliario, segnando la fine dell'Executor e della sua ciurma oltre a danneggiare ulteriormente la Morte Nera. Nel frattempo il Moff Jerjerrod ricevette un ordine dall'Imperatore di distruggere la Luna boscosa se i ribelli fossero riusciti a disattivare lo scudo. Visto che la Morte Nera iniziava a ruotare la propria arma contro il pianeta, le navi ribelli partirono a massima velocit\u00e0 verso il reattore principale. Jerjerrod rispose riempiendo di interferenze l'area per ritardare il progresso ribelle, ed ordin\u00f2 l'evacuazione alla ciurma, truppe e civili non necessari per la salvezza della base.\nNel frattempo l'Imperatore, tentando di portare Luke Skywalker sul lato oscuro della Forza, venne ucciso da Dart Fener nel tentativo di salvare il figlio. Sfortunatamente, questo fu un atto di abnegazione dal momento che Fener, rinato ancora come Anakin Skywalker, si trov\u00f2 libero dal demonio che lo aveva consumato durante la Guerra Civile Galattica, morendo tra le braccia del figlio. Intanto Lando Calrissian e Wedge Antilles si avvicinavano al reattore. Usando siluri a protoni fecero esplodere il regolatore di potenza ed il reattore stesso, causando una reazione a catena che distrusse la nave. Luke riusc\u00ec a fuggire attraverso lo shuttle di Fener poco prima dell'esplosione. Demoralizzate dalla perdita dell'Executor, dell'Imperatore e della Morte Nera, le truppe imperiali fuggirono nella galassia, ritenendo che i ribelli non sarebbero stati in grado di portare la battaglia cos\u00ec lontano, addirittura fino alla capitale imperiale. Dopo la fine della battaglia, il comando ribelle festeggi\u00f2 sulla Luna boscosa, mentre la flotta ribelle pattugliava il cielo per evitare un ritorno delle truppe nemiche.\nLe flotte.\nLe forze imperiali a Endor consistevano di un gruppo contenente almeno 34 Star Destroyer di classe Imperial I, almeno uno Star Destroyer di classe \"Tector\", l'Executor di classe \"Star Dreadnought\" ed un comunicatore. C'era anche un supporto intensivo di caccia stellari e la seconda Morte Nera. I caccia erano composti dai tradizionali caccia TIE, pi\u00f9 un consistente numero di intercettori TIE (progettati per contrastare gli X-wing), divisi in piccole squadre. Altri piloti di riserva erano a bordo della Morte Nera.\nLe principali navi dell'Alleanza erano gli incrociatori mon calamari, come la \"Home One\" dell'Ammiraglio Ackbar, la \"Liberty\", la \"Defiance\", e l\"'Independence\" oltre ad altre navi mon calamari. Numerose fregate e corvette concorrevano a completare la flotta Ribelle. Le forze ribelli erano divise in cinque squadroni costruiti ad-hoc (Rosso, Verde, Blu, Grigio e Oro), alcune di queste navi erano adibite all'assalto al reattore principale della Morte Nera mentre altre attaccarono l'Executor. Nonostante i caccia pi\u00f9 diffusi fossero gli A-wing e gli B-wing, gli X-wing e i pi\u00f9 lenti Y-wing furono i cavalli di battaglia.\nStar Wars Legends.\nMaggiori dettagli riguardo alla battaglia furono rivelati nell'Universo espanso. Venne specificato che il grande'ammiraglio Osvald Teshik si salv\u00f2 dalla distruzione della Morte Nera. Dopo la fine dell'Executor, il comando pass\u00f2 dall'Ammiraglio Piett a lui. Gilad Pellaeon, l'ufficiale sopravvissuto di grado pi\u00f9 elevato dell'HIMS \"Chimaera\", ordin\u00f2 inspiegabilmente una ritirata da Endor. Questa azione \u00e8 molto curiosa: nonostante la perdita dell'Executor, il vantaggio numerico e quantitativo degli Star Destroyer avrebbe permesso alla flotta Imperiale di mantenere la superiorit\u00e0 tattica sull'Alleanza Ribelle. \u00c8 ancora pi\u00f9 curioso che l'ordine sia stato seguito da molti guerrieri. La battaglia fu vinta dai ribelli. Il Grand'ammiraglio Thrawn teorizz\u00f2 in seguito che con la morte dell'Imperatore Palpatine, l'influenza che egli esercitava sulle truppe grazie alla Forza venne meno e l'abilit\u00e0 delle forze imperiali fu drasticamente ridotta, permettendo la vittoria dei ribelli.\nSecondo il romanzo \"Il ritorno dello Jedi\", Moff Jerjerrod si preparava a distruggere Endor quando i caccia raggiunsero il reattore. Questo \u00e8 possibile visto che, nel film, il superlaser si accende prima dell'esplosione (indicando una malfunzione) e la Morte Nera sembra riposizionata ed allineata verso il pianeta.\nTeshik non si ritir\u00f2 con il resto dello squadrone Imperiale e lott\u00f2 per molte altre ore sulla sua nave personale, l'HIMS \"Eleemosynary\", prima di essere catturato. Fu in seguito processato e giustiziato dall'Alleanza Ribelle.\nI ribelli sbagliarono a distruggere la stazione? La risposta la ebbero solo pi\u00f9 tardi. Negli anni precedenti, il droide assassino IG-88 si stava preparando a lanciare una rivoluzione droide. L'ultimo modello sopravvissuto, IG-88A, costru\u00ec un duplicato del computer centrale della Morte Nera sostituendosi all'intelligenza artificiale. Quando l'Impero installo' il computer, IG-88A divenne letteralmente la Morte Nera, con l'accesso completo a tutti i sistemi. Nessuno sapeva di questa cosa, nonostante Palpatine sospettasse della sua presenza quando una serie di porte nella sala del trono si aprirono e chiusero senza motivo. Quando i ribelli arrivarono, IG-88\u00ba spar\u00f2 col superlaser verso la loro flotta, lasciando credere all'Impero di avere il controllo, mentre si preparava a spedire il segnale che avrebbe aizzato tutti i droidi verso i loro padroni. Quando la Morte Nera collass\u00f2, tutto il potere venne perso e la distruzione della stazione elimin\u00f2 IG-88A.\nPer quanto riguard\u00f2 le forze ribelli, le perdite furono massicce. Meno di 40 caccia sopravvissero in buone condizioni. Molte navi vennero distrutte. Ad un certo punto l'Ammiraglio Ackbar fu costretto a spostare la base dal RAS \"Home One\" al RAS \"Independence\", a causa dei gravi danni subiti nel combattimento con l'Executor. Infatti, l'Executor possedeva una potenza di fuoco maggiore ed uno scudo che gli permetteva di avere un vantaggio tattico per distruggere l\"'Home One\".\nLa disintegrazione dell'Impero Galattico inizi\u00f2 poco dopo la battaglia di Endor quando la notizia della morte dell'Imperatore fece il giro della galassia. Dal momento che Palpatine non nomin\u00f2 mai un successore, molti leader iniziarono a pretenderne il titolo. Questa decadenza sub\u00ec un'accelerazione circa sei anni dopo Endor, durante i fatti che circondarono il clone di Palpatine e la sua sconfitta finale. Anni dopo, il piccolo (e per i pi\u00f9 sconosciuto) Imperial Remnant stipul\u00f2 un trattato di pace con i ribelli ponendo fine alla guerra civile galattica.\nNel momento in cui l'Alleanza restaur\u00f2 la Repubblica, la chiam\u00f2 Nuova Repubblica. Questo governo fu molto debole ed incapace di compiere affari come la Vecchia Repubblica fece per millenni. Collasso ben presto scambi\u00f2 la libert\u00e0 per ordine ed il suo controllo della galassia era minimo. Alla fine la galassia era fondata su un semplice ideale, e non su un controllo burocratico. La Nuova Repubblica fu distrutta dall'invasione degli yuuzhan vong. Fu l'Imperial Remnant che gioc\u00f2 un ruolo significativo nella salvezza della Nuova Repubblica dal collasso totale."}
{"id": "590832", "revid": "1632387", "url": "https://it.wikipedia.org/wiki?curid=590832", "title": "Return to the Apocalyptic City", "text": "Return to the Apocalyptic City \u00e8 un EP dal vivo dei Testament pubblicato nel 1993 dalla Atlantic Records.\nTutte le canzoni sono suonate dal vivo, eccetto \"Reign of Terror\" (brano risalente al loro demo, qui registrato di nuovo sul finire degli anni '80) e \"Return To Serenity\", suonato in studio e privato dei primi 2 minuti."}
{"id": "590836", "revid": "1226", "url": "https://it.wikipedia.org/wiki?curid=590836", "title": "Racconti australiani", "text": "Racconti australiani (pubblicato in Italia presso Giovanni Tranchida Editore) \u00e8 un testo fondamentale tra le opere di Henry Lawson, questa raccolta di racconti (una delle pochissime edite in Italia) ci testimonia un'epoca e un passaggio non solo generazionale, ma anche letterario. \u00c8 infatti proprio con Lawson che la letteratura australiana acquista finalmente una piena autonomia rispetto a quella della madrepatria inglese, e soprattutto la coscienza della propria diversit\u00e0, sia tematica che linguistica.\nI protagonisti di questi racconti sono mandriani, tosatori di pecore, minatori induriti da una vita ai limiti dell'animalesco: un'umanit\u00e0 varia e disperata che, tuttavia, sa sviluppare e conservare il senso profondo della solidariet\u00e0 umana, che si rivela a ogni istante. Ma il vero protagonista \u00e8 l'inospitale \"bush\", spazio immenso e sconfinato che, tra prateria e boscaglia, costituisce una gran parte del territorio australiano. Questo ambiente, per\u00f2, genera anche comportamenti che rasentano l'assurdo e la follia, fino a figure comiche che ricordano da vicino le fantasie comiche di Laurence Sterne. O, ancora, descrizioni che ricordano Bruce Chatwin.\nLa drammatica realt\u00e0 della vita nel bush rende questi racconti, oltre che una lettura molto piacevole, anche la preziosa testimonianza di un mondo che ormai \u00e8 scomparso, dipingendo la vita com'era all'inizio del Novecento in quell'inferno di polvere."}
{"id": "590840", "revid": "122471532", "url": "https://it.wikipedia.org/wiki?curid=590840", "title": "Shapefile", "text": "Lo shapefile, chiamato anche \"shapefile\" ESRI, \u00e8 un popolare formato vettoriale per sistemi informativi geografici (GIS) ed \u00e8 stato sviluppato da ESRI, allo scopo di accrescere l'interoperabilit\u00e0 fra i sistemi ESRI e altri GIS.\nCon \"shapefile\" si indica un insieme di file con estensione , , e altri, i quali hanno in comune il prefisso del nome.\nLo \"shapefile\" pu\u00f2 descrivere spazialmente alternativamente punti, polilinee o poligoni, utilizzabili in vari ambiti informativi, ambientali e geoscientifici.\nDescrizione.\nUno \"shapefile\" \u00e8 un formato vettoriale di registrazione di identit\u00e0 geometriche e delle loro informazioni associate. Il formato non supporta la registrazione di informazioni topologiche.\nIl formato \"shapefile\" fu introdotto da ESRI con ArcView GIS v.2 all'inizio degli anni novanta. A tutt'oggi una grande variet\u00e0 di software utilizza gli \"shapefile\" per l'archiviazione dei dati geografici.\nComponenti.\nLo \"shapefile\" registra i dati geometrici \"primitivi\" di punti, linee o poligoni, nel file con estensione , con riferimento a un determinato sistema di coordinate geografiche o cartografiche (specificato nel file ); queste entit\u00e0 geometriche possono essere utilizzate, ad esempio, per rappresentare rispettivamente pozzi, fiumi e laghi. A ciascun elemento geometrico, detto \"feature\", possono essere associati attributi che ne descrivono le caratteristiche d'interesse (ad esempio \"nome\", \"temperatura\", ...).\nSebbene l'estensione del file sia la contrazione della parola inglese \"shape\", questo, da solo, \u00e8 incompleto a rappresentare uno \"shapefile\" perch\u00e9 l'interpretazione ed l'utilizzo dello stesso dipendono dagli altri due file e ; in caso di assenza o corruzione di questi due file, \u00e8 comunque possibile caricare la sola geometria A questi file obbligatori possono essere aggiunti altri nove che conservano indici e dati accessori.\nOgni file \u00e8 conforme alla convenzione per i nomi MS-DOS 8.3 per essere compatibile con la maggior parte delle applicazioni.\nOgni file riferito a uno stesso \"shapefile\" ha lo stesso prefisso e deve essere collocato nella stessa cartella. \nFile obbligatori:\nFile opzionali:\nLimitazioni.\nTopologia.\nUno \"shapefile\" non pu\u00f2 contenere informazioni topologiche (adiacenza, connessione, prossimit\u00e0, coincidenza) sulle proprie \"feature\", ma pu\u00f2 contenere solo la rappresentazione spaziale e gli attributi."}
{"id": "590841", "revid": "339392", "url": "https://it.wikipedia.org/wiki?curid=590841", "title": "Premiata Montegranaro", "text": ""}
{"id": "590842", "revid": "599013", "url": "https://it.wikipedia.org/wiki?curid=590842", "title": "Distribuzione di Maxwell-Boltzmann", "text": " \\frac{x^2 e^{-x^2/(2a^2)}}{a^3}&lt;/math&gt;|\ncdf =formula_1, dove formula_2 \u00e8 la funzione degli errori |\nmedia = formula_3|\nmediana = |\nmoda = formula_4|\nvarianza = formula_5|\nskewness = formula_6|\ncurtosi = formula_7|\nentropia =formula_8|\nmomgenfun =|\nfunzcar =|\nLa distribuzione di Maxwell-Boltzmann \u00e8 una funzione di distribuzione delle particelle con una certa energia, in un sistema che obbedisce alle leggi della fisica classica: fornisce cio\u00e8 la probabilit\u00e0 che una particella abbia un'energia compresa fra formula_9 ed formula_10, oppure una velocit\u00e0 compresa fra formula_11 e formula_12.\nLe ipotesi fondamentali alla base di questa distribuzione sono che le particelle componenti il sistema siano distinguibili, che il sistema sia lineare, isotropo e che i processi statistici alla base dello stato del sistema obbediscano alla statistica di Markov. In termini fisici, si dice allora che il sistema \u00e8 perfettamente termalizzato. Questo avviene per esempio se la frequenza di collisioni all'interno del sistema (che per esempio pu\u00f2 essere un gas) \u00e8 abbastanza elevata rispetto ai tempi dei processi che si vogliono analizzare. \nQuando la prima ipotesi cade, per esempio nella meccanica quantistica, la distribuzione di Maxwell-Boltzmann non \u00e8 pi\u00f9 valida, e compaiono invece due tipi di distribuzioni diverse, note come distribuzione di Fermi-Dirac e di Bose-Einstein. \nQuando le ipotesi sulla linearit\u00e0, isotropia o sulla statistica Markoviana cadono, la distribuzione di Maxwell-Boltzmann viene variamente modificata, a seconda delle propriet\u00e0 del sistema. In questo secondo caso, non esiste una trattazione \norganica completa, ma ci sono varie teorie che permettono di trattare alcuni casi particolari. Qui di seguito verr\u00e0 esposto il caso dei sistemi \"debolmente caotici\", cio\u00e8 di quei sistemi che nella teoria del caos non sono ergodici, ma sono caratterizzati da regioni ordinate immerse in regioni pi\u00f9 caotiche.\nStoria.\nQuesta distribuzione venne per la prima volta introdotta dal fisico Maxwell, ma giunse a celebrit\u00e0 grazie allo studio e alle intuizioni di Ludwig Boltzmann sul suo impiego per la meccanica statistica. \nViene qui di seguito esposta la deduzione classica, fornita da Boltzmann a partire da una colonna di gas sottoposta alla gravit\u00e0.\nModello semplice.\nConsideriamo una colonna di gas sotto effetto della gravit\u00e0: all'altezza formula_13 si avr\u00e0 la pressione formula_14, dove vale la legge di Stevino:\nOvvero, scomponendo la densit\u00e0 massica nella densit\u00e0 di numero e nella massa molecolare media:\nLa relazione costitutiva di un gas ideale \u00e8:\ndove la temperatura assoluta \u00e8 qui espressa in unit\u00e0 energetiche (nel sistema internazionale, in joule, moltiplicando per il valore della costante di Boltzmann).\nIn condizioni isoterme abbiamo questa legge di proporzionalit\u00e0 nelle distribuzioni spaziale:\nSi arriva allora all'equazione alle derivate parziali:\nche \u00e8 riconducibile a una equazione agli autovalori per il gradiente: il vettore d'onda, l'autovalore del gradiente, corrisponde per questo caso al rapporto:\nIn una dimensione spaziale (una colonna di gas, in cui formula_21 \u00e8 la quota barometrica), si pu\u00f2 vedere l'equazione come una equazione ordinaria del primo ordine:\nQuest'ultima ha la classica soluzione del decadimento esponenziale:\nQuesta legge pu\u00f2 essere infine riespressa, tenendo conto che l'energia potenziale della colonna \u00e8:\nLa densit\u00e0 nella colonna varia quindi con il fattore formula_25:\nInvertendo questa relazione, l'energia potenziale del campo \u00e8 ricostruibile dalla distribuzione del campo di densit\u00e0 del gas:\nIl modello statistico.\nConsiderando un sistema formato da formula_28 particelle totali con energia totale\nsi assume che la distribuzione all'equilibrio sia quella pi\u00f9 probabile e quella a cui compete il valore massimo del peso statistico formula_30. Se in queste condizioni ha luogo una variazione infinitesima formula_31 della distribuzione, ricordando che:\novvero in forma logaritmica\ne la restrizione che non cambi n\u00e9 il numero totale di particelle n\u00e9 l'energia totale del sistema, si perviene a:\nVisto che si ha a che fare con valori elevati (es. una quantit\u00e0 di particelle pari al valore numerico della costante di Avogadro), si pu\u00f2 applicare l'approssimazione di Stirling:\nottenendo in tal modo:\nTenendo contemporaneamente conto delle equazioni che vincolano le fluttuazioni di distribuzione, ovvero\n\u00e8 possibile affrontare il problema utilizzando il metodo dei moltiplicatori di Lagrange introducendo i coefficienti formula_38 e formula_39. Assegnando a questi due coefficienti un valore tale che ad esempio i termini formula_40 e formula_41 dell'equazione\nrisultino nulli, allora non si fa altro che imporre che la somma dei termini in formula_43 con formula_44 sia eguale a zero. Il che equivale quindi alla condizione generale:\nche pu\u00f2 anche essere espressa nella forma esponenziale\ncon formula_47 costante.\nL'identificazione di formula_48 con il modello fisico della colonna di gas sottoposta a gravit\u00e0, permette di ricavare la relazione formula_49, dove la temperatura \u00e8 misurata in unit\u00e0 energetiche (nel sistema internazionale, in joule) o, equivalentemente, formula_50, dove formula_51 \u00e8 la temperatura assoluta, misurata in unit\u00e0 energetiche (per esempio, in joule).\nCaso monodimensionale.\nSpesso nei casi pratici \u00e8 meglio esprimere la densit\u00e0 di particelle in funzione della velocit\u00e0 della particella. \nIn questo paragrafo la temperatura assoluta formula_51 \u00e8 misurata in unit\u00e0 energetiche, in modo che non compaia la costante di Boltzmann.\nDefiniamo pertanto formula_53 la distribuzione di velocit\u00e0 monodimensionale in direzione formula_21: cio\u00e8, formula_55 \u00e8 la probabilit\u00e0 che la componente della velocit\u00e0 lungo formula_21 sia compresa fra formula_57 e formula_58. Dalla legge di conservazione dell'energia, si ha che una particella con velocit\u00e0 formula_57 pu\u00f2 arrivare fino a un'altezza:\nda cui differenziando si ottiene formula_61. Queste sono proprio le molecole che raggiungono il livello formula_21, ma non il livello formula_13 perch\u00e9 non hanno abbastanza energia cinetica per farlo. Differenziando la legge esponenziale per la densit\u00e0 si ottiene:\ne, utilizzando la relazione che lega altezza raggiunta formula_21 alla velocit\u00e0 formula_57, si ottiene:\nSiccome per definizione formula_68, si ottiene che \nDefinendo la media del modulo della velocit\u00e0 come formula_70, si ottiene che:\ndove formula_72 \u00e8 una opportuna costante di normalizzazione. In pratica, la distribuzione di velocit\u00e0 in una sola direzione \u00e8 una gaussiana di ampiezza formula_73: ci\u00f2 significa che il moto delle particelle lungo formula_21 \u00e8 completamente caotico (ipotesi del caos molecolare), e la distanza quadratica media che una particella percorre in direzione formula_21 \u00e8 proporzionale alla temperatura del sistema. \nPer ottenere il valore della costante, si impone che la distribuzione sia normalizzata all'unit\u00e0, cio\u00e8 si integra l'espressione per formula_53 su un dominio infinito (ritorneremo poi su questo aspetto):\nPer trovare l'integrale si utilizzano le propriet\u00e0 degli integrali della funzione Gamma, con il cambio di variabili formula_78, per ottenere alla fine la distribuzione correttamente normalizzata su tutto l'asse reale:\nMomenti della distribuzione monodimensionale.\nUno dei cardini del pensiero di Boltzmann \u00e8 che le quantit\u00e0 misurabili nel mondo macroscopico (cio\u00e8, le quantit\u00e0 termodinamiche come temperatura e pressione) si possano ottenere con operazioni di media su quantit\u00e0 microscopiche, utilizzando la funzione di distribuzione: come si dice in statistica, utilizzando il metodo dei momenti.\n\u00c8 interessante a questo punto chiedersi quali siano i momenti della distribuzione monodimensionale, cio\u00e8 le quantit\u00e0:\ncon formula_81 arbitrario, dove rimarchiamo ancora che l'integrale \u00e8 effettuato su un \"dominio infinito\". \nDa semplici considerazioni di parit\u00e0 della funzione integranda, si ottiene che formula_82 per formula_81 intero dispari: nel caso formula_84, questo significa semplicemente che la velocit\u00e0 media in direzione formula_21 \u00e8 nulla (conseguenza dell'ipotesi del caos molecolare).\nSe invece formula_81 \u00e8 intero pari, l'integrale si risolve facendo uso di uno degli integrali che definiscono la funzione Gamma:\nUsando il consueto cambio di variabili si ottiene per formula_88 che i momenti formula_81-esimi sono\nIl risultato si legge come segue: nonostante la distribuzione sia definita su un dominio infinito, tutti i momenti di velocit\u00e0 sono finiti. Ci\u00f2 significa in particolare che lo spostamento quadratico medio di una particella \u00e8 non nullo anche a distanze infinite (il che implica un conflitto con la dinamica del sistema): in realt\u00e0, tutte le distribuzioni reali sono troncate: ritorneremo su questo punto pi\u00f9 avanti.\nIn particolare, il momento secondo (velocit\u00e0 quadratica media in direzione formula_21) \u00e8 dato dall'espressione generale nel caso formula_92:\ncio\u00e8:\noppure, in termini di energia cinetica media:\nQuest'ultima \u00e8 la celebre legge di identit\u00e0 della temperatura con l'energia cinetica media del sistema.\nDeduzione della distribuzione completa.\nLa deduzione della distribuzione completa tridimensionale \u00e8 relativamente semplice, se si suppone che il sistema sia isotropo, cio\u00e8 che il moto delle particelle non abbia direzioni preferenziali. In queste ipotesi, la distribuzione completa \u00e8 il prodotto delle distribuzioni monodimensionali sui singoli assi formula_96 e formula_21:\nL'espressione pu\u00f2 essere semplificata, usando il modulo della velocit\u00e0 formula_99, e usando l'elemento di volume in coordinate sferiche formula_100, e integrando sulle coordinate angolari:\nQuest'ultima espressione \u00e8 l'espressione classica della distribuzione. Si vede subito che in tre dimensioni non si tratta pi\u00f9 di una gaussiana: all'aumentare della temperatura la distribuzione si allarga, ma contemporaneamente il massimo si sposta verso valori di velocit\u00e0 pi\u00f9 elevati. \nPer quanto riguarda il momento secondo, la velocit\u00e0 quadratica media si ottiene usando l'indipendenza dei moti nei tre assi formula_96 e formula_21:\noppure, in termini di energia cinetica media (totale) del sistema:\ncio\u00e8, tre volte l'energia cinetica media per ciascuna direzione del moto. Questo risultato \u00e8 in accordo col teorema di equipartizione dell'energia.\nGeneralizzando quanto trovato per la distribuzione monodimensionale, si pu\u00f2 dedurre che i momenti successivi della distribuzione completa (tridimensionale) sono dati da:\nQuesto significa che, per esempio per i momenti pari si ha:\ne cos\u00ec via.\nSistemi reali.\nLa deduzione della distribuzione di Maxwell-Boltzmann \u00e8 una delle dimostrazioni pi\u00f9 eleganti e geniali della fisica: essa \u00e8 di fatto l'unica distribuzione analitica che permetta (in un sistema classico), in modo relativamente semplice, di connettere grandezze termodinamiche e dinamica microscopica. Per questo motivo essa \u00e8 largamente usata in tutti i campi della fisica applicata, al punto da fare spesso dimenticare quali siano le ipotesi alla base della dimostrazione. Ignorare queste ipotesi porta spesso a incontrare deviazioni dai dati sperimentali, riconducibili al fatto che i sistemi reali sono spesso molto pi\u00f9 complessi.\nLe ipotesi principali usate sono le seguenti:\nIpotesi stocastica.\nIpotesi che il sistema obbedisca all'ipotesi del caos molecolare. Questo implica che la distribuzione di velocit\u00e0 in una qualsiasi direzione sia gaussiana: cio\u00e8, le particelle non hanno una direzione preferenziale di moto. Se questo \u00e8 vero nel caso di un gas perfetto, non \u00e8 sempre vero per tutti i sistemi. Infatti in meccanica si possono risolvere in modo analitico, tramite l'equazione di Newton, solo sistemi relativamente semplici, come il sistema a due corpi. Esistono poi alcuni sistemi caotici che possono essere trattati analiticamente nella teoria del caos, come il biliardo di Sinai e l'attrattore di Lorenz: talvolta si parla per essi di \"caos deterministico\". Tuttavia, la caratteristica di questi sistemi \u00e8 che sono caratterizzati da pochi gradi di libert\u00e0. \nPer i sistemi reali, che sono generalmente caratterizzati da un gran numero di gradi di libert\u00e0, \u00e8 difficile trovare un ponte semplice che leghi la dinamica microscopica ai comportamenti macroscopici della termodinamica: la semplificazione adottata da Boltzmann \u00e8 proprio quella di portare il numero di gradi di libert\u00e0 a infinito, e supporre che il moto delle particelle sia stocastico. Questo generalmente \u00e8 abbastanza ben verificato: per esempio, il numero di particelle contenuto in un metro cubo d'aria \u00e8 formula_110, il che giustifica questa supposizione.\nPer alcuni sistemi invece, l'ipotesi stocastica non funziona bene: quando il numero dei gradi di libert\u00e0 \u00e8 grande, ma non infinito, il comportamento del sistema pu\u00f2 essere intermedio fra quello di un sistema predicibile (come i sistemi della teoria del caos) e il caos molecolare. Cio\u00e8, possono esistere delle zone di caos debole immerse in un mezzo stocastico. Un esempio tipico \u00e8 quello dei plasmi immersi in campi magnetici caotici vicini alla soglia di ergodicit\u00e0. In questi casi occorrono delle distribuzioni diverse (per esempio, la distribuzione di L\u00e9vy), che per\u00f2 spesso non sono analitiche, e complicano notevolmente i calcoli.\nIpotesi di isotropia.\nSe ci sono direzioni preferenziali del moto, la distribuzione globale non \u00e8 pi\u00f9 dipendente solo dal modulo della velocit\u00e0, ma anche dalla posizione.\nIpotesi di sistema infinito.\nCome visto sopra, la distribuzione di Maxwell-Boltzmann \u00e8 definita su tutto l'asse reale. Nella realt\u00e0, nessun sistema \u00e8 infinito, ma ha una dimensione finita: tuttavia, perch\u00e9 la deduzione abbia senso, occorre che lo spazio formula_111 che una particella pu\u00f2 percorrere in un tempo formula_112 sia sufficientemente piccolo rispetto alla dimensione globale del sistema formula_113. Cio\u00e8, in formule, deve valere il limite:\nNel caso Maxwell-Boltzmann si ha che\npertanto il limite va a zero per temperature ragionevoli: ci\u00f2 significa che la dimensione del salto elementare che pu\u00f2 fare una particella deve essere comunque piccola rispetto al sistema. Se ci\u00f2 non avviene, ci sono importanti deviazioni alla distribuzione, genericamente indicate come subdiffusione o superdiffusione.\nIpotesi di sistema markoviano.\nUn'ipotesi sottintesa nella trattazione termodinamica \u00e8 che le propriet\u00e0 degli urti fra le particelle non dipendano dalla storia pregressa delle particelle (cio\u00e8 da come si \u00e8 arrivati all'urto) ma solo dalle condizioni istantanee al momento dell'urto. Questa ipotesi pu\u00f2 cadere, ad esempio, se la distanza media fra due urti \u00e8 dell'ordine della lunghezza d'onda di De Broglie della particella: in tal caso, quest'ultima deve essere trattata come un'onda secondo le regole della meccanica quantistica. Non \u00e8 pi\u00f9 possibile, quindi, trascurare i fenomeni di interferenza fra i vari eventi di scattering e l'ipotesi di processo markoviano cade. Si possono anche verificare situazioni, come quella della localizzazione di Anderson, dove i processi di diffusione necessari alla termalizzazione del sistema sono proibiti e quindi la statistica di Boltzmann smette di valere.\nApplicazioni.\nBiofisica.\nIn neuroscienze, si descrivono spesso i meccanismi di apertura e chiusura dei canali ionici attraverso una funzione di Boltzmann semplificata quando questi sono dipendenti dal potenziale di membrana. La formula utilizzata \u00e8 quindi:\ndove\nLa distribuzione di Boltzmann \u00e8 qui utilizzata per descrivere i risultati sperimentali ottenuti dalla misura patch-clamp delle correnti di membrana, e cos\u00ec determinare le propriet\u00e0 delle diverse categorie di correnti transmembrana. I parametri formula_122 e formula_121 sono determinanti per la modellizzazione informatica delle propriet\u00e0 elettriche di una cellula nervosa."}
{"id": "590846", "revid": "37401", "url": "https://it.wikipedia.org/wiki?curid=590846", "title": "Cima (botanica)", "text": "Nell'ambito della botanica una cima \u00e8 un tipo di infiorescenza caratterizzata dal fatto di terminare con un fiore apicale mentre, lateralmente, presenta ulteriori assi di accrescimento che possono superare quello centrale: tale caratteristica ne determina la forma che, generalmente, \u00e8 quella di un cono rovesciato.\nSe l'infiorescenza continua a crescere ad ambo i lati del fiore apicale, si chiamer\u00e0 \"bipara\", altrimenti sar\u00e0 soltanto \"unipara\" (ad esempio, \"scorpioide\" oppure \"elicoide\")."}
{"id": "590854", "revid": "226458", "url": "https://it.wikipedia.org/wiki?curid=590854", "title": "Allostasi", "text": "L'allostasi \u00e8 la capacit\u00e0 di mantenere la stabilit\u00e0 dei sistemi fisiologici per mezzo del cambiamento. \u00c8 un metasistema di regolazione che mantiene la stabilit\u00e0 dei sistemi essenziali per la vita (sistemi omeostatici). La funzione dell'allostasi non \u00e8 la costanza dei sistemi tramite il controllo omeostatico di alcune variabili, ma piuttosto la \"fitness\" del sistema rispetto alle domande poste dall'ambiente all'organismo in regime di selezione naturale. Questa capacit\u00e0 dipende dall'efficienza dell'organismo nel regolare sia la fisiologia sia i meccanismi comportamentali che supportano e modulano la fisiologia stessa. Un adattamento che coinvolge solo la fisiologia periferica (che modifica cio\u00e8 solo i parametri finali di un processo complesso) rischia quindi di essere contrastato dai comportamenti e dai meccanismi di compensazione fisiologica che stanno a monte delle modificazioni dei parametri finali.\nQuando l'organismo \u00e8 sottoposto a sfide ambientali entra in uno \"stato allostatico\".\nStato allostatico.\nLo stato allostatico \u00e8 uno stato di attivit\u00e0 fisiologica alterata, sostenuta dai mediatori dell'allostasi che integrano fisiologia e comportamenti associati, in risposta agli stress imposti dalle variazioni dell'ambiente. Questa alterata attivit\u00e0 ha lo scopo di mantenere la \"fitness\" dei sistemi fisiologici in risposta al cambiamento della situazione ambientale. Una volta che questa attivazione ha ottenuto un nuovo livello di adattamento, l'organismo esce dallo stato allostatico. \nLo stato allostatico pu\u00f2 essere mantenuto per brevi periodi con risultati adattivi (\"carico allostatico\") oppure diventare cronico e portare a malattie (\"sovraccarico allostatico\"). Corrisponde alla fase di allarme di Selye, una fase adattiva nella teoria della sindrome generale di adattamento di Selye (GAS).\nCarico allostatico.\nIl carico allostatico \u00e8 il risultato cumulativo di uno stato allostatico. Ha un significato funzionale in risposta a modificazioni ambientali. Quando le variazioni eccedono i limiti omeostatici, con conseguente disequilibrio dei mediatori primari, si ha un \"sovraccarico allostatico\" che porta a conseguenze fisiopatologiche importanti (che nell'uomo possono essere ipertensione cronica, innalzamento cronico delle citochine proinfiammatorie e abbassamento dei livelli di cortisolo in CFS, ritmo piatto del cortisolo in depressione).\nSovraccarico allostatico.\nIl sovraccarico allostatico corrisponde alla fase di esaurimento nella teoria della sindrome generale di adattamento di Selye. Esso si ha quando al carico allostatico si sovrappongono disturbi eccezionali o imprevisti, passando ad un sovraccarico inutile e dannoso."}
{"id": "590855", "revid": "33689", "url": "https://it.wikipedia.org/wiki?curid=590855", "title": "Stato allostatico", "text": ""}
{"id": "590856", "revid": "287204", "url": "https://it.wikipedia.org/wiki?curid=590856", "title": "Carico allostatico", "text": ""}
{"id": "590858", "revid": "287204", "url": "https://it.wikipedia.org/wiki?curid=590858", "title": "Sovraccarico allostatico", "text": ""}
{"id": "590862", "revid": "58166", "url": "https://it.wikipedia.org/wiki?curid=590862", "title": "Crash Bandicoot 1", "text": ""}
{"id": "590863", "revid": "124888748", "url": "https://it.wikipedia.org/wiki?curid=590863", "title": "Casa a schiera", "text": "La casa a schiera o \u00e8 un tipo edilizio caratterizzato dall'accostamento di pi\u00f9 unit\u00e0 abitative, una a fianco dell'altra. La singola unit\u00e0 abitativa presenta in genere un fronte stretto per svilupparsi in profondit\u00e0 e in altezza su pi\u00f9 piani. Presenta spesso un orto o un cortile retrostante.\nGeneralmente \u00e8 una casa monofamiliare; se sulla facciata presenta insieme alla porta una vetrina pu\u00f2 essere definita \"casa bottega\".\nStoria.\nSi svilupparono soprattutto in Regno Unito in epoca vittoriana, anche se gi\u00e0 nel corso del '700 se ne avevano avuti esempi come la Royal Crescent di Bath, quando la nuova classe media sorta grazie alla rivoluzione industriale si spost\u00f2 dalla campagna alla citt\u00e0 richiedendo nuovi alloggi.\nLa costruzione di questa tipologia abitativa continu\u00f2 anche successivamente finch\u00e9 l'esplosione si ebbe negli anni '50 e '60 del '900 quando con il boom demografico furono necessarie nuove dimore.\nFuori dal Regno Unito la casa a schiera perde le invarianti classiche per diventare pi\u00f9 multiforme adattandosi a estetiche diverse.\nArchitettura.\nSi tratta di una costruzione stretta e alta che si sviluppa in profondit\u00e0 verso un giardino retrostante. Pi\u00f9 raramente pu\u00f2 avere spazi verdi anche sul fronte. \nSolitamente al piano terreno si sviluppa la zona giorno mentre ai piani superiori si trovano le stanze da letto. Tuttavia in molti casi il numero di stanze da giorno (sale, salotti, sale da pranzo e studi) \u00e8 tale da dare luogo a una disposizione pi\u00f9 mista in cui si sfruttano le finestrature anche dei piani superiori per collocare stanze da giorno appunto. Potevano esserci pure cortili o cavedi per aumentare il numero di finestrature disponibili. Pu\u00f2 esserci un terrazzo sommitale. Solitamente al piano pi\u00f9 superiore venivano allestite le stanze dei bambini. \nLe case della classe media vittoriana, edoardiana e georgiana prevedevano un seminterrato con accesso separato, luogo di lavoro dei servitori che potevano pernottare direttamente in queste stanze oppure in soffitta. Si prevedeva anche una scala secondaria utile proprio ai servitori. Dalla strada alzando un tombino si poteva aprire un pozzetto nel quale scaricare il carbone che finiva in una cella al livello del seminterrato, pronto per essere captato dai servi attraverso un cunicolo che collegava detta cella sotterranea al piano dei servitori."}
{"id": "590871", "revid": "289247", "url": "https://it.wikipedia.org/wiki?curid=590871", "title": "Battaglione &quot;Folgore&quot;", "text": ""}
{"id": "590874", "revid": "1386670", "url": "https://it.wikipedia.org/wiki?curid=590874", "title": "MapServer", "text": "MapServer \u00e8 un ambiente multipiattaforma di sviluppo e fruizione Open Source finalizzato alla rappresentazione di dati geospaziali.\nCaratteristiche.\nPer dichiarazione degli stessi sviluppatori, non \u00e8 per\u00f2 un Sistema informativo geografico (GIS) completo. Il progetto avviato su iniziativa dell'Universit\u00e0 del Minnesota a cui poi si unirono (nell'ambito del progetto TerraSIP) anche la NASA ed altri organismi, \u00e8 oggi manutenuto da una comunit\u00e0 di sviluppatori sparsi in tutto il mondo.\nPu\u00f2 essere utilizzato per realizzare applicazioni Web (WebGIS), ma anche per pubblicare servizi Web conformi alle raccomandazioni dell'Open Geospatial Consortium (WMS, WFS, WCS).\nMapServer integra diversi altri sistemi Open Source/Freeware (librerie) quali:\nStruttura del software.\nMapServer \u00e8 una CGI.\nIl suo funzionamento base \u00e8 legato ad un file ASCII di indicizzazione dei dati geografici disponibili su server, (mappa), che generalmente ha l'estensione .map.\nNel file.map i dati sono organizzati in layers, a loro volta divisi in una o pi\u00f9 classi, per ognuna delle quali si possono definire diversi stili di visualizzazione.\nQuesta struttura permette la generazione di cartografie con ampia flessibilit\u00e0 di definizione degli stili che possono anche dipendere dalla scala della mappa.\nInoltre graficismo, sistema proiettivo e la visualizzazione o meno dei diversi layers pu\u00f2 essere variato dall'utente mediante comandi inline, insiti nella stessa URL di comando.\nL'output di MapServer, a seconda della richiesta, pu\u00f2 essere grafico (la mappa, la legenda, la scala metrica o la visione d'insieme) o alfanumerico (il risultato di una query sui dati alfanumerici o spaziali). Il file.map prevede anche la possibilit\u00e0 di far confluire l'output del MapServer in un template HTML, in modo da generare una pagina web di lettura pi\u00f9 agevole e gradevole.\nMapServer, attraverso opportuni wrappers (MapScript), pu\u00f2 essere integrato in applicazioni web scritte con i linguaggi di scripting:\nLa possibilit\u00e0 di essere integrato in applicazioni web ha spinto gli sviluppatori a creare Web application servers basati su MapServer per la parte di pubblicazione dati geospaziali:"}
{"id": "590875", "revid": "124667241", "url": "https://it.wikipedia.org/wiki?curid=590875", "title": "Michael Myers (personaggio)", "text": "Michael Myers (conosciuto anche come \"Ombra\", \"Ombra della Strega\", \"Uomo Nero\" o in inglese The Shape) \u00e8 un personaggio fittizio protagonista del franchise di \"Halloween\".\nJohn Carpenter e Debra Hill concepirono il personaggio per il film, che originariamente doveva intitolarsi \"The Babysitter Murders\", e l'autore lo chiam\u00f2 cos\u00ec in segno di gratitudine verso un Michael Myers realmente esistito: il distributore europeo della sua seconda pellicola, \"Distretto 13 - Le brigate della morte\".\nMichael non parla mai (escludendo le scene d'infanzia del remake e la sua ultima scena nella stessa cronologia) e il suo volto da adulto si vede di rado nelle pellicole.\nCostume.\nNon ci sono stati grossi ragionamenti creativi dietro la scelta della famosa maschera. Carpenter ha raccontato in un'intervista: Il personaggio indossa una divisa blu scuro da meccanico e stivali neri; le maschere seguenti, differenti per ogni pellicola, si basano sulla maschera originale.\nInfanzia (1957-1963).\nMichael Myers nasce il 19 ottobre del 1957 ad Haddonfield, nell'Illinois, da una famiglia da un passato non proprio ideale: il suo bisnonno materno, Michael Nordstrom, era stato condannato per un omicidio commesso molto prima della nascita di Michael. L'uomo si trovava ad un ballo di Halloween dove aveva ucciso alcune persone durante l'apparizione della costellazione Thorn nella notte di Samhain, e per questo era stato condannato alla pena di morte. L'esecuzione aveva avuto luogo nel braccio della morte di un carcere dell'Illinois, sotto gli occhi di un funzionario, di un prete, di uno psichiatra dello \"Smith's Grove Sanitarium\" e delle guardie carcerarie.\nNonostante tutto, quest'evento non turba l'infanzia del piccolo Michael. Quest'ultimo nasconde un carattere da antisociale, i cui comportamenti hanno spesso conseguenze fatali. I suoi genitori sono Peter Myers ed Edith Nordstrom. Ha due sorelle, la maggiore Judith Margaret e la minore Cynthia Anne, poi cambiato in Laurie Strode. La casa della famiglia Myers, al 45 di Lampkin Lane, \u00e8 situata nel tranquillo sobborgo nord-ovest di Machesney Park. Vicino ad esso c'\u00e8 l'affollato viale di Alpine, la parte ricca della citt\u00e0.\nMichael si urina addosso spesso poich\u00e9 ha poca stima di s\u00e9 stesso. Trascorre parecchio tempo a contemplare il suo ruolo nella famiglia ed \u00e8 disperato nel notare che non riesce a soddisfare le aspettative dei suoi genitori. Per certi versi, Michael \u00e8 contemporaneamente maturo ed immaturo per la sua et\u00e0.\nMichael e Cynthia sono entrambi curiosi e assai timidi; Michael, per\u00f2, lo \u00e8 di pi\u00f9, e spesso si attacca morbosamente alla madre. Quando lei non \u00e8 presente, cerca la compagnia della nonna materna Pamela che, in qualche modo, sembra capirlo pi\u00f9 degli altri. La nonna \u00e8 pi\u00f9 acculturata dei genitori, ma anche fredda ed incapace di amare, soprattutto sua figlia. Castiga addirittura sua figlia Edith per aver comprato un costume al piccolo Michael: \u00e8 convinta che permettere al bambino di partecipare alla festa di Halloween contribuirebbe al degrado morale dell'America.\nGioved\u00ec 31 ottobre, a colazione, Peter ed Edith annunciano che quella sera sarebbero andati fuori a cena e poi a vedere un film al Lost River Drive-In, un posto piuttosto popolare a Machesney Park. Anche Judith ha gi\u00e0 dei piani per trascorrere Halloween con il suo ragazzo. Michael e Cynthia, invece, avrebbero passato la serata dalla Blankenship. Vengono accompagnati dalla sorella dopo la scuola. Peter ed Edith, nel frattempo, come da programma, vanno a vedere una replica di \"Psyco\"; prevedono di ritornare a casa all'incirca alle 22:00.\nCynthia ha solo due anni e Michael sei. Quella sera lui rimane costantemente alla finestra per vedere quando sua sorella Judith sarebbe rincasata. Quando finalmente la vede con il suo ragazzo, \u00e8 travolto dall'odio. Mentre la coppia entra dalla porta principale, Michael sgattaiola velocemente via dalla casa della Blankenship, nascondendosi dietro un albero. Dopodich\u00e9 striscia silenziosamente sul marciapiede, mentre vede la coppia chiudere le tende di casa. Judith, dimenticatasi di aver lasciato alla Blankenship i due bambini, sale in camera da letto con il suo ragazzo. Michael, travestito da clown, raccoglie un coltello da cucina in casa e attende pazientemente che il ragazzo della sorella se ne vada. Poi risale in camera e sorprende Judith a pettinarsi i capelli allo specchio. La ragazza rimane scioccata nel vedere il fratello armato e in costume: non ha per\u00f2 il tempo di rendersi conto di cosa sta accadendo, in quanto Michael l'accoltella ripetutamente allo stomaco ed al collo, fino ad ucciderla.\nDopo l'omicidio, Michael esce sul vialetto d'accesso, proprio nel momento in cui i suoi genitori sopraggiungono. Peter gli toglie la maschera. Lo stesso Michael \u00e8 sotto shock per quello che ha fatto e rimane muto sul marciapiede, immobile.\nIncarcerazione, terapia e fuga (1963-1978).\nVenerd\u00ec 1\u00ba novembre i medici di Haddonfield e delle contee vicine insistono sul fatto che Michael debba essere internato al manicomio di Smith's Grove, nella contea di Warren, 150 miglia ad ovest. Il dottor Sam Loomis \u00e8 stato da poco inserito nello staff di Smith's Grove dal capo amministratore, suo amico di lunga data e collega, Terence Wynn. Loomis \u00e8 specializzato in psichiatria infantile. Michael, per alleviare la reclusione, si estrania da ci\u00f2 che lo circonda, \"evadendo\" dalla prigione con la mente, che non pu\u00f2 essere mai rinchiusa. Michael cos\u00ec si rinchiude in se stesso senza pi\u00f9 parlare.\nMichael viene inizialmente affidato alle cure di Loomis, che lo tiene sotto osservazione per quattro ore al giorno per un periodo di sei mesi. Il 1\u00ba maggio 1964 Loomis incontra due amministratori del manicomio di Smith's Grove, insistendo sul fatto che Michael sia trasferito al carcere di massima sicurezza di Litchfield. Gli amministratori non sono d'accordo, credendo che Michael sia solamente catatonico, dato che mostrava comportamenti comatosi e nessuna reazione a stimoli esterni. Le note di Loomis, invece, suggeriscono ben altro: la catatonia \u00e8 solo un'ingegnosa copertura per nascondere cosa Michael sia realmente, cio\u00e8 un essere senza rimorso, uno psicopatico predatore. Loomis capisce che non \u00e8 in grado di convincere gli amministratori, ma per evitare guai peggiori alla fine acconsente a tenerlo in cura presso di s\u00e9. Per\u00f2 non permetter\u00e0 mai a nessuno di avvicinarglisi.\nDurante i quindici anni che Michael trascorre a Smith's Grove, otto di questi sono impiegati da Loomis per cercare di far parlare e scuotere il bambino; alla fine, per\u00f2, si convince che egli sia realmente cattivo. I successivi sette anni passano cercando disperatamente di convincere i superiori a trasferire il ragazzo in un luogo pi\u00f9 sicuro. Il giorno del suo ventunesimo compleanno, il 19 ottobre, Michael dovrebbe comparire davanti alla corte della sua contea natale. Il verdetto deve decidere se lo si debba lasciare a piede libero oppure incarcerarlo. \nLa saga di Halloween.\nNel 1978 Michael ruba un'automobile per la sua fuga. L'auto appartiene alla collega medico di Loomis, Marion Whittington. Dopo averla attaccata e costretta alla fuga, Michael sale sull'auto e fugge. La sua destinazione \u00e8 Haddonfield, citt\u00e0 natale. All'alba uccide un contadino e gli ruba i vestiti: ha per\u00f2 perduto un libretto che contiene parecchie informazioni sulla sua destinazione, libretto che Loomis non tarda a ritrovare.\nIl giorno seguente, il 31 ottobre, Michael raggiunge la sua casa natale, ora vuota, fatiscente e messa in vendita dalla compagnia Strode. Colpito dalla diciassettenne chiamata Laurie Strode, inizia a pedinarla un po' dovunque: a scuola, lungo il tragitto verso casa, e mentre fa da baby-sitter assieme a un'amica, Annie Brackett. Laurie accudisce Tommy Doyle mentre Annie deve sorvegliare Lindsey Wallace nella casa di fronte. Quella notte Annie riceve una chiamata dal suo fidanzato Paul, che le propone di incontrarsi e di fare l'amore. Annie accetta. Per poter stare pi\u00f9 tranquilli nella casa dei Wallace, Annie porta la piccola Lindsey nella casa di fronte, dove Laurie e Tommy guardano in TV \"Il pianeta proibito\". Poi si reca all'automobile, con cui intende andare a prendere Paul, ma si accorge che la portiera \u00e8 chiusa. Rientra a prendere le chiavi, poi torna trovandola stranamente aperta. L\u00ec per l\u00ec non ci fa molto caso, accomodandosi immediatamente al posto di guida. Il sospetto che qualcuno possa esserci entrato le sorge subito dopo avere notato il vetro appannato. Proprio in quel momento Michael, nascosto sul sedile posteriore, le stringe le mani al collo per strangolarla. Annie si dibatte disperatamente, provando anche a suonare il clacson per chiedere aiuto, ma tutto \u00e8 inutile. Dopo averle tagliato la gola, Michael prende il corpo e lo porta nel retro di casa Wallace.\nPi\u00f9 tardi un'altra amica di Annie, Linda Van Der Klok, e il suo fidanzato Bob Simms si presentano a casa Wallace. Trovandola vuota e buia, ne approfittano subito per copulare in una delle stanze del piano superiore. Subito dopo, Bob scende in cucina per prendere della birra; trovando aperta la porta sul retro, crede di trovarsi di fronte a uno scherzo di Annie e Paul. Inizia a cercarli per tutta la stanza, ma alla fine trova ben altro: Michael Myers, nascosto in un andito. Michael mostra la sua forza sovrumana alzando Bob con una sola mano; lo uccide con un coltello e lo abbandona in cucina. Poi, mascherato da fantasma, sale al piano superiore e strangola Linda, proprio mentre lei parla al telefono con Laurie. \u00c8 lei che, subito dopo, accorre in casa Wallace per aiutare l'amica. In rapida sequenza si imbatte nei cadaveri di tutti i suoi amici, \"artisticamente\" composti da Michael. Piena di orrore tenta la fuga, ma Myers sbuca repentino alle sue spalle ferendola con il coltello. Laurie cade dalle scale e a stento riesce a scappare. Riesce comunque a raggiungere casa Doyle, dove si barrica dentro con Tommy e Lindsey.\nMichael riesce lo stesso a raggiungerla. Hanno pi\u00f9 di una colluttazione, e quando sembra che Myers l'abbia ormai in pugno, il dottor Loomis (attirato dalle grida dei bambini) interviene giusto in tempo sparando sei colpi di pistola a Michael, che cade dal balcone e rimane a terra, apparentemente morto.\nLaurie chiede chi \u00e8 quel mostro, ma Loomis non sa dare una risposta soddisfacente, limitandosi ad un laconico \u00abGi\u00e0, era proprio un mostro!\u00bb. Si affaccia dal balcone per dare un'occhiata al cadavere, ma ci\u00f2 che vede \u00e8 solo l'orma del corpo lasciata sul terreno erboso. Michael \u00e8 scappato e la notte \u00e8 ancora lunga.\nHalloween II - Il signore della morte.\nLa storia riprende dalla stessa notte di marted\u00ec 31 ottobre; il dott. Loomis esce dalla casa dei Doyle e cammina nel cortile ispezionando il luogo dove Michael era caduto: trova una macchia di sangue e dalla sagoma lasciata da Michael sul prato intuisce che gli ha sparato al cuore. Per evitare altri spargimenti di sangue inizia subito la caccia all'uomo con lo sceriffo Leigh Brackett. La traumatizzata Laurie Strode viene portata da un'ambulanza all'\"Haddonfield Memorial Hospital\" per curarle le ferite provocate dallo scontro con Michael.\nInterrompendo la trasmissione de \"La notte dei morti viventi\", il giornalista Robert Munday arriva nella casa dei Wallace situata a Orange Grove Boulevard. Il giornalista conferma che tre adolescenti, due ragazze e un ragazzo, sono stati assassinati al piano superiore dell'edificio. Intanto Loomis e Brackett incrociano un misterioso soggetto, che indossa una maschera come quella di Michael. Loomis si precipita fuori dall'auto dello sceriffo con la sua pistola e si avvicina all'uomo. Brackett lo segue da vicino ma un'auto della polizia investe l'uomo ad alta velocit\u00e0 e lo schiaccia contro un furgoncino parcheggiato. I due veicoli esplodono e l'uomo rimane incastrato in quell'inferno, mentre il poliziotto riesce ad uscire dall'auto. Loomis si chiede se la vittima dell'incidente \u00e8 proprio Michael Myers e anche Brackett pretende di saperlo. Gary Hunt, il vice di Brackett, raggiunge lo sceriffo per comunicargli che tre giovani sono stati trovati morti in casa Doyle e crede che una delle vittime sia la figlia dello sceriffo, Annie. Quando Brackett ha conferma di ci\u00f2 lascia l'incarico a Hunt e si ritira a casa.\nDopo essersi assicurato di essere fuori dalla portata di Loomis, Michael ritorna alla ricerca di sua sorella Laurie. Mentre vaga a piedi per Haddonfield sente per caso un annuncio radiofonico che comunica il trasferimento di Laurie Strode all'ospedale cittadino.\nMichael si dirige all'ospedale, vi si intrufola e, uno ad uno, gli infermieri e lo staff medico cadono sotto la sua lama (questa volta un bisturi).\nLoomis intanto continua le indagini su dove possa nascondersi Michael. Il vicesceriffo ha una segnalazione di un'intrusione in una scuola elementare e vi si precipita con Loomis. I due trovano scritta sulla lavagna, col sangue, la parola \"Samhain\". \"Samhain\" scritto anche \"Sauin\" (alla mannese), \u00e8 un'antica (VI secolo a.C. o anche prima) festa pagana di origine gaelica, che si celebra tra il 31 ottobre e il 1\u00ba novembre, spesso conosciuta anche come Capodanno celtico. A questo punto il dottore comincia a capire che c'\u00e8 di pi\u00f9 in Michael Myers di quanto lui non creda.\nSaputo in seguito che Laurie Strode altro non \u00e8 che la sorella minore di Michael (Cynthia Ann Myers), Loomis raggiunge l'ospedale, e salva nuovamente Laurie da Michael. Ne segue uno scontro selvaggio in cui Michael riesce ad accoltellare Loomis, ferendolo in maniera piuttosto grave. In seguito si dirige verso Laurie, che fa fuoco su di lui con una pistola avuta da Loomis poco prima. Michael rimane accecato e Loomis, ancora vivo, dopo aver sparso del gas infiammabile per tutta la stanza, fa uscire di corsa Laurie e fa esplodere la stanza in cui si trova insieme a Michael. Dopo l'esplosione Laurie vede Myers avvolto dalle fiamme che si accascia al suolo, ormai morto. L'incubo \u00e8 finito, almeno per ora.\nHalloween 4 - Il ritorno di Michael Myers.\nIl dottor Loomis e Michael sono sopravvissuti all'esplosione dell'ospedale. Loomis \u00e8 costretto a camminare con un bastone ma a Myers \u00e8 andata peggio, dato che ha passato un intero decennio in coma. I dottori hanno scoperto l'anno precedente che i muscoli di Myers si sono, nel frattempo, atrofizzati. Il 30 ottobre 1988, due medici di \"Smith's Grove\" (un uomo e una donna) vengono incaricati di trasferire Michael dal \"Ridgemont Federal Sanitarium\" proprio a \"Smith's Grove\". Durante il viaggio i due parlano e citano la morte di Laurie, poi l'uomo afferma che Michael ha per\u00f2 ancora un parente vivo, ossia una nipote, che vive ad Haddonfield. Sentendo questa notizia, Michael si sveglia, uccide i due medici e fa finire l'ambulanza in un fiume.\nPi\u00f9 tardi Loomis arriva sulla scena dell'incidente alla ricerca del corpo di Michael, ma non riesce a trovarlo. Il suo superiore cerca di convincerlo che se anche fosse rimasto vivo sarebbe incapace di camminare e combinare qualsiasi danno, ci\u00f2 nonostante Loomis pensa che la cosa migliore sia andare ad Haddonfield. Michael intanto ha raggiunto una stazione di servizio, dove ha ucciso gli impiegati e rubato un'altra divisa da meccanico. Loomis riesce a raggiungerlo, ma le sue preghiere sono vane e rischia addirittura di rimanere ucciso per averlo ostacolato nella fuga.\nIl dottore prova a fare una nuova ricerca sul passato di Myers per dare un senso agli ultimi delitti e scopre dell'esistenza della figlia di Laurie Strode, Jamie Lloyd (che pur non avendo mai incontrato suo zio Michael, ha spesso incubi su di lui, mostrando di avere una sorta di contatto telepatico con lui). Scopre anche che \u00e8 in affidamento dai Carruthers e si precipita a casa loro per salvarla dalla furia dello zio, ma Michael lo batte sul tempo e uccide l'animale domestico dei Carruthers.\nIl sempre metodico Michael attacca un elettricista lanciando poi il suo corpo sulla linea dell'alta tensione, facendo saltare la corrente a tutta Haddonfield, dopo aver compiuto un massacro nella stazione di polizia locale.\nMichael continua a inseguire Jamie, ma Loomis riesce a fermarlo. Decidono tutti di barricarsi in casa dello sceriffo, sbarrando porte e finestre. Lo sceriffo, il suo vice e il fidanzato di Rachel, armati di pistole, sorvegliano la casa dal di dentro. Comunque Michael li vince in astuzia, nascondendosi nei sedili posteriori della macchina della polizia; cos\u00ec il poliziotto ha gi\u00e0 inconsapevolmente portato Michael dalla casa dei Carruthers a quella dello sceriffo. Si rinchiudono cos\u00ec in casa proprio con la persona dalla quale tentavano di fuggire.\nSicuro di s\u00e9, Michael li uccide uno ad uno, rompendo il collo e le ossa del vice tra le sue mani, impalando la figlia dello sceriffo e frantumando il cranio del fidanzato di Rachel; si mette poi a caccia di Jamie e di Rachel. Alla fine Jamie riesce a scappare, ma Rachel muore apparentemente cadendo dal tetto. Jamie corre da Loomis e la coppia irrompe nella scuola elementare frequentata dalla bambina. Michael per\u00f2 li sorprende entrambi e getta Loomis sulla porta della classe. Appena Michael si chiude in stanza con Jamie, Rachel, che in verit\u00e0 era sopravvissuta alla caduta, riappare e spruzza in faccia a Michael il contenuto di un estintore.\nLe due ragazze riescono a fuggire, nonostante Michael le insegua, con una macchina. Infine giungono ad un raduno di poliziotti, e riescono apparentemente a uccidere Myers. Jamie si avvicina a Michael e gli prende brevemente la mano (creando un legame psichico), ma viene allontanata proprio nel momento in cui Myers si rialza e la polizia fa fuoco sul serial killer uccidendolo. Il colpo di scena finale avviene quando, tornati a casa Carruthers, Jamie indossa la sua mascherina da clown (avviene una scena simile al primo capitolo della saga) e ferisce la madre adottiva con un paio di forbici. Loomis vorrebbe spararle, in quanto la bambina \u00e8 posseduta dalla stessa furia omicida di suo zio, ma viene trattenuto da un poliziotto.\nHalloween 5 - La vendetta di Michael Myers.\nMichael \u00e8 riuscito a salvarsi in seguito alla sparatoria con la polizia di Haddonfield. Lasciatosi cadere in un fiume, viene trasportato dalla corrente nei pressi di una rimessa abitata da un eremita. Michael passa un anno nella rimessa tra la vita e la morte, accudito dallo stesso eremita che verr\u00e0 poi ripagato con la morte quando Michael si risveglia e decide di vendicarsi della nipote, della sorella di questa e di Loomis. Jamie intanto si trova nella clinica per bambini di Haddonfield, Illinois, dopo aver aggredito la madre adottiva con un paio di forbici. La bambina sembra aver sviluppato un contatto telepatico con il diabolico zio, riuscendo a vedere tutti i suoi omicidi. Michael, tornato ad Haddonfield, si mette sulle tracce della nipote con Loomis alle calcagna, tornato per combatterlo una volta per tutte. Questi uccide prima il cane di Jamie e Rachel e poi uccide Rachel stessa nascondendone il corpo. Quella stessa sera Michael uccide diversi amici di Tina (amica di Rachel a cui Jamie \u00e8 molto legata), che stanno festeggiando Halloween nella \"TORRETTA DELLA FATTORIA\". Qui \u00e8 uccisa pure Tina, alla quale Jamie ha cercato di salvare la vita, poich\u00e9 sa che corre dei pericoli. Cercando per l'appunto di avvertirla, scappa dalla clinica con il suo amichetto Billy durante la festa in maschera, ma rischiano quasi di farsi travolgere dall'auto di Michael che poi si va a schiantare contro un albero. Dall'incidente esce miracolosamente illeso. Loomis, accortosi della fuga dei bambini, li manda via di l\u00ec e decide di spingere Michael a tornare nella sua vecchia casa, dove intende organizzare una trappola con l'aiuto di Jamie. Michael arriva e sembra quasi che si faccia convincere dalle parole di Loomis che gli dice di lasciar perdere tutta la sua vendetta e la furia omicida e di tornare ad essere felice come quando era bambino. Ma appena sfiora il suo coltello, Loomis viene pugnalato ad una spalla. Cos\u00ec Michael rincorre Jamie fino in soffitta dove quest'ultima trova i cadaveri di Rachel e Tina. Viene raggiunta da Michael che sta per pugnalarla, ma lei lo chiama \"zio\" e Michael si ferma. Qui vediamo inaspettatamente Myers piangere, forse per il rimorso del male fatto. L'uomo si leva addirittura la maschera, per\u00f2 appena Jamie cerca di toccarlo, lui si ribella e inizia a rincorrerla fino ad uno scantinato dove c'\u00e8 ad aspettarlo Loomis, che lo fa cadere in una rete, facendogli credere di consegnargli Jamie, e all'arrivo della polizia si accascia sopra di lui.\nPortato in carcere, sembra che per Michael Myers non ci sia pi\u00f9 via di fuga, ma appena i poliziotti stanno per andarsene un misterioso uomo vestito di nero, uccide i poliziotti, libera Michael e rapisce Jamie (questa scena \u00e8 vista solo nell'edizione Producer's Cut di \"Halloween 6\").\nHalloween 6 - La maledizione di Michael Myers.\nViene rivelato che Michael Myers \u00e8 stato salvato da un culto segreto di druidi, il \"Culto della Spina\" il cui scopo \u00e8 proteggerlo e usarlo per i propri scopi. Lo stesso culto ha anche rapito Jamie, che ora ha 15 anni ed \u00e8 incinta proprio di Michael Myers. Il capo del culto ha fatto in modo che venisse generato un erede da Jamie e Michael mediante inseminazione artificiale (poich\u00e9 teme che qualcosa andasse storto nel farglielo fare in modo naturale). Appena il bambino nasce, Jamie, grazie all'aiuto di un'infermiera, riesce a scappare con esso, ma Michael la insegue e infine riesce ad ucciderla. In ogni caso non riesce a capire dove questa ha nascosto loro figlio. Loomis, intanto, apprende finalmente il segreto della furia omicida e dell'apparente immortalit\u00e0 di Michael: \u00e8 la maledizione del simbolo \"Thorn\", il quale fa credere alla sua vittima che l'uccisione di tutti i membri della sua famiglia riporti equilibrio nelle condizioni che affliggono l'umanit\u00e0.\nIl bambino che Jamie ha nascosto in una stazione di Bus Dip viene trovato da Tommy Doyle, il bambino comparso nel primo e nel quarto film, ormai cresciuto e ossessionato dalla figura di Michael Myers. Tommy, insieme a Kara Strode (nella versione italiana chiamata Sarah), cugina adottiva di Laurie, e il figlio, Danny, che avverte misteriose voci, cerca insieme al dottor Loomis di mettere in salvo il piccolo. Il pubblico \u00e8 portato a credere che Loomis sia stato ucciso da Michael, a causa di un forte urlo che proviene dall'edificio in cui Loomis e Myers vengono visti l'ultima volta insieme.\nNel finale della versione inedita in Italia del film, \u00e8 possibile vedere che Loomis scopre che il Michael che lui stava seguendo \u00e8 solamente il dott. Wynn travestito da Michael. Il dottore quindi assegna a Loomis il compito di osservare Michael e prima di morire con un incantesimo lo marchia con il simbolo del Thorn: cos\u00ec lo psichiatra si mette disperatamente a urlare per il terrore.\nInoltre in una scena della versione inedita, Tommy, Kara e Danny si ritrovano nella sala del culto dove Danny (che dovrebbe diventare il nuovo Michael) deve uccidere sua madre o il piccolo Steven (cos\u00ec lo ha chiamato Tommy appena lo ha trovato).\nKara intuisce quindi che Michael \u00e8 il padre del piccolo Steven e glielo fa presente; a quel punto Michael si ferma e questo permette a Tommy di minacciare Wynn con il coltello e quest'ultimo li lascia andare.\nHalloween - 20 anni dopo.\nMichael, il cui corpo non \u00e8 mai stato trovato nel secondo film, scopre che sua sorella Laurie ha in realt\u00e0 simulato la sua morte ed ha cambiato nome in Keri Tate. Successivamente \u00e8 diventata preside ed insegnante di letteratura in una rispettosa ed isolata scuola privata chiamata \"Hillcrest Academy\" a Summer Glen, California del nord. Ancora un'altra volta, Michael tenta di uccidere Laurie e suo figlio di 17 anni, John. Ma, dopo tutti questi anni, Laurie capisce di non essere spaventata. Attende inconsapevolmente il suo ritorno. Michael perseguita Laurie, John e i suoi amici. Scatenando una scia di terrore, Michael non si fermer\u00e0 davanti a niente per celare i segreti del suo oscuro passato. Ma la scuola ha un nuovo improbabile eroe, se i presenti nella scuola riusciranno a sopravvivere abbastanza a lungo da fermare ci\u00f2 che non pu\u00f2 essere fermato. Dopo una violenta lotta, sembra che Michael sia morto. Laurie, sapendo come Michael possa ritornare dal mondo dei morti, ruba il furgoncino del coroner in cui vi \u00e8 il corpo del fratello, con l'idea di distruggerlo e con esso Michael in modo definitivo. Michael si sveglia e il furgoncino cade gi\u00f9 da un precipizio, ma lui rimane impigliato in un albero. Laurie \u00e8 tentata di aiutare il fratello, ma capisce che in lui non ci sono pi\u00f9 sentimenti umani e fraterni. Cos\u00ec in preda alla rabbia e ai brutti ricordi, decapita il suo odiato fratello e pensa che sia finalmente tutto finito.\nHalloween - La resurrezione.\nLaurie \u00e8 convinta di averla fatta finita con il suo malvagio fratello, una volta per tutte. Tuttavia, mentre Michael si trova ancora nella mensa dell'accademia privo di sensi, un paramedico di Summer Glen lo trova e ne esamina il corpo immobile. Quando \u00e8 sul punto di togliergli la maschera, Michael si riprende e ferisce il paramedico alla laringe, per poi scambiare i vestiti con quelli della sua vittima, oramai non pi\u00f9 cosciente e muta. Laurie dirotta il furgoncino del coroner pensando ci sia il malvagio fratello al suo interno. Dopo aver distrutto il furgoncino gi\u00f9 da un dirupo di montagna, Laurie decapita l'uomo mascherato. Quando scopre di aver ucciso un uomo innocente, viene arrestata per omicidio. Dopo un breve periodo, Laurie viene internata in un dipartimento psichiatrico del Grace Andersen Sanitarium.\nTre anni dopo, la notte del 31 ottobre 2001, Michael scopre che sua sorella si trova nell'istituto. Vi irrompe, trova Laurie e la insegue mentre lei scappa verso il tetto. Laurie si \u00e8 preparata per il suo arrivo durante la permanenza nell'istituto, preparando un'ingegnosa trappola. Quando Michael cade in essa, si ritrova appeso a testa in gi\u00f9, Laurie decide di verificare che sotto la maschera vi sia davvero Michael. Quando si avvicina per toglierla, Michael afferra la sua mano sinistra. Laurie prova a colpirlo al torace con il coltello che ha nella mano destra, ma Michael la blocca, e finalmente la uccide. Per\u00f2 anni dopo si ripresenta. Lui abita nella sua vecchia casa ma nessuno lo sa. Finch\u00e9 un giorno un regista decide di girare una sorta di reality show nella casa dei Myers.\nNella casa entrano sei persone (tre ragazze e tre ragazzi). Michael uccide i ragazzi uno dopo l'altro, solo una ragazza sopravvive oltre al regista. I due, alla fine, uccidono Myers, e la ragazza d\u00e0 un ultimo controllo prima che il corpo venga portato via per accettarsi che non sia la persona sbagliata come era successo a Laurie Strode 3 anni prima.\nMyers viene portato in obitorio per l'autopsia, ma nel momento in cui l'infermiera sta per sfilargli via la maschera, Michael apre gli occhi.\nHalloween - The Beginning, l'adattamento di Rob Zombie.\nNel giugno 2006 \u00e8 stato annunciato che Rob Zombie ha scritto, girato e prodotto un remake/reboot del celebre \"Halloween - La notte delle streghe\" con il titolo di \"Halloween - The Beginning,\" nei cinema il 4 gennaio 2008. In un'intervista sul sito ufficiale della serie Rob ha risposto alle domande dei fan, assicurando loro che la maschera di Michael rester\u00e0 \"quella classica\". In molte interviste ha anche espresso intenzioni di includere elementi da \"prequel\", piuttosto che spiegare le ragioni delle azioni di Michael e la sua vita prima che scappasse dallo Smith's Grove Sanitarium. In un'intervista per MTV, Rob Zombie ha spiegato i suoi progetti per il personaggio: \u00ab\"Voglio che il protagonista sia Michael Myers, non sar\u00e0 un oggetto senza volto che fluttua di casa in casa a uccidere ragazzine: non si dovr\u00e0 focalizzare su di loro. Questo \u00e8 quello che si pu\u00f2 cambiare e che deve essere cambiato per rendere il film pi\u00f9 intenso... c'\u00e8 un sacco di roba da cui attingere per lavorare, ma \u00e8 roba che non si \u00e8 mai vista. Questo \u00e8 il potenziale per realizzare qualcosa di unico. Quando inizi a scavare nel passato, si stia parlando di Charlie Manson, Jeffrey Dahmer o di Henry Lee Lucas, e vedi le cose nel passato, allora capisci che il serial killer \u00e8 l'unico mestiere per cui questo tizio era qualificato dalla nascita'. \u00c8 fastidioso quando vedi che certa gente parla di una cosa senza conoscere le radici di essa\"\u00bb. Rob Zombie ha inoltre aggiunto che \u00ab\"...ci sono cose dell'originale Michael Myers che mi danno fastidio. Per esempio, il fatto che uccide in questa maniera robotica e che veste un uniforme da meccanico. Cose che non mi piacciono, e che probabilmente cambier\u00f2\"\u00bb.\nHalloween II, il sequel di Rob Zombie.\nUn anno dopo i fatti avvenuti in \"Halloween - The Beginning\", Laurie Strode (Scout Taylor-Compton) ora vive con i Brackett e cerca di curare i suoi incubi su Michael Myers (Tyler Mane) tramite terapia. Nel frattempo, il dott. Samuel Loomis (Malcolm McDowell) ha scritto e pubblicato un nuovo libro riguardante la storia di Michael, preoccupandosi ora della fama e del denaro, e scatenando la furia dei genitori delle sue vittime. Laurie scopre di essere Angel Myers, la sorella di Michael che, nel frattempo, ha vissuto in una capanna abbandonata, creduto morto da tutti e convivendo con il fantasma di sua madre Deborah (Sheri Moon Zombie) e di s\u00e9 stesso, da bambino. Il giorno di Halloween, l'assassino ritorna ad Haddonfield per ritrovare la sorella, ma prima uccide tutte le sue amiche e infine riesce a rapirla e portarla nel suo covo. Loomis, accortosi che il suo ex paziente non \u00e8 morto, cerca di convincerlo a liberare Laurie, ma viene ucciso. Alla fine Michael viene pugnalato al volto dalla sorella. Nella versione estesa, per\u00f2, Micheal ha un diverso fato: nella colluttazione con Loomis, Micheal e il dottore sfondano un muro del capanno, finendo fuori davanti alla polizia e, dopo aver pugnalato Loomis (esclamando finalmente una parola dopo quasi vent'anni di silenzio: \"Muori!\"), viene crivellato a morte dalla polizia.\nLa trilogia \"contemporanea\" di David Gordon Green (Halloween, Halloween Kills e Halloween Ends).\nNel 2018, Jamie Lee Curtis torna all'iconico ruolo di Laurie Strode, che giunge allo scontro finale con Michael Myers, l'uomo mascherato che le ha dato la caccia da quando era sfuggita per un soffio alla carneficina della notte di Halloween avvenuta quattro decenni prima. Il Maestro dell'horror John Carpenter \u00e8 produttore esecutivo e consulente creativo di questo capitolo, e unisce le forze con il produttore leader della cinematografia horror contemporanea, Jason Blum. Ispirato da un classico di Carpenter, i registi David Gordon Green e Danny McBride hanno creato una storia che apre una nuova strada rispetto agli eventi del film-pietra miliare del 1978 (ignorando tutti i sequel usciti tra il 1981 e il 2009), e Green ne firma anche la regia portando la storia ai tempi attuali. In \"Halloween,\" ambientato 40 anni dopo gli eventi del primo film, Michael Myers evade dall'ospedale psichiatrico dov'era detenuto e torna ad Haddonfield dove inizia una nuova strage, pi\u00f9 violenta e crudele di quella di quarant'anni prima. Nel frattempo, Laurie Strode, in questi quattro decenni si \u00e8 preparata in tutto e per tutto al ritorno dell'assassino, con la decisione e la speranza di ucciderlo una volta per tutte. Nel seguito \"Halloween Kills\" (uscito nel 2021), ambientato la stessa notte del precedente anche tutta Haddonfield si schiera contro Michael che, tuttavia, nonostante gli attacchi ricevuti, riesce ad uscirne indenne e senza danni come se fosse un mostro sovrumano. Il capitolo finale della trilogia, \"Halloween Ends\", \u00e8 previsto per il 2022 e sar\u00e0 ambientato quattro anni dopo gli eventi del 2018 includendo anche la pandemia di COVID-19.\nPoteri.\n\u00c8 dotato di forza sovrumana e di un comportamento da predatore quando \u00e8 in cerca di vittime: di conseguenza, perde tutte le caratteristiche dell'animo umano. Gli sono state diagnosticati disturbi mentali quali catatonia, psicosi e schizofrenia, che probabilmente gli fanno avere visioni e incubi che lo spingono a odiare e uccidere le persone.\nLa capacit\u00e0 di Michael di tornare in vita dalla morte \u00e8, secondo alcuni, dovuta alla sua innata furia ed alla sua mente omicida. Nei sequel \"post-Carpenter\" il suo stato semi-divino si deduce che \u00e8 dovuto alla maledizione del \"Thorn\", come emerso dal sesto film. Questa \"maledizione\" possiede ed obbliga Michael ad uccidere tutti i membri della sua famiglia e chiunque ostacoli il suo piano. Secondo la leggenda, questo sacrificio servirebbe a scongiurare una piaga o un disastro che altrimenti si abbatterebbe sul \"villaggio\" in cui Michael vive. La \"maledizione\" usa Michael come un burattino e lo guida verso le vittime designate. Il \"Thorn\" sembra infondere a Michael poteri oltre la capacit\u00e0 umana, come la sua forza e la sua apparente immortalit\u00e0: \u00e8 probabile tuttavia che dietro la maschera il vero Michael provi rimorso per gli omicidi che compie.\nIn \"Halloween 5\" sembra combattere la maledizione che lo manovra e, toltosi la maschera per sua nipote Jamie Lloyd, piange (presumibilmente per il rimorso della scia di sangue lasciatasi alle spalle). Sembra quasi che non abbia pi\u00f9 il controllo di s\u00e9 stesso, come se fosse costretto dalla maledizione a compiere ogni gesto. Michael stesso, in alcune occasioni, va contro la maledizione tentando di uccidere alcuni membri del \"Culto della Spina\". Non si sa cosa Michael possa aver subito dalla setta, quindi si sarebbe potuto trattare di vendetta nei loro confronti, in quanto utilizzare il tempo a sua disposizione per la loro uccisione avrebbe rallentato i suoi progressi verso il figlio di Jamie, Steven Lloyd. Non vi \u00e8 inoltre alcuna spiegazione logica per cui il \"Thorn\" avrebbe potuto volere la morte dei membri del \"Culto della Spina\". Queste sue azioni potrebbero essere state ispirate dal fatto che Michael stesse avvicinandosi sempre pi\u00f9 al conseguimento dei suoi obiettivi. Probabilmente approfitta del momento per riflettere su tutte le sue azioni, permettendo al vecchio Michael Myers, il piccolo, timido, ragazzo di risvegliarsi. Ma quando Kara Strode prova a parlargli, risoffoca tutti questi pensieri positivi.\nAttori.\nIl personaggio di Michael Myers \u00e8 stato interpretato da numerosi attori:"}
{"id": "590879", "revid": "767487", "url": "https://it.wikipedia.org/wiki?curid=590879", "title": "Titanoides", "text": "Il titanoide (gen. Titanoides) \u00e8 un mammifero estinto, appartenente ai pantodonti. Visse nel Paleocene medio-superiore (circa 61 - 55 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale aveva dimensioni notevoli: il solo cranio misurava oltre 32 centimetri di lunghezza, e si suppone che l'animale intero potesse superare i 2,5 metri di lunghezza. \"Titanoides\" poteva pesare forse un paio di quintali. L'aspetto richiamava vagamente quello di un orso, a causa delle robuste zampe armate di lunghi e potenti artigli.\nIl cranio era allungato, soprattutto nella regione posteriore, ma il muso era corto e alto. Erano presenti lunghissimi canini superiori particolarmente robusti. Alcune modifiche delle ossa delle mascelle (la riduzione del processo coronoide sulla mandibola, la riduzione dell'apofisi angolare, l'abbassamento del livello della fossa glenoide) indicano che \"Titanoides\" poteva aprire molto le fauci. I molari inferiori erano simili a quelli del ben noto \"Coryphodon\", soprattutto per la crescita progressiva dal primo al terzo molare (al contrario di quanto avveniva in \"Barylambda\") e per l'assenza di metastilide. Il paraconide e la cresta anteriore del trigonide erano ben sviluppati. Come in tutti i pantodonti, la scatola cranica era piccola. \nLo scheletro postcranico era dotato anch'esso di alcune specializzazioni, tra cui una clavicola robusta, rugosit\u00e0 sulle ossa metacarpali e soprattutto le mani dotate di artigli potenti. Carpo e tarso assomigliavano a quelli di \"Coryphodon\", ma le falangi richiamavano quelle di \"Pantolambda\". Il carpo, in particolare, era dotato di un osso centrale fuso con lo scafoide, mentre il trapezio era di dimensioni maggiori rispetto al grande osso. Il corpo di \"Titanoides\" era robusto e massiccio, e le zampe anteriori in particolare erano molto forti.\nClassificazione.\nIl genere \"Titanoides\" venne descritto per la prima volta da Gidley nel 1917, sulla base di un fossile incompleto ma ben conservato e dotato di cranio, rinvenuto in terreni del Paleocene superiore in Dakota del Nord; la specie tipo \u00e8 Titanoides primaevus, rinvenuta in seguito anche in Colorado, Wyoming, Alberta e Saskatchewan. Altre specie attribuite a \"Titanoides\" sono \"T. gidleyi, T. looki\" (inizialmente noto come \"Sparactolambda looki\"), \"T. major\" e \"T. nanus\". \n\"Titanoides\" \u00e8 un membro aberrante dei pantodonti, un gruppo di mammiferi arcaici che, dopo l'era dei dinosauri, si diversificarono andando a sviluppare forme di grandi dimensioni. Al contrario degli altri pantodonti, \"Titanoides\" non possedeva zoccoli bens\u00ec artigli, e a causa di questa e altre caratteristiche morfologiche questo genere \u00e8 posto in una famiglia a s\u00e9 stante, i Titanoideidae. Questo mammifero \u00e8 forse derivato da alcuni pantodonti del Paleocene inferiore-medio simili a \"Pantolambda\".\nPaleoecologia.\nIl cranio eccezionalmente grosso era fornito di quattro lunghi canini, forse usati nei combattimenti o per display intraspecifico. Le zampe robuste, fornite di cinque dita artigliate e forti, venivano probabilmente utilizzate per scavare alla ricerca di radici, o forse per spezzare piante dure. \u00c8 improbabile che questi artigli venissero utilizzati per difesa, dal momento che \"Titanoides\" era di gran lunga pi\u00f9 grande dei predatori della sua epoca."}
{"id": "590889", "revid": "1543377", "url": "https://it.wikipedia.org/wiki?curid=590889", "title": "P53", "text": "La P53, anche conosciuta come proteina tumorale 53 (gene \"TP53\"), \u00e8 un fattore di trascrizione che regola il ciclo cellulare e ricopre la funzione di soppressore tumorale. La sua funzione \u00e8 particolarmente importante negli organismi pluricellulari per sopprimere i tumori nascenti. La P53 \u00e8 stata descritta come \"il guardiano del genoma\" riferendosi al suo ruolo di preservazione della stabilit\u00e0 attraverso la prevenzione delle mutazioni. Deve il suo nome alla semplice massa molecolare: pesa infatti 53 kDa.\nStoria.\nP53 \u00e8 stata identificata nel 1979 da Arnold Levine, David Lane, e Lloyd Old, rispettivamente della Princeton University (USA), dell'Imperial Cancer Research Fund (Regno Unito), Sloan-Kettering Memorial Hospital (USA). Tuttavia la sua esistenza era stata ipotizzata prima come target del virus oncogenico SV40. Il gene \"TP53\" \u00e8 stato clonato la prima volta nel 1983 da Moshe Oren (del Weizmann Institute, Israele). Il suo carattere di gene soppressore tumorale \u00e8 stato infine rivelato nel 1989 da Bert Vogelstein della Johns Hopkins School of Medicine.\nNel 1993 la P53 \u00e8 stata eletta \"molecola dell'anno\" dalla rivista Science.\nGene codificante la P53.\nIl gene umano che codifica la P53 \u00e8 \"TP53,\" collocato sul cromosoma 17 (locus 17p13.1).\n\u00c8 stato individuato e mappato anche in cavie animali quali il;\nStruttura.\nLa P53 umana \u00e8 una proteina di 393 amminoacidi in cui possono essere distinti tre domini:\nLe mutazioni pi\u00f9 frequenti che disattivano la P53 nel cancro si localizzano nel dominio DBD. La maggior parte di queste mutazioni rendono la proteina incapace di legarsi alle specifiche sequenze di riconoscimento sul DNA, non attivando la trascrizione del gene. Tuttavia queste mutazioni del DBD sono recessive (basta che in un solo allele la proteina sia funzionante per avere una vita cellulare normale). Al contrario, possono esserci mutazioni che interessano il dominio OD; la proteina mutata dimerizza ugualmente con un'altra P53 funzionale, rendendo inutilizzabile anch'essa. Ci\u00f2 significa che le mutazioni riguardanti OD determinano una perdita di funzione che si esprime con modalit\u00e0 dominante (\u00e8 sufficiente che la mutazione interessi uno solo dei due alleli \"TP53\").La maggior parte delle mutazioni che colpiscono P53 sono a carico dell'amminoacido Arg248.\nSignificato funzionale.\nP53 interviene in molti meccanismi anti-tumorali:\nPu\u00f2 dunque indurre l'arresto della crescita cellulare, l'apoptosi e la senescenza cellulare. Nelle cellule normali P53 \u00e8 solitamente inattiva, legata alla proteina MDM2 che inibisce la proteina e ne promuove la degradazione funzionando come una ligasi dell'ubiquitina. L'attivazione di P53 \u00e8 indotta dopo gli effetti di vari agenti come i raggi UV.\nI danni al DNA vengono rilevati in particolari \u201ctappe di controllo\u201d (che sono due: una tra G1 e S e l'altra tra G2 e M) del ciclo cellulare mitotico che inducono varie proteine\u00a0\u2013 come ATM, Chk1 e Chk2\u00a0\u2013 a fosforilare siti della P53 vicini o all'interno della regione che lega la MDM2 (inibendone l'attacco). Anche gli oncogeni stimolano l'attivazione di P53 mediante la proteina p14ARF. Alcuni altri oncogeni, invece, stimolano la trascrizione di una proteina che inibisce MDM2. Una volta attivata, P53 attiva la trascrizione di molti geni incluso quello per la p21, la quale lega i complessi G1-S/CDK e S/CDK (molecole molto importanti per la transizione dalla fase G1 alla fase S) inibendo la loro attivit\u00e0 (ed evitando cos\u00ec la proliferazione della cellula mutata). Altra importante funzione di soppressione tumorale di p53 \u00e8 l'inibizione dell'angiogenesi. Recenti ricerche hanno inoltre stabilito un legame tra le vie della P53 e di RB1, attraverso la p14ARF, sollevando la possibilit\u00e0 che le due vie si possano regolare vicendevolmente.\nRuolo nelle patologie.\nGeneralmente, se i due alleli del gene \"TP53\" sono entrambi mutati o deleti, l'attivit\u00e0 di soppressione tumorale \u00e8 drasticamente ridotta. Individui che ereditano solo un allele funzionante del \"TP53\" sono suscettibili della mutazione all'allele normale in qualsiasi cellula dell'organismo e pertanto sono soggetti a manifestare tumori familiari differenti con esordio precoce, una patologia conosciuta come sindrome di Li-Fraumeni. In questo caso tutte le cellule dell'organismo presentano la condizione di eterozigosit\u00e0 per l'allele \"TP53\" mutato, ma il gene pu\u00f2 anche essere danneggiato in singole cellule da mutageni (come sostanze chimiche, radiazioni ionizzanti o virus) incrementando la probabilit\u00e0 che la cellula inizi mitosi incontrollate. In pi\u00f9 del 50% dei tumori umani \u00e8 stata rilevata una mutazione o una delezione del gene \"TP53\".\nAltri patogeni possono invece direttamente interessare la proteina P53 . Un esempio \u00e8 il papillomavirus umano (HPV), che codifica la proteina E6 la quale lega P53 inattivandola. Questo, in sinergia con l'inattivazione di un altro regolatore del ciclo cellulare, il p105RB, permette ripetute divisioni cellulari che si manifestano nella forma clinica della verruca. La proteina P53 all'amminoacido numero 72 pu\u00f2 presentare o arginina o prolina, il residuo di arginina fa s\u00ec che P53 sia 72 volte pi\u00f9 sensibile ad E6.\nIn un individuo sano, la proteina P53 \u00e8 in continuo equilibrio tra produzione e degradazione e tra attivazione e disattivazione. La degradazione della P53 \u00e8, come gi\u00e0 menzionato, associata al legame con MDM2. Attraverso un circuito di feedback negativo la stessa MDM2 \u00e8 indotta dalla P53 . Tuttavia le proteine P53 mutanti spesso non inducono MDM2, e dunque la proteina P53 si pu\u00f2 accumulare in concentrazioni elevatissime. Presumibilmente la P53 mutata pu\u00f2 alterare i livelli della P53 sana.\nPotenziali usi terapeutici.\nIn vitro, l'introduzione di P53 in cellule con deficienza di proteina ha mostrato causare una rapida morte delle cellule cancerogene o comunque un blocco della divisione cellulare. \u00c8 questo l'effetto che maggiormente d\u00e0 speranze di tipo terapeutico. La filosofia con cui si cerca di sviluppare un farmaco in grado di agire sulla P53 \u00e8 quella che il modo migliore per distruggere un \"network\" \u00e8 quello di attaccare il suo \"nodo\" pi\u00f9 connesso. Infatti, sono molte le interazioni di P53 con altre proteine (\u00e8 quella che viene chiamata un \"hub\") ed eliminando P53 si invalida la normale funzionalit\u00e0 della cellula. Questo pu\u00f2 essere evidenziato nel 50% dei cancri dove il gene \"TP53\" ha una mutazione puntiforme nonsenso, questa mutazione inattivante il gene, previene gli effetti anti-tumorali della proteina. Cercare di ripristinare la funzionalit\u00e0 del gene sarebbe un ulteriore passo avanti per la cura di molti tumori.\nSono state proposte varie strategie per ripristinare la funzione di P53 nelle cellule tumorali. Alcuni gruppi di ricerca hanno trovato molecole che appaiono ripristinare attivit\u00e0 di soppressore tumorale della P53 in vitro. Queste intervengono riportando la conformazione mutante di P53 a una forma attiva. Per ora, comunque, nessuna molecola ha mostrato indurre una risposta biologica. Un promettente target per i farmaci anti-tumorali sembra essere il chaperone Hsp90, che interagisce con P53 in vivo.\nGli Adenovirus sono stati usati per anni per studiare le funzioni di P53 , oggi, gli stessi adenovirus mutati vengono proposti come nuova terapia al cancro. ONYX-015, un tipo mutato di adenovirus, sembra replicarsi selettivamente nelle cellule tumorali mancanti di P53 , ma non nelle cellule normali. La forma nativa del virus esprime la proteina E1B (55 kDa) che lega e inattiva la P53 , questa inattivazione \u00e8 necessaria al virus per avere il tempo di riprodursi ed uccidere la cellula. In ONYX-015, il gene per E1B viene eliminato. Si spera, dunque, che ONYX-015 venga disabilitato nelle cellule dove P53 funziona normalmente, mentre induca la lisi nelle cellule tumorali. I virus che verranno rilasciati dal primo ciclo di replicazione potranno attaccare il tessuto maligno circostante, eliminando, alla fine, l'intero tumore.\nTest preclinici di ONYX-015 sui topi sono stati promettenti. Quelli clinici, invece, lo sono stati molto meno. Inoltre, molti altri scienziati hanno trovato che il virus mutato \u00e8 in grado di replicarsi con efficacia anche nelle cellule sane con P53 funzionante. D'altra parte, il virus utilizzato insieme alla chemioterapia sembra dare risultati incoraggianti. Di conseguenza la Cina ne ha autorizzato l'uso terapeutico; al contrario, nei paesi occidentali si dovr\u00e0 attendere una spiegazione certa sul grado di selettivit\u00e0 del virus tra cellule sane e tumorali.\nP53 e farmaci antitumorali.\nEsistono composti sia naturali che sintetici in grado di interagire direttamente con P53 . Dato che una certa percentuale di tumori umani pu\u00f2 portare delle sue mutazioni, l'interesse primario fu quello di trovare molecole che, una volta legata la proteina, ne potessero ristabilire le funzioni oncosoppressive.\nFu un caso a met\u00e0 degli anni '90 che l'alcaloide antitumorale 9-idrossi-ellipticina fu scoperto di possedere, oltre alla capacit\u00e0 di legarsi al DNA, anche di ripristinare la funzione di tumori animali che portavano mutazioni di P53 .\nNel 1999, da uno screening farmacologico vennero individuate preliminarmente due molecole in grado di revertire la funzione apoptotica di un mutante di P53 . Furono chiamate CP-257042 e CP-31398. Non sono mai entrate in sperimentazione clinica, anche se per\u00f2 hanno permesso il chiarimento di diversi aspetti molecolari dello stesso P53 .\nPoi fu la volta di PRIMA-1, una molecola molto semplice derivata dalla ciclizzazione della molecola del tampone biologico Tris (tris-idrossimetil-aminometano). Anche questa pu\u00f2 ripristinare le funzioni perdute di alcuni mutanti di P53 ed \u00e8 molto efficace, in modelli di cellule tumorali in coltura, nell'indurre la comparsa di apoptosi.\nInfine, oltre al campo oncologico, l'intervento farmacologico per P53 sarebbe auspicabile anche nel campo della neurologia. Il suo ruolo nella morte neuronale da svariati tipi di patogenesi \u00e8 ormai assodato. Esso partecipa all'apoptosi neuronale da malattie neurodegenerative come la sclerosi multipla, la corea di Huntington, la malattia di Alzheimer, la malattia di Parkinson e la sclerosi laterale amiotrofica. Interviene anche nella morte neuronale da trauma cranico e da eccitotossicit\u00e0 per eccessiva attivazione dei recettori del glutammato (NMDA). Dunque delle molecole che, al contrario delle succitate, preverrebbero l'attivazione o l'attivit\u00e0 di P53 in queste malattie neurologiche, potrebbero costituire dei farmaci di estremo beneficio per rallentare la loro progressione, che oggigiorno non si avvale altro che di prodotti palliatici (per lo pi\u00f9 sintomatici).\nUna molecola del genere \u00e8 stata sintetizzata circa dieci anni fa ed \u00e8 stata chiamata PIFITRINA alfa. \u00c8 un derivato dell'eterociclico immino-tiazolo, ed \u00e8 abbastanza selettiva nell'inibire il P53 . Ne sono stati sintetizzati dei derivati con propriet\u00e0 farmacologiche migliorate; sono tutti efficaci nell'attenuare la degenerazione cellulare e la sintomatologia in modelli animali delle patologie suddette.\nSe ne preconizza l'impiego sperimentale anche in gruppi selezionati di pazienti affetti da malattia di Parkinson e sclerosi laterale amiotrofica."}
{"id": "590890", "revid": "767487", "url": "https://it.wikipedia.org/wiki?curid=590890", "title": "John Tempesta", "text": "Biografia.\nNato e cresciuto nel Bronx, John inizi\u00f2 a suonare la batteria ascoltando le performance di Ringo Starr, noto batterista dei Beatles. Egli acquist\u00f2 questo strumento da un suo vicino di casa che l'aveva messa in vendita.\nNel 1977, John, ancora ragazzino, vide un concerto di David Bowie, rimanendo colpito dal batterista del cantante inglese, Dennis Davis, che tuttora John annovera tra le sue maggiori influenze. Altri batteristi da lui ammirati sono Cozy Powell, Simon Phillips, John Bonham, Dave Lombardo, Terry Bozzio, Lars Ulrich e Alex Van Halen.\nAgli inizi degli anni ottanta, Tempesta ottenne un posto di lavoro negli Anthrax, facendo il tecnico della batteria di Charlie Benante. John impar\u00f2 molto dal drummer degli Anthrax, prendendo tanti spunti dai suoi groove con la doppia cassa e avvicinandosi sempre di pi\u00f9 al metal pi\u00f9 incisivo e pi\u00f9 ginnico.\nTerminato il suo lavoro come roadie nel 1989, John intraprende la sua attivit\u00e0 da batterista professionista. Inizia con gli Exodus, nota band Thrash metal con cui incise tre album. Ha lavorato anche con i White Zombie e in seguito, dopo lo scioglimento del gruppo, con il leader Rob Zombie.\nNell'ottobre 2005, John ha formato, assieme al chitarrista e fratello Mike Tempesta, gli Scum of the Earth, un gruppo che propone sonorit\u00e0 metal miscelate con quelle pop, dove si avvertono richiami alla musica di Rob Zombie.\nDa non dimenticare, inoltre, il suo contributo con i Testament, con cui ha registrato \"Low\" nel 1994, il disco della rinascita dopo che il combo deluse molti fans con il precedente \"The Ritual\". Dopo questo disco, il batterista lasci\u00f2 la band. Vi far\u00e0 ritorno in diverse occasioni come turnista dal vivo e per registrare il disco \"First Strike Still Deadly\", che contiene 10 classici dei primi 2 album (oltre al brano Reign of Terror presente nel primo demo e incisa nell'EP \"Return to the Apocalyptic City\") del gruppo reincisi nel 2001.\nDal 2006 \u00e8 il batterista della storica rock band The Cult."}
{"id": "590898", "revid": "287204", "url": "https://it.wikipedia.org/wiki?curid=590898", "title": "Ramon Fonst", "text": ""}
{"id": "590901", "revid": "46291", "url": "https://it.wikipedia.org/wiki?curid=590901", "title": "Vaccinium lundellianum", "text": "Vaccinium lundellianum \u00e8 una pianta appartenente alla famiglia delle Ericaceae."}
{"id": "590903", "revid": "767487", "url": "https://it.wikipedia.org/wiki?curid=590903", "title": "Suore di carit\u00e0 dell'Assunzione", "text": "Le suore di carit\u00e0 dell'Assunzione costituiscono una congregazione religiosa femminile (con voti di povert\u00e0, castit\u00e0 ed obbedienza) nell'ambito della Chiesa cattolica: le suore dell'istituto pospongono al loro nome la sigla S.C.A.\nStoria.\nNasce nel 1993 come istituto autonomo distaccato da quello delle piccole suore dell'Assunzione, congregazione femminile fondata dal sacerdote francese \u00c9tienne Pernet (1824-1899) nel 1865 e nel quale, fin dagli anni sessanta, erano entrate numerose giovani provenienti da Giovent\u00f9 Studentesca prima e dal movimento di Comunione e Liberazione poi, a causa della \"sintonia\" tra il metodo del movimento fondato da don Luigi Giussani e quello delle piccole suore.\nLe vicende degli anni successivi al Concilio Vaticano II hanno portato ad una progressiva differenziazione culminata nella nascita di una nuova famiglia religiosa, riconosciuta con decreto pontificio del 29 giugno 1993.\nIl 17 gennaio 2006 don Giussani viene riconosciuto dalla Santa Sede fondatore dell'Istituto, insieme a padre Pernet.\nAttivit\u00e0.\nPadre Pernet aveva dato vita ad un'opera in cui delle donne consacrate si mettevano a servizio delle famiglie povere, dell'educazione dei bambini, dell'assistenza agli anziani, allo scopo di testimoniare l'amore di Cristo presente nella Chiesa e ridestare la fede per mezzo della carit\u00e0.\nL'itinerario di formazione, sia pure entro le caratteristiche tipiche della formazione delle suore, segue da vicino quello dei Memores Domini.\nLa congregazione \u00e8 presente in Italia in diverse grandi citt\u00e0 (tra cui Milano, Torino, Trieste, Roma e Napoli) ed in Spagna: al 31 dicembre 2005, la congregazione contava 90 religiose in 7 case.\nAttualmente la superiora generale dell'istituto (che risiede presso la casa madre di Milano) \u00e8 suor Gelsomina Angrisano.\nSito.\npagina sul sito di Comunione e Liberazione"}
{"id": "590905", "revid": "1985558", "url": "https://it.wikipedia.org/wiki?curid=590905", "title": "Laurana", "text": "Laurana (in croato \"Lovran\") \u00e8 un comune croato di 4.056 abitanti della regione litoraneo-montana. La citt\u00e0 \u00e8 circondata da boschi di lauro, da cui deriva il nome.\nLuoghi d'interesse.\nHa acquisito notoriet\u00e0 il lungomare della citt\u00e0, lungo 12 chilometri, che la collega a Volosca.\nEconomia.\nCelebri sono gli asparagi, le ciliegie e le castagne coltivate nella zona.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Laurana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nPrima della Grande Guerra gli italiani costituivano la maggioranza della popolazione del centro (escluse le frazioni). Dal 1919 al 1947 ha fatto parte della Venezia Giulia italiana, prima come comune della provincia di Pola, poi di quella del Carnaro. Secondo il censimento del 1921, il 44,79% della popolazione era italiana, il 50,36% croata, lo 0,79% slovena e la restante parte degli abitanti era composta da cittadini stranieri.\nDopo la seconda guerra mondiale, con il passaggio del comune alla Jugoslavia, la gran parte della popolazione di lingua italiana, allora maggioritaria, si rifugi\u00f2 in Italia. Oggi, secondo il censimento croato del 2011, risulta esistente una minoranza di italiani pari all' 1,66% della popolazione complessiva, riuniti nella locale \"Comunit\u00e0 degli Italiani di Laurana\" fondata nel 1993, che aderisce all'Unione Italiana.\nGeografia antropica.\nSuddivisioni amministrative.\nIl comune di Laurana \u00e8 diviso in 5 insediamenti (\"naselja\"), di seguito elencati. Tra parentesi il nome in lingua italiana.\nLaurana ospita uno dei pi\u00f9 importanti e strategici centri di trasmissione radiotelevisivi della Croazia, con ripetitori posti su Monte Maggiore."}
{"id": "590906", "revid": "44735", "url": "https://it.wikipedia.org/wiki?curid=590906", "title": "The Virgin Tour", "text": ""}
{"id": "590907", "revid": "77358", "url": "https://it.wikipedia.org/wiki?curid=590907", "title": "Pool Comense", "text": ""}
{"id": "590908", "revid": "1573940", "url": "https://it.wikipedia.org/wiki?curid=590908", "title": "Emberiza cirlus", "text": "Lo zigolo nero (Emberiza cirlus ) \u00e8 un uccello della famiglia degli Emberizidi.\nDescrizione.\n\u00c8 un passeraceo di 15-17,2\u00a0cm di lunghezza, da 17 a 28 g di peso. Ala 7,5\u20138\u00a0cm; apertura alare 24\u201327\u00a0cm; coda 6,8-7,1\u00a0cm; tarso 19\u201320\u00a0mm; becco 11\u00a0mm. Il dorso \u00e8 rosso ed il petto giallastro con una banda olivastra. La testa, striata di nero e giallo, \u00e8 di colore bruno olivastro e presenta una macchia nera sulla gola. Il becco \u00e8 robusto e leggermente incurvato. La ali, brunastre, sono robuste, permettendo cos\u00ec un volo rapido. La femmina \u00e8 meno variopinta e ha il petto striato: assomiglia di pi\u00f9 al maschio durante il periodo del corteggiamento, \u00e8 bruno-giallastra striata. Lo zigolo nero assomiglia all\"'Emberiza citrinella\", ma se ne distingue soprattutto per le macchie pi\u00f9 scure sulla faccia, per il disegno del piumaggio sul petto e per il dorso olivastro e striato, in particolare il maschio adulto si distingue facilmente da quello dello Zigolo giallo per l'estesa colorazione nera della gola, delle guance e dei lati del capo, per il collare giallo-citrino e per la fascia grigio-verdastra sul torace. La faccia \u00e8 gialla. Ha volo agile.\nBiologia.\nSi posa sugli alberi alti (per esempio gli olmi), sui cespugli e vive in piccoli gruppi.\nRiproduzione.\nUovo 21x16. Nidifica presso il suolo o sui cespugli od anche sugli alberi, ma in basso; il nido, approntato dalla femmina, \u00e8 intrecciato di steli, con molto muschio. Le uova sono 4-5 per cova, bluastre o verdastre od ancora grigio-violacee, macchiate di nero.\nAlimentazione.\nSimilmente alle altre specie del genere \"Emberiza\" lo zigolo nero \u00e8 granivoro a tendenza onnivora. Si nutre di semi, insetti e larve.\nDistribuzione e habitat.\n\u00c8 diffuso in gran parte dei paesi dell'Europa meridionale (Portogallo, Spagna, Francia, Italia, Balcani, Grecia, Bulgaria) in Turchia e nel Maghreb. I suoi habitat sono gli spazi antropizzati di media montagna. Lo zigolo nero frequenta boschetti, campi con margini alberati e pascoli cespugliosi.\nConservazione.\nAssai pi\u00f9 raro di un tempo, in Italia \u00e8 stazionario e nidificante negli ambienti idonei, anche di passo e svernante nel meridione. Risente pure del disboscamento e del bracconaggio."}
{"id": "590909", "revid": "1456895", "url": "https://it.wikipedia.org/wiki?curid=590909", "title": "SALT I", "text": "SALT I (\"Strategic Armaments Limitations Talks\"), progetto proposto nel 1967 dall'allora Presidente degli Stati Uniti Lyndon Johnson all'Urss per la limitazione degli armamenti strategici.\nNel 1971 gli esperti dei due paesi convennero sul fatto che gli armamenti strategici erano i missili intercontinentali a lunga gittata (Icbm) e i missili antimissile (Abm), e previdero non tanto una limitazione quanto il congelamento del numero dei missili posseduti dalle due potenze.\nIl 26 maggio 1972 ebbe luogo la firma del trattato Salt I che prevedeva in definitiva il congelamento del numero dei missili posseduti dalle due potenze.\nSecondo tale accordo, il numero di vettori strategici veniva limitato secondo la seguente tabella:\nVeniva consentito l'uso di testate multiple MIRV e veniva fissato a 100 per parte il numero di vettori ABM dislocati in due diversi siti.\nIl primo sito a protezione delle rispettive capitali ed il secondo a protezione di una base missilistica in modo da proteggere la possibilit\u00e0 del Presidente di ordinare un attacco di rappresaglia.\nCome secondo sito gli USA scelsero la base dei Minuteman III sita nei pressi di Grand Forks, nel Nord Dakota in quanto proprio in tale base ebbe origine il programma americano ABM Safeguard."}
{"id": "590917", "revid": "112217", "url": "https://it.wikipedia.org/wiki?curid=590917", "title": "Sangritana", "text": ""}
{"id": "590919", "revid": "92723", "url": "https://it.wikipedia.org/wiki?curid=590919", "title": "Provincia di Fiume", "text": "La provincia di Fiume o provincia del Carnaro \u00e8 stata una provincia italiana esistita dal 1924 al 1947. Aveva come capoluogo la citt\u00e0 di Fiume, e prendeva nome dal golfo del Quarnaro. La sua targa automobilistica fu FM, dopo un utilizzo sperimentale della sigla FU.\nNel 1938 era divisa in 13 comuni e aveva una superficie di 1.121\u00a0km\u00b2 con una popolazione di 109.018 abitanti e una densit\u00e0 di 109 ab./km\u00b2.\nStoria.\n Con il trattato di Rapallo del 12 novembre 1920 Fiume, che contava circa 50.000 abitanti di madre lingua italiana e 13.000 abitanti di madre lingua croata e dal settembre del 1919 era occupata militarmente da un manipolo di militari italiani al comando del poeta Gabriele D'Annunzio, venne dichiarata citt\u00e0 stato indipendente.\nD'Annunzio si ribell\u00f2 alle decisioni della diplomazia, disconoscendo la validit\u00e0 degli accordi italo-jugoslavi e continuando l'occupazione di Fiume. A seguito dell'attacco italiano del Natale del 1920, il poeta fu costretto a partire da Fiume il 18 gennaio 1921, ritirandosi in una villa di Gardone Riviera, successivamente acquistata e ribattezzata Vittoriale. Le forze nazionaliste e fasciste italiane continuarono ad adoperarsi per l'annessione di Fiume all'Italia, fino ad organizzare un golpe nel 1922, provocando l'occupazione militare della citt\u00e0 da parte del Regio Esercito nel 1923 per manifesta incapacit\u00e0 a mantenere l'ordine pubblico. A questi eventi fece seguito il Trattato di Roma del 27 gennaio 1924 fra l'Italia e la Jugoslavia, che suddivise l'ex Stato libero di Fiume fra le due nazioni confinanti.\nLa Provincia di Fiume venne istituita il 22 febbraio 1924 e gli venne assegnato il territorio dell'ex Stato libero annesso all'Italia nel 1924, che divenne il circondario di Fiume; alla provincia fu assegnato anche il circondario di Volosca-Abbazia, gi\u00e0 parte della provincia di Pola, tranne i comuni di Castelnuovo d'Istria e Matteria. Nel 1928, soppressi circondari e mandamenti, vennero aggregati alla provincia i due comuni gi\u00e0 istriani di Castelnuovo d'Istria e Matteria.\nDal 7 giugno 1941, a seguito dell'aggressione delle Potenze dell'Asse alla Jugoslavia e del trattato di Roma del 18 maggio 1941, la provincia di Fiume fu ingrandita: furono annessi l'entroterra orientale di Fiume e le isole quarnerine di Veglia ed Arbe. Una simile fretta nel dare un nuovo e definitivo assetto amministrativo alla regione, che si contrapponeva ai lenti cambiamenti che avevano seguito la vittoria nella Grande guerra, tradiva un'evidente finalit\u00e0 propagandistica, ma non poteva trovare ovviamente un'integrale applicazione pratica: al tal fine vennero infatti attivati presso la prefettura di Fiume due uffici, l'\"Intendenza civile per i Territori annessi del Fiumano e della Cupa\" e il \"Commissariato civile di Sussak\", con competenza rispettivamente sulle aree interne e su quella costiera, volti a gestire un'integrazione nella vita nazionale italiana che non poteva che essere lenta e tutt'altro che immediata, dovendosi implementare il superamento della vigente legislazione jugoslava.\nL'aggressione alla Jugoslavia determin\u00f2 nelle zone annesse dall'Italia la nascita di un movimento di resistenza partigiana, che i militari italiani cercarono di reprimere con estrema ferocia. Per colpire la resistenza slava, le autorit\u00e0 italiane puntarono sulla deportazione di intere zone popolate da civili sospettati di aver concesso sostegno ai partigiani o in grado di parentela con loro. In data 30 maggio 1942 il prefetto della provincia di Fiume Temistocle Testa firm\u00f2 il proclama prot.n.2796, in cui rendeva nota la punizione inflitta alle famiglie di presunti aderenti alle formazioni partigiane:\nPer solidariet\u00e0 con le popolazioni ex-jugoslave, anche fra i cittadini italiani di lingua slava si diffuse la ribellione. Il prefetto di Fiume fu destinatario della seguente relazione resa dal commissario prefettizio di Primano:\nLa resa italiana l'8 settembre 1943, comport\u00f2 per alcuni giorni i primi fenomeni di infoibamento di esponenti italiani, ma la rapida reazione nazista sottopose la provincia all'occupazione militare della Wehrmacht nell'ambito della Zona d'operazioni del Litorale adriatico (OZAK). I tedeschi, che erano impegnati in un gioco ben pi\u00f9 grande delle divisioni etniche del piccolo territorio fiumano, imposero in breve tempo una loro sbrigativa soluzione per le vertenze italo-croate: rimosso il senatore Gaetano Giardino, prefetto troppo nazionalista, nominarono al suo posto Capo della Provincia il dottor Alessandro Spalatin, cui affiancarono per\u00f2 un viceprefetto croato, al quale il 29 ottobre venne affidato l'incarico di Commissario straordinario del \"Commissariato di Sussak-Veglia\", l'ufficio che fuse le due precedenti intendenze dei territori annessi nel 1941: in tal modo queste zone, nelle quali i nazisti ritennero dover riconoscere gli speciali interessi croati avversi agli italiani, passarono \"de facto\" sotto le autorit\u00e0 slave, pur mantenendo ci\u00f2 che interessava ai tedeschi, cio\u00e8 l'incorporazione all'OZAK. Sotto il potere germanico si susseguirono le repressioni che portarono la provincia di Fiume ad essere la quarta in Italia per numero di morti nei campi di sterminio nazisti dopo quelle di Gorizia, Firenze e Genova. Anche il questore italiano di Fiume, Giovanni Palatucci, fu arrestato dai nazisti per essersi opposto alla campagna antiebraica nonch\u00e9 per aver istituito un Comitato Multinazionale Indipendente allo scopo di trattare la resa di Fiume con gli Alleati e l'indipendenza dell'Alpeadria in una terra che sarebbe stata assegnata d'ufficio alla nuova Jugoslavia. Scoperto il programma politico indipendentista venne deportato nel campo di concentramento di Dachau, dove mor\u00ec di stenti il 10 febbraio 1945. Il Comitato Multinazionale Indipendente di Fiume era formato da fascisti, partigiani italiani, partigiani titini, ebrei ed altre minoranze.\nIn seguito alla destituzione di Palatucci, i suoi poteri furono assunti direttamente dalla Gestapo, con grave danno per la sovranit\u00e0 italiana sulla provincia, che fu di fatto gi\u00e0 annullata quando, nell'aprile del 1945, i titini invasero senza difficolt\u00e0 la provincia, proclamandone l'annessione alla Jugoslavia senza attendere i dovuti atti di diritto internazionale.\nIl nuovo potere comunista cancell\u00f2 subito la provincia, sciolse ogni potere pubblico sostituendolo con una gerarchia di soviet popolari, e separ\u00f2 il territorio dall'Italia cambiandone la moneta, i documenti, le targhe e addirittura l'orario. Nel 1947 la provincia di Fiume fu infine ufficialmente annullata secondo il diritto internazionale ed italiano, che riconobbero il suo ingresso a fare parte della Jugoslavia di Tito come provincia croata di Rijeka.\nComuni della provincia.\nIl capoluogo della provincia, la citt\u00e0 di Fiume, fu annessa all'Italia col Trattato di Roma del 27 gennaio 1924, e la formale annessione italiana si ebbe il 22 febbraio 1924. Gli altri comuni invece erano gi\u00e0 italiani a partire dal Trattato di Rapallo (1920), e fino all'istituzione della provincia erano rimasti in quella di Pola. Castelnuovo d'Istria e Matteria furono invece trasferiti da Pola a Fiume solo nel 1928.\nFra i comuni fiumani il comune con la pi\u00f9 alta percentuale di popolazione italiana era Laurana, seguito dalla frazione Volosca del comune di Abbazia. Negli altri comuni non istriani, pur accanto ad una presenza italiana, la maggioranza etnica era croata. Faceva eccezione il gi\u00e0 citato comune di Abbazia, dove non esisteva una maggioranza etnica ma erano massicciamente presenti sia italiani, sia croati, sia sloveni, e in piccola parte anche tedeschi. Il capoluogo provinciale aveva, nel suo nucleo urbano, una maggioranza etnica italiana di circa l'ottanta per cento nel censimento del 1936, mentre nei sobborghi dei dintorni, rimasti per\u00f2 per lo pi\u00f9 al Regno di Jugoslavia, la maggioranza etnica era croata.\nElenco dei comuni.\nLa provincia venne creata con il capoluogo neoannesso e 18 comuni gi\u00e0 ricompresi nella provincia di Pola. Nel successivo settennato vennero operate 9 soppressioni a fronte di una sola nuova istituzione di un municipio, mentre vennero aggregati altri due comuni polesi, col risultato di ridurre la provincia a 13 comunit\u00e0. Nel 1941 furono annessi alla provincia di Fiume le isole di Veglia ed Arbe, insieme ad alcuni comuni a nordest di Fiume, previamente appartenuti alla Jugoslavia, e che confinavano con la neocostituita provincia di Lubiana. In tutto erano 24 comuni dalla regione della Kupa fino al Canale della Morlacca; solo a Sussak, Castua, Veglia ed Arbe vi era una piccola minoranza italiana.. Con questi 24 centri comunali, la provincia ebbe un totale di 37 municipi. Con la vittoria comunista nel 1945, i territori liberati furono subito reintegrati nella Jugoslavia. Il 10 febbraio 1947 a seguito del Trattato di Parigi, la ex provincia fu interamente trasferita alla Jugoslavia; i comuni sono stati ridotti a 7 tramite aggregazioni ed oggi \u00e8 divisa tra Slovenia con 1 comune pi\u00f9 parti di altri tre, e Croazia con 6 comuni pi\u00f9 parti di un altro.\nGeografia.\nMonti.\nMonti oltre i 1000 m\nStrade.\nLa provincia era percorsa dalle seguenti strade statali:\nCultura.\nQuasi tutta la popolazione professava il cattolicesimo e dipendendeva dalla Diocesi di Fiume, all'epoca suffraganea dell'Arcidiocesi di Gorizia.\nLa popolazione parlava diverse lingue e dialetti:"}
{"id": "590927", "revid": "633110", "url": "https://it.wikipedia.org/wiki?curid=590927", "title": "Thompson Submachine Gun", "text": "Con Thompson Submachine Gun (spesso anche Thompson) si indica una gamma di un mitra, i cui primi modelli furono ideati da John Taliaferro Thompson nel 1919.\nProgettate e prodotte negli USA nella prima met\u00e0 del XX secolo, le armi divennero molto famose ed utilizzate durante il proibizionismo si guadagn\u00f2 numerosi soprannomi: \"Tommy Gun\", \"Trench Broom\", \"Trench Sweeper\", \"Chicago Typewriter\", \"Chicago Piano\", \"Chicago Style\", \"Chicago Organ Grinder\" e \"The Chopper\".\nFu un'arma molto utilizzata da militari, criminali, forze di polizia e anche civili per la sua ergonomia, la compattezza, l'elevata frequenza di fuoco e il proiettile calibro .45 ACP impiegato, sebbene risultasse piuttosto pesante da imbracciare.\nStoria.\nIl progetto.\nVenne progettato dal generale John Taliaferro Thompson, alla ricerca di un fucile semiautomatico per rimpiazzare i fucili bolt-action allora in servizio. Cercando un sistema di operazione che prescindesse dai complessi sistemi a gas, Thompson venne a sapere della teoria di John Blish sull'adesione di superfici metalliche inclinate sotto pressione, un principio, noto come \"principio Blish\", che si riveler\u00e0 in realt\u00e0 del tutto infondato. Il sistema avrebbe dovuto garantire sicurezza agendo da meccanismo di ritardo in apertura: quando il colpo veniva sparato, l'otturatore non arretrava immediatamente, in quanto bloccato dal piccolo gancio che scorreva in verticale al momento di bloccaggio. Il sistema, inoltre, grazie a due scanalature poste a circa mezzo centimetro di distanza l'una dall'altra (nella parte inferiore dell'otturatore) garantiva lo sparo di due colpi in successione anche nel caso il primo colpo avesse poca carica e quindi non riuscisse a spingere l'otturatore a fine corsa. .\nA questo punto, Thompson modific\u00f2 lo scopo del suo progetto, cercando di introdurre un'arma automatica che potesse essere imbracciata agevolmente dai soldati ed utilizzata per muoversi in spazi ristretti, come le trincee. Payne diede forma fisica all'arma e ai caricatori. Il progetto prese il nome di \"Annihilator I\", e nel 1918 la maggior parte dei difetti del progetto erano stati corretti o aggirati. Tuttavia, la guerra fin\u00ec prima che l'arma fosse pronta ad essere prodotta in massa.\nL'arma fu la prima della storia a essere definita \"submachine gun\" (ovvero pistola mitragliatrice), nonostante altre armi fossero state sviluppate con finalit\u00e0 analoghe. L'arma si poneva come \"spazza-trincee\", ruolo in cui il B.A.R. non si era rivelato molto efficace a causa dell'elevata lunghezza. La stessa tattica era stata gi\u00e0 messa in atto dai tedeschi con la consegna alle Sto\u00dftrupp dei nuovi MP 18.\nI modelli M1921 e l'entrata in produzione.\nIl Thompson entr\u00f2 in produzione come M1921. Era disponibile per i civili, sebbene il suo prezzo molto alto port\u00f2 a poche vendite (un Thompson con caricatore Type XX era prezzato 200 $ al tempo in cui una vettura Ford era venduta a 400 $). La nuova arma venne venduta in piccole quantit\u00e0 al Servizio di Ispezione Postale .\nIn seguito, fu venduto alla polizia americana e ad alcuni reparti di eserciti del Centro e Sud America. I Marines usarono il Thompson nelle guerre della banana e in Cina. Divenne popolare tra le truppe come ottima arma per difesa contro le imboscate della guerriglia nicaraguense. Le uniche critiche mosse all'arma furono dovute al suo peso elevato, alla scarsa precisione sopra i 50 m e alla mancanza di penetrazione dei proiettili .45 ACP.\nAlcuni Thompson vennero acquistati dagli agenti della Repubblica Irlandese, tra cui il famoso Harry Boland. Ne vennero acquistati 653, ma ben 495 mitragliatori furono sequestrati dalle autorit\u00e0 statunitensi a New York nel giugno 1921. L'arma non si rivel\u00f2 tuttavia molto efficace in Irlanda: solo nel 32% delle azioni l'arma caus\u00f2 perdite ingenti ai nemici. .\nNel 1926 il compensatore Cutts venne messo in commercio come aggiunta opzionale per il modello M1921. L'arma prese la denominazione N\u00b021 AC (venduta al prezzo standard di 200 $), mentre la versione senza compensatore venne deprezzata a 175 $. .\nIl modello M1928A1.\nAlla Savage Arms si cerc\u00f2 un modo per semplificare il modello M1928 A1. Il progetto port\u00f2 alla nascita, nel febbraio 1942, di un nuovo prototipo, che venne accettato e rinominato M1 nell'aprile 1942. L'arma era prodotta dalla Savage Arms e dalla Auto-Ordnance e non permetteva pi\u00f9 l'uso dei caricatori a tamburo, .\nL'impiego nella seconda guerra mondiale.\nVenne impiegato durante la seconda guerra mondiale come arma per gli esploratori, i comandanti di pattuglia e per gli ufficiali. Nel teatro europeo, l'arma venne impiegata intensivamente da canadesi e inglesi, nonch\u00e9 dai paracadutisti e Ranger americani, reparti a cui l'arma veniva fornita pi\u00f9 frequentemente rispetto alle normali truppe di terra, dal momento che tali combattenti si trovavano a dover fronteggiare nemici sulla breve distanza, dove il potere d'arresto del Thompson non aveva rivali. Anche la Svezia, tra il 1940 e il 1951, si serv\u00ec di una variante del Thompson denominata \"Kulsprutepistol m/40\". Anche l'Unione Sovietica ricevette numerosi esemplari di Thompson, ma il suo uso fu molto limitato a causa della scarsit\u00e0 in Russia di munizioni calibro .45 ACP.\nNel Pacifico, l'arma vide uso molto esteso anche da parte degli australiani nel ruolo di arma per le pattuglie, ma il suo peso molto elevato port\u00f2 alla sua rapida sostituzione con i pi\u00f9 maneggevoli Owen e Austen Submachine Gun. L'arma si rivel\u00f2 poco adatta ai combattimenti nella giungla, dal momento che il proiettile .45, molto lento, non riusciva a perforare gran parte degli alberi o delle protezioni (nel 1923, l'esercito aveva rifiutato il proiettile .45 Remington-Thompson, che possedeva un'energia cinetica doppia rispetto al .45 ACP). Anche le pattuglie furono inizialmente dotate di Thompson, ma l'arma venne presto rimpiazzata dal BAR per la difesa di postazioni fisse e come arma di chiusura per le code di pattuglia.\nIl modello sperimentale T2 e la carabina Inland/Hyde M2.\nDati i costi estremamente elevati necessari alla produzione dell'arma, nel biennio 1941/1942 si cominci\u00f2 a pensare alla sostituzione del Thompson con una nuova arma dal costo inferiore. Thompson invi\u00f2 un suo nuovo prototipo di arma, denominato genericamente Auto-Ordnance T2. L'arma consisteva semplicemente di un castello tubulare fissato tramite viti ad una calciatura in legno integrale simile a quella di un Garand M1. Il funzionamento dell'arma fu convertito a rinculo semplice, senza le complicazioni del sistema Blish, l'arma continuava ad utilizzare i caricatori a stecca del Thompson (con un sistema di sgancio semplificato) mentre venne introdotto un grilletto \"progressivo\" (simile a quanto si vede nel moderno AUG) che permetteva di passare da fuoco singolo (pressione leggera e rilascio del grilletto) a fuoco automatico (pressione a fine corsa del meccanismo) senza bisogno di un selettore esterno. L'arma fu presa in carico per le prove ma si dimostr\u00f2 altamente inaffidabile (registr\u00f2 ben 60 malfunzionamenti, di cui una trentina attribuiti alla rottura del complesso gruppo grilletto installato) e difficile da maneggiare nel fuoco a raffica a causa della curvatura del calcio che causava lo scivolamento dell'arma dalla spalla del tiratore.\nL'altro progetto venne inviato da George Hyde con la denominazione Inland/Hyde M2, prodotto dalla stessa azienda responsabile per l'ideazione della Carabina M1. Si trattava di una pistola mitragliatrice calibro .45 semplificata che si dimostr\u00f2 molto efficace durante i test e venne scelta come sostituto del Thompson. Tuttavia, la produzione si ferm\u00f2 dopo solo 500 esemplari e nessuno di essi venne mai impiegato in azioni belliche. Era infatti stato messo a punto il nuovo M3 Grease Gun, molto pi\u00f9 semplice ed economico che entr\u00f2 in produzione del 1943. Tuttavia, i ritardi nell'avvio della produzione e i dubbi sull'effettiva efficacia dell'arma non portarono mai alla sostituzione definitiva del Thompson, che rimase dunque in prima linea fino alla fine della guerra e anche oltre. Alla fine del conflitto, con una produzione totale di 1.500.000 esemplari, il Thompson si poneva in superiorit\u00e0 all'M3 in rapporto di tre armi a uno.\nNel secondo dopoguerra.\nIl Thompson venne impiegato anche durante la guerra arabo-israeliana del 1948 da entrambi gli schieramenti. Dopo il 1953, il Thompson venne fornito in dotazione all\u2019\"Unit\u00e0 101\".\nDurante la guerra civile cinese, diverse armi vennero cedute alle forze cinesi di Mao dopo la caduta del governo di Chiang Kai-shek nel 1949. Durante la rivoluzione cubana, il Thompson era in dotazione ad alcuni reparti delle forze di guerriglia di Castro. Durante la guerra del Vietnam, l'arma vide ancora una volta l'azione, fino a quando venne sostituita nel suo ruolo dal nuovo M16. Non solo gli americani usarono l'arma, ma si trovarono ad affrontare le forze nemiche armate con lo stesso Thompson: i vietcong, infatti, apprezzarono particolarmente l'arma e ne produssero diversi esemplari nei loro laboratori di fortuna in mezzo alla giungla. Nel conflitto in Irlanda del Nord (1969-1998), il Thompson venne impiegato contro i paramilitari repubblicani. Secondo quanto affermato dallo storico Peter Hart \u00abil Thompson fu una delle migliori armi in dotazione all'IRA fino a quando venne sostituito negli anni '70 dalla serie ArmaLite e dall'AK-47\u00bb. .\nL'interesse per i collezionisti.\nI modelli M1921 (A o AC), M1927 (A o AC), M1928 Navy (A o AC), se ben conservati e funzionanti con le loro parti originali, possono facilmente raggiungere prezzi che variano dai 25.000 ai 50.000 $. Nel periodo della seconda guerra mondiale vennero prodotti circa 1.700.000 Thompson, di cui 1.387.134 vennero convertiti e/o semplificati nei nuovi M1 e M1 A1 (senza chiusura Blish). .\nUn modello M1921 A, ritenuto appartenente alla coppia di banditi Bonnie e Clyde (ma senza la documentazione storica che ne attesti la reale provenienza), \u00e8 stato venduto il 21 giugno 2012 a Kansas City per 130.000 $.\nCaratteristiche tecniche.\nMeccanica.\nI primi modelli dell'arma avevano un rateo di fuoco molto alto (con un massimo teorico di 1.500 colpi a minuto), che variava generalmente dagli 850 colpi al minuto (per le forze dell'ordine) ai 720 colpi al minuto (per i militari). In seguito, il rateo venne ridotto a 600 colpi al minuto nei modelli M1 e M1 A1. Questo elevato rateo di fuoco, considerando anche la forte inclinazione verso il basso del calcio e la lunga corsa del grilletto, aveva il difetto di aumentare in maniera eccessiva il rilevamento dell'arma in modalit\u00e0 automatica. Se paragonate alle pistole mitragliatrici coeve da 9\u00a0mm, il Thompson risultava molto pi\u00f9 pesante della media, arrivando a pesare quasi quanto un fucile M1: fu questo l'unico vero difetto che le truppe riscontrarono nell'arma\nNonostante l'enorme volume di fuoco che avrebbe potuto fornire, il caricatore a tamburo dell'arma si rivel\u00f2 inadatto alle operazioni militari, .\nInoltre, l'arma si rivel\u00f2 molto pi\u00f9 affidabile di altre in condizioni di tempo e terreno non ottimali. .\nCaricatori.\nGli utilizzatori dei modelli M1928 A1 si lamentarono fortemente dei caricatori L da 50 colpi; l'esercito inglese critic\u00f2 pesantemente il loro elevato peso e l'elevato rumore che producevano, e risped\u00ec indietro migliaia di caricatori da sostituire con le pi\u00f9 pratiche stecche da 20/30 colpi. Per poter inserire il caricatore a tamburo, si doveva prima di tutto azionare la leva di armamento e poi il sistema di caricamento a scorrimento laterale rendeva l'operazione lenta e complessa, rendendo anche difficile la pulizia e lo sblocco dell'arma in caso di inceppamento. Inoltre, ricaricare il caricatore richiedeva molto pi\u00f9 tempo di quanto fosse disponibile. Al contrario, il caricatore XX da 20 colpi era compatto e leggero, non produceva strani rumori e poteva essere inserito con l'arma non armata. L'inserimento avveniva dal basso verso l'alto e la cosa velocizzava il procedimento di sblocco in caso di inceppamento. Questi caricatori permettevano l'impiego del sistema \"hold-open\", con cui l'otturatore rimaneva arretrato allo sparo dell'ultimo colpo. Il caricatore poteva essere facilmente e rapidamente riempito, ma fu criticato per la sua scarsa capacit\u00e0. Per ovviare a questo, molti soldati accoppiavano due caricatori per velocizzare la ricarica. Come alternativa al caricatore XX vennero proposti due ulteriori prototipi: un caricatore a stecca da 30 colpi e un caricatore da 40 ottenuto saldando l'uno all'altro due caricatori da 20. I test provarono la superiore efficacia di entrambi rispetto ai vecchi XX e L, ma solo il modello da 30 venne approvato per il Thompson. ."}
{"id": "590928", "revid": "1652635", "url": "https://it.wikipedia.org/wiki?curid=590928", "title": "Sego", "text": "Il sego \u00e8 un grasso di equini, ovini, ma soprattutto di bovini.\nCaratteristiche e utilizzi.\nPu\u00f2 essere prodotto dalla raffinazione del grasso che circonda il cuore e il rognone dei bovini. La sua composizione chimica \u00e8 vicina a quella dello strutto ma con maggior quantit\u00e0 di acidi grassi saturi. A differenza di quest'ultimo, pu\u00f2 essere conservato relativamente a lungo senza refrigerazione, a patto che sia in un contenitore ermetico che ne prevenga il contatto con l'aria.\n\u00c8 usato in saponeria come antischiumante e nell'industria alimentare per alcuni tipi di margarine e surrogati del burro; fino alla fine del diciannovesimo secolo era usato per fabbricare candele e per la preparazione di campioni anatomici. In alcuni saponi o altri prodotti pu\u00f2 essere indicato in etichetta con il termine inglese \"tallowate\".\nViene utilizzato, inoltre, come lubrificante durante il processo di montaggio delle sale montate ferroviarie in alternativa ai lubrificanti sintetici, in quanto non lascia residui untuosi dopo la sua decomposizione a contatto con l'aria.\nComposizione.\nLa composizione di acidi grassi del sego \u00e8 tipicamente la seguente:"}
{"id": "590930", "revid": "181699", "url": "https://it.wikipedia.org/wiki?curid=590930", "title": "Comitato di Z\u00f3lyom", "text": "Il comitato di Z\u00f3lyom (in ungherese \"Z\u00f3lyom v\u00e1rmegye\", in slovacco \"Zvolensk\u00e1 \u017eupa\", in tedesco \"Komitat Sohl\", in latino \"Comitatus Zoliensis\") \u00e8 stato un antico comitato del Regno d'Ungheria, situato nell'odierna Slovacchia centrale. Capoluogo del comitato era la citt\u00e0 di Bansk\u00e1 Bystrica (in ungherese Beszterceb\u00e1nya).\nGeografia fisica.\nIl comitato di Z\u00f3lyom era situato geograficamente nei monti della Slovacchia centrale e confinava con gli altri comitati di Lipt\u00f3, G\u00f6m\u00f6r-Kishont, N\u00f3gr\u00e1d, Hont, Bars e Tur\u00f3c.\nStoria.\nIn seguito al Trattato del Trianon (1920) l'intero comitato venne assegnato alla neocostituita Cecoslovacchia e continu\u00f2 ad esistere con il nome di \"Zvolensk\u00e1 \u017eupa\", seppur con poteri e confini modificati, fino al 1927.\nDall'indipendenza della Slovacchia (1993) l'antico comitato \u00e8 confluito grosso modo nell'attuale regione di Bansk\u00e1 Bystrica."}
{"id": "590932", "revid": "88740", "url": "https://it.wikipedia.org/wiki?curid=590932", "title": "Giornale aziendale", "text": "Il giornale aziendale \u00e8 un giornale pubblicato da un'azienda e che ha come argomento principale l'azienda stessa.\nQuesti giornali possono essere di due tipi:\nPur essendo spesso ben curati nei testi e nella stampa, vengono normalmente considerati dalle biblioteche come pubblicazioni effimere e classificati nella letteratura grigia, insieme ad altro materiale minore come rapporti, tesi, calendari, ecc.."}
{"id": "590938", "revid": "1610933", "url": "https://it.wikipedia.org/wiki?curid=590938", "title": "Zigolo nero", "text": ""}
{"id": "590939", "revid": "1982", "url": "https://it.wikipedia.org/wiki?curid=590939", "title": "Lovran", "text": ""}
{"id": "590940", "revid": "339392", "url": "https://it.wikipedia.org/wiki?curid=590940", "title": "Mussolinia di Sardegna", "text": ""}
{"id": "590942", "revid": "399", "url": "https://it.wikipedia.org/wiki?curid=590942", "title": "Naughty Dog", "text": "Naughty Dog \u00e8 un'azienda statunitense dedita allo sviluppo di videogiochi con sede nella citt\u00e0 di Santa Monica (California), fondata nel settembre del 1984 da Andy Gavin e Jason Rubin. Dal gennaio del 2001 \u00e8 affiliata a Sony Computer Entertainment.\nStoria.\nLe origini della Naughty Dog, la cui traduzione italiana \u00e8 \"cane monello\", risalgono al 1984, quando la compagnia si chiamava JAM Software. Gavin e Rubin, che allora avevano sedici anni, pubblicarono il loro primo video game: \"Ski Crazed\" per Apple II (il nome del gioco apparir\u00e0 nel 1998 come titolo di un livello di \"\"). Due anni dopo iniziarono a programmare software per Apple IIgs, per il quale scrissero il gioco \"Dream Zone\" e, nel 1989, \"Keef The Thief\". Nello stesso anno, dopo l'uscita di \"Keef the Thief\", cambiarono il nome in quello attuale.\nNei primi anni novanta i membri della Naughty Dog iniziarono a lavorare per console come Sega Mega Drive e 3DO Interactive Multiplayer. Sebbene la societ\u00e0 sia stata creata con basso budget, i prodotti erano comunque di buona qualit\u00e0 e il duo venne assunto dalla Universal Interactive Studios, al fine di sfruttare le risorse dei giovani ragazzi per creare un personaggio destinato a un videogioco a piattaforme in 3D. Nacque cos\u00ec \"Crash Bandicoot\" per PlayStation. Nella prima met\u00e0 degli anni novanta, infatti, la Naughty Dog si spost\u00f2 sulla console Sony, con la quale raggiunsero il massimo della fama.\nDopo aver creato tre capitoli e uno spin-off della saga \"Crash Bandicoot\", e aver iniziato lo sviluppo del 4 capitolo che poi cedette alla Eurocom, la societ\u00e0 inizi\u00f2 a dedicarsi alla saga \"\" per PlayStation 2 pubblicando nel 2001 nel 2003 e Jak 3 nel 2004 concludendo il tutto con lo spin off Jak X nel 2005.\nNel 2004 inizi\u00f2 il nuovo progetto \"Iron and the Maiden\" (poi cambiato in \"The Iron Saint\" per motivi di diritti), una rivista di fumetti che ha debuttato negli Stati Uniti nel settembre del 2007.\nIl 7 dicembre 2007 Naughty Dog, poi, rilasci\u00f2 ' che riscosse un notevole successo, dando inizio alla serie Uncharted per PlayStation 3. Nel 2009 casa Naughty Dog ha prodotto il sequel del titolo ' e nel 2011 con \" si conferm\u00f2 come miglior titolo dell'anno.\nIl 10 dicembre 2011 i Naughty Dog hanno annunciato un nuovo titolo in esclusiva PlayStation 3, intitolato The Last of Us, un misto tra azione/avventura e survival horror. Il gioco, con rilascio inizialmente previsto per l'8 maggio 2013, \u00e8 stato rinviato fino al 14 giugno 2013.\nIl gioco ottiene un grandissimo successo,sia dal pubblico che dalla critica, la quale premia il gioco con pi\u00f9 di quaranta 10/10 nelle recensioni, e pi\u00f9 di 200 premi da gioco dell'anno.\nNaughty Dog, nel 2012, presta la supervisione di \", titolo per PlayStation Vita sviluppato da SCE Bend Studio.\nIl 14 novembre 2013, durante l'evento di lancio statunitense di PlayStation 4,viene mostrato un teaser trailer di un nuovo capitolo di Uncharted, in sviluppo per la nuova console di Sony. Il titolo \"\", \u00e8 stato pubblicato il 10 maggio 2016 ed \u00e8 il quarto e ultimo capitolo della serie, su questo particolare la software house ha precisato che sar\u00e0 Sony a decidere su un eventuale seguito, anche considerando il fatto che il nuovo capitolo \u00e8 stato nominato come un capolavoro su tutti i fronti.\nIl 9 aprile 2014, attraverso il blog ufficiale PlayStation, Sony ha annunciato la prossima pubblicazione di un'edizione migliorata di The Last of Us per PlayStation 4 che prender\u00e0 il nome di The Last of Us Remastered. Il gioco, in sviluppo presso gli studi Naughty Dog dal termine dei lavori sulla versione PlayStation 3, \u00e8 stato pubblicato il 29 luglio 2014.\nIl 3 dicembre 2016, durante il Playstation Experience, Naughty Dog, attraverso un teaser trailer, hanno ufficialmente confermato lo sviluppo di \"The Last of Us Part II\" per PlayStation 4, uscito poi il 19 giugno 2020 riscuotendo grande successo e facendogli guadagnare il The Game Awards come migliore gioco del 2020 ."}
{"id": "590945", "revid": "1718925", "url": "https://it.wikipedia.org/wiki?curid=590945", "title": "Ritmo circadiano", "text": "Il ritmo circadiano, in cronobiologia e in cronopsicologia, \u00e8 un ritmo fisiologico caratterizzato da un periodo di circa 24 ore.\nIl termine \"circadiano\", coniato da Franz Halberg, viene dal latino \"circa diem\" e significa appunto \"intorno al giorno\".\nIl primo a intuire che i ritmi osservati potessero essere di origine endogena fu lo scienziato francese Jean-Jacques d'Ortous de Mairan che nel 1729 not\u00f2 che i modelli di 24 ore nei movimenti delle piante di mimosa pudica continuavano anche quando queste venivano tenute in condizioni di buio costante. Nel 1939 Nathaniel Kleitman dimostr\u00f2 la presenza di questi ritmi sul corpo umano con l'esperimento nella grotta di Mammoth.\nEsempi sono il ritmo veglia-sonno, il ritmo di secrezione del cortisolo e di varie altre sostanze biologiche, il ritmo di variazione della temperatura corporea e di altri parametri legati al sistema circolatorio. Oltre ai ritmi circadiani sono stati identificati e studiati vari ritmi circasettimanali, circamensili, circannuali.\nOrigine.\nSi pensa che i ritmi circadiani si siano originati nelle protocellule, con lo scopo di proteggere la replicazione del DNA dall'alta radiazione ultravioletta durante il giorno. Come risultato, la replicazione avveniva al buio. Il fungo \"Neurospora\", che esiste ancora oggi, contiene questo meccanismo regolatore.\nL'orologio circadiano pi\u00f9 semplice conosciuto \u00e8 quello del cianobatterio procariotico. Ricerche recenti hanno dimostrato che l'orologio circadiano del \"Synechococcus elongatus\" pu\u00f2 essere ricostituito \"in vitro\" con appena tre proteine dell'oscillatore centrale. Questo orologio ha dimostrato di sostenere un ritmo di 22 ore per diversi giorni con addizione di ATP. Le precedenti spiegazioni di questo misuratore del tempo circadiano procariotico erano dipendenti dalla trascrizione del DNA / traduzione del meccanismo di feedback, e bench\u00e9 questo non sembra essere stato il caso, sembra essere vero per tutti gli organismi eucariotici. In verit\u00e0, bench\u00e9 i sistemi circadiani degli eucarioti e procarioti abbiano la stessa architettura di base (un ingresso - un oscillatore centrale - un'uscita) non dividono la stessa omologia. Questo implica probabilmente origini indipendenti.\nDescrizione e caratteristiche.\nEssi dipendono da un sistema circadiano endogeno, una sorta di complesso \"orologio interno\" all'organismo che si mantiene sincronizzato con il ciclo naturale del giorno e della notte mediante stimoli naturali come la luce solare e la temperatura ambientale, e anche stimoli di natura sociale (per esempio il pranzo in famiglia sempre alla stessa ora). In assenza di questi stimoli sincronizzatori (per esempio in esperimenti condotti dentro grotte o in appartamenti costruiti apposta) i ritmi continuano ad essere presenti, ma il loro periodo pu\u00f2 assestarsi su valori diversi, per esempio il ciclo veglia-sonno tende ad allungarsi fino a 36 ore, mentre il ciclo di variazione della temperatura corporea diventa di circa 25 ore.\nI ritmi circadiani sono importanti per determinare i modelli di sonno e veglia di tutti gli animali, inclusi gli esseri umani. Vi sono chiari modelli dell'attivit\u00e0 cerebrale, di produzione di ormoni, di rigenerazione cellulare e altre attivit\u00e0 biologiche collegate a questo ciclo giornaliero.\nIl ritmo \u00e8 collegato al ciclo luce-buio. Animali tenuti in totale oscurit\u00e0 per lunghi periodi funzionano con un ritmo che si \"regola liberamente\". Ogni \"giorno\" il loro ciclo di sonno avanza o regredisce a seconda che il loro periodo endogeno sia pi\u00f9 lungo o pi\u00f9 corto di 24 ore. Gli stimoli ambientali che ogni giorno resettano i ritmi sono chiamati \"Zeitgebers\" (tedesco, letteralmente significa: \"donatori di tempo\"). \u00c8 interessante notare che mammiferi totalmente sotterranei (come il topo-talpa cieco \"spalax\") sono capaci di mantenere il loro orologio interno in assenza di stimoli esterni.\nIn esseri umani che si sono volontariamente isolati in grotte e senza stimoli esterni si \u00e8 notato che il ritmo circadiano sonno-veglia tende progressivamente ad allungarsi, sino ad arrivare a \"giornate\" di 36 ore. Fondamentale come regolatore dell'orologio interno appare quindi il ruolo della luce solare.\nIl pacemaker circadiano, cio\u00e8 la parte dell'organismo che detta il ritmo, nei mammiferi \u00e8 collocato nel nucleo soprachiasmatico (SCN), un gruppo definito di cellule situato nell'ipotalamo. La distruzione dell'SCN causa alterazioni in vari ritmi sincronizzati a loro volta a quello circadiano tra cui quello sonno/veglia, ma cellule di vari tessuti periferici mantengono una propria ritmicit\u00e0 intrinseca di espressione genica anche se espiantate e coltivate in vitro. Questo processo coinvolge quindi una fonte centrale del ritmo (l'SCN) in grado di sincronizzarsi con l'esterno che invia segnali a sua volta per sincronizzare la ritmicit\u00e0 intrinseca espressa in vari altri tessuti. L'SCN riceve, infatti, informazioni dalla retina. Questa non contiene solo i fotorecettori utilizzati dal sistema che crea immagini visive (coni e bastoncelli), ma anche cellule ganglionari intrinsecamente fotosensibili che danno un'indicazione sulla quantit\u00e0 di luce presente. Queste cellule, che contengono un fotopigmento chiamato melanopsina, afferiscono tramite il tratto retinoipotalamico all'SCN il quale tramite altre proiezioni regola la produzione di ormoni quali melatonina o glucocorticoidi, i quali si ripercuotono ad esempio sullo stato di sonno o veglia. \u00c8 interessante notare che se le cellule provenienti dall'SCN sono rimosse e coltivate in laboratorio mantengono il loro ritmo in assenza di stimoli esterni.\nLe piante sono organismi sensibili, e perci\u00f2 sono strettamente legate con l'ambiente circostante. L'abilit\u00e0 di sincronizzarsi con i cambiamenti giornalieri della temperatura e della luce sono di grande vantaggio per le piante. Per esempio, il ciclo circadiano esercita un contributo essenziale per la fotosintesi, successivamente permette di aumentare la crescita e la sopravvivenza delle piante stesse.\nLa luce e l'orologio biologico.\nL'abilit\u00e0 della luce di azzerare l'orologio biologico dipende dalla curva di risposta di fase (alla luce). Dipendentemente dalla fase del sonno, la luce pu\u00f2 avanzare o ritardare il ritmo circadiano. L'illuminazione richiesta varia da specie a specie: nei roditori notturni, ad esempio, \u00e8 sufficiente una diminuzione di luce molto inferiore rispetto all'uomo per l'azzeramento dell'orologio biologico.\nOltre all'intensit\u00e0 della luce, la lunghezza d'onda (o colore) della luce \u00e8 un importante fattore per la determinazione del grado a cui l'orologio \u00e8 azzerato. La melanopsina \u00e8 eccitata pi\u00f9 efficacemente dalla luce blu (420-440\u00a0nm)."}
{"id": "590950", "revid": "287204", "url": "https://it.wikipedia.org/wiki?curid=590950", "title": "Sosigene di Alessandria", "text": "Biografia.\nSu di lui si hanno poche notizie, al di fuori di quanto ne dice Plinio il Vecchio nella \"Naturalis historia\". Pare che Giulio Cesare si sia rivolto a Sosigene per l'elaborazione del calendario giuliano, e che a lui si debba l'introduzione dell'anno bisestile, la cui durata era basata sul ciclo callippico. Plinio attribuisce a Sosigene (oltre che a Kidinnu) anche il calcolo dell'elongazione di Mercurio dal Sole.\nPare che l'astronomo fosse molto caro a Cleopatra e che fosse stata proprio la regina d'Egitto a presentarlo a Giulio Cesare. Durante il regno di Cleopatra, Sosigene divenne anche un consigliere della regina."}
{"id": "590951", "revid": "1711941", "url": "https://it.wikipedia.org/wiki?curid=590951", "title": "C\u00edrdan", "text": ""}
{"id": "590957", "revid": "1372005", "url": "https://it.wikipedia.org/wiki?curid=590957", "title": "Olaf Kyrre", "text": "Era figlio di Harald Hardr\u00e5de (detto il Sanguinario) e di Tora Torbergsdatter.\nBiografia.\nOlaf prese parte all'invasione vichinga dell'Inghilterra nel 1066 e Dopo che suo padre mor\u00ec nella battaglia, che segn\u00f2 la fine dell'era Vichinga, Olaf condivise il regno con suo fratello Magnus II (Magnus Haraldsson) fino alla morte di questi nel 1069, dopo la quale la Norvegia entr\u00f2 in un lungo periodo di pace.\nOlaf ottenne una pace da Guglielmo il Conquistatore ed anche da Svend Estridsen di Danimarca, che spos\u00f2 sua figlia Ingerid, ma non ottenne figli. Il successore per il trono di Norvegia fu, quindi, Magnus III, soprannominato \"Magnus Berrf\u00f8tt\" (Magnus lo Scalzo), un figlio illegittimo di Olaf.\nOlaf fond\u00f2 la citt\u00e0 di Bergen nel 1070. Una statua equestre di Olaf Kyrre \u00e8 stata posizionata a Bergen nel 1998.\n egli rafforz\u00f2 il potere reale e istitu\u00ec le corporazioni. La stesura delle leggi norvegesi (Gulatingsloven), inoltre, inizi\u00f2 probabilmente durante il suo regno. Olaf miglior\u00f2 le relazioni con il papato e fece costruire chiese a Bergen e Nidaros (Trondheim). Mor\u00ec nel 1093 e fu sepolto a Nidaros.\nSnorri Sturluson scrisse una saga su Olaf nell'opera Heimskringla, che racconta la storia dei re di Norvegia."}
{"id": "590958", "revid": "1782831", "url": "https://it.wikipedia.org/wiki?curid=590958", "title": "Mario Facco", "text": "Colpito da un male incurabile, \u00e8 scomparso all'et\u00e0 di 72 anni nella sua casa sul litorale nord di Roma dove viveva da molto tempo.\nCarriera.\nGiocatore.\nCalcio.\nInter e vittoria dello scudetto con la Lazio.\nHa iniziato la sua carriera calcistica con l'Inter, dove ha giocato una partita di campionato e 3 di Coppa Italia. Si \u00e8 poi trasferito alla Lazio, in Serie B, dove \u00e8 rimasto per sei stagioni, centrando due promozioni in Serie A e contribuendo alla conquista dello scudetto nella stagione 1973-1974, anche se in quell'anno Mario Facco perse il posto da titolare a vantaggio di Sergio Petrelli.\nCapitano dell'Avellino e passaggio al Parma.\nNell'autunno del 1974 passa all', di cui diviene anche il capitano. In Irpinia rimane per tre stagioni in serie cadetta, prima di passare al , dove termina la sua carriera da calciatore.\nStatistiche.\nHa collezionato complessivamente 67 presenze e 2 reti in Serie A e 164 presenze e 5 reti in Serie B.\nAllenatore.\nDopo aver frequentato con successo il corso per allenatore a Coverciano, ha iniziato la sua carriera di allenatore con le giovanili dell'Avellino nel 1980. Nella stagione 1981-1982 salva la squadra dello Squinzano dalla retrocessione in Serie D. Pi\u00f9 positive sono state le successive esperienze prima con il Frosinone in Serie C2 conquistando il quinto posto.\nL'anno successivo sale di categoria allenando la Salernitana in Serie C1 conquistando l'ottavo posto.\nResta in categoria e viene ingaggiato dal dove conclude il campionato al tredicesimo posto, conquistando una faticosa salvezza.\nNon viene confermato dal club pugliese e firma un contratto con il Benevento lottando per non retrocedere, ma a quattro giornate dal termine del torneo viene esonerato e sostituito da Romano Matt\u00e8.\nNel 1986-1987 \u00e8 chiamato dal presidente Migliucci alla guida di una squadra appena retrocessa in Serie C2 dalla Serie C1: la . La campagna acquisti rende la squadra umbra la grande favorita del campionato. Vengono portati in Umbria due giocatori di propriet\u00e0 della Lazio: il veterano Vincenzo D'Amico e il giovane Paolo Di Canio. Chiude la stagione con un terzo posto (dietro Ravenna e ), che preclude la possibilit\u00e0 del ritorno in Serie C1.\nLa stagione successiva (1987-1988) vede di nuovo Mario Facco alla guida della Ternana, ma dopo il girone di andata sar\u00e0 sostituito da Giovanni Masiello.\nPassa quindi alla terminando il torneo al nono posto del girone D.\nL'ultima esperienza in panchina si compie al Trapani nel campionato 1989-1990 dove subentra a Franco Rondanini nel girone di ritorno non riuscendo per\u00f2 ad evitare la retrocessione in Serie D.\nCommentatore sportivo.\nDopo il ritiro da allenatore era diventato opionionista sul canale Rai Sport durante le partite del Campionato Italiano di Lega Pro.\nInterveniva quotidianamente, sempre in qualit\u00e0 di opinionista sportivo, nei programmi della emittente radiofonica Radiosei \"Quelli che hanno portato il calcio a Roma\", condotto da Guido De Angelis e Stefano Morelli, e \"Non mollare mai\", con Alessio Buzzanca e Stefano Pantano."}
{"id": "590960", "revid": "767487", "url": "https://it.wikipedia.org/wiki?curid=590960", "title": "I detective pensano?", "text": "I detective pensano (\"Do Detectives Think?\") \u00e8 un cortometraggio del 1927 diretto da Fred Guiol.\n\u00c8 il primo film in cui Laurel &amp; Hardy indossano le loro tipiche bombette.\nTrama.\nIl giudice Foozle condanna alla prigione un delinquente soprannominato \"Il tagliagole\". Questi per\u00f2 evade con l'intento di uccidere il giudice, che per proteggersi si affida a due detective: Ferdinand Finkleberry e Sherlock Pinkam. L'uomo non sa per\u00f2 di essersi affidato ai due peggiori detective possibili.\nDistribuzione.\nIn Italia la comica \u00e8 stato distribuita nel Dvd \"STANLIO E OLLIO - COMICHE INDIMENTICABILI\", da DNA Srl, in versione originale con cartelli in italiano, in un'edizione curata dallo studioso di Storia del Cinema Riccardo Cusin.\nNota.\nNegli anni novanta il film \u00e8 stato reso sonoro da Enzo Garinei e Giorgio Ariani che hanno doppiato Stanlio e Ollio leggendo i cartelli a voce alta.\nEsiste una versione del cortometraggio della durata di 23 minuti, che include una scena che si ispira a Guglielmo Tell e la mela posta sulla testa del figlioletto; i due detective per mostrare la loro abilit\u00e0 si ispirano al famoso episodio di G. Tell, sostituendo l'arco e le frecce con una pistola e ponendo il frutto sulla testa di Finkleberry (S. Laurel)."}
{"id": "590961", "revid": "287204", "url": "https://it.wikipedia.org/wiki?curid=590961", "title": "TAT Communications Company", "text": ""}
{"id": "590962", "revid": "287204", "url": "https://it.wikipedia.org/wiki?curid=590962", "title": "Lepismium", "text": "Lepismium \u00e8 un genere di piante succulente della trib\u00f9 delle Rhipsalideae\nComprende piante epifite originarie delle foreste pluviali del Sud America (Venezuela, Ecuador, Brasile).\nTassonomia.\nComprende le seguenti specie:"}
{"id": "590963", "revid": "339392", "url": "https://it.wikipedia.org/wiki?curid=590963", "title": "Tommy Gun", "text": ""}
{"id": "590967", "revid": "1573940", "url": "https://it.wikipedia.org/wiki?curid=590967", "title": "Trascrizione delle lingue australiane aborigene", "text": "Prima dell'arrivo degli europei le lingue degli australiani aborigeni erano esclusivamente parlate, prive di alcun sistema di scrittura. Per la trascrizione delle lingue australiane aborigene dovette allora, giocoforza, essere utilizzato l'alfabeto latino dei colonizzatori ma le modalit\u00e0 di trascrizione dei diversi fonemi hanno subito, sia nel tempo sia tra i diversi autori, notevoli variazioni con il risultato di dare luogo a varianti, anche piuttosto difformi, nella rappresentazione della medesima parola.\nTrascrizione antica.\nInizialmente le lingue australiane vennero trascritte mediante l'utilizzo delle convenzioni fonetiche della lingua inglese, ed a seconda di come i suoni venivano percepiti dal traduttore: in seguito a ci\u00f2 alcuni suoni che risultavano distinti nella lingua aborigena ma non in lingua inglese venivano scritti in maniera identica, mentre fonemi allofoni nella lingua aborigena ma distinti in inglese venivano resi differentemente.\nLa maggior parte delle parole di origine aborigena utilizzate dalla lingua inglese utilizzano tale iniziale convenzione, in tal modo mal riproducendo l'originaria pronuncia dei lemmi.\nAlcuni trascrittori, in possesso di maggiori conoscenze di linguistica, hanno talora utilizzato simboli quali \u014b o \u0121 per rendere , \u00f1 per , il simbolo macron (\u00af) o l'accento circonflesso (^) per le vocali lunghe, o il simbolo (\u02d8) per le vocali brevi, ma tali simboli venivano spesso utilizzati in maniera incoerente.\nOrtografia pratica moderna.\nI linguisti che si occupano, al giorno d'oggi, delle lingue australiane utilizzano volutamente ortografie fonemiche non ambigue, di modo che ciascuna parola pronunciata possa essere trascritta in maniera univoca e che ciascuna parola scritta possa essere pronunciata in un unico modo.\nSpesso, ma non sempre, la moderna ortografia pratica utilizza esclusivamente le lettere dell'alfabeto latino di base: ci\u00f2 comporta la necessit\u00e0 dell'uso di digrafi per quei fonemi che non hanno un corrispondente carattere standard; in alcuni casi questo fatto pu\u00f2 portare ad ambiguit\u00e0 nella trascrizione, ad esempio nel caso in cui il suono ed il gruppo di consonanti possono essere trascritti entrambi come ng. In tal caso la distinzione viene solitamente resa mediante la rappresentazione del gruppo di consonanti tramite n.g (con l'inserimento di un punto), n'g (con l'inserimento di un'apostrofo), o nk.\nVocali e semivocali.\nMolte lingue aborigene australiane distinguono solo tre vocali, trascritte come i, a ed u. Anche se talora queste possono assumere suoni simili ad \"e\" od \"o\", non vengono comunque trascritte come e ed o. In lingua martuthunira, ad esempio, la parola \"wirrirri\" (\"fiamma\") viene pronunciata all'incirca come \"werrerree\" .\nLe vocali lunghe sono rappresentate per mezzo del raddoppio delle lettere. Ad esempio: ii , aa , uu .\nLe semivocali w e y vengono generalmente pronunciate come in inglese; in alcune delle lingue aborigene la \"w\" non viene pronunciata se segue una \"u\" e la \"y\" non lo \u00e8 quando segue una \"i\", ma, per varie ragioni, i linguisti possono decidere di riportare tali lettere nella trascrizione cos\u00ec, ad esempio, la parola \"yinarr\" (\"donna\") in lingua gamilaraay viene pronunciata come \"inarr\" .\nAlcune delle lingue aborigene utilizzano una semivocale dentale, che viene scritta come yh.\nConsonanti \"rotiche\".\nLe lingue aborigene, per la maggior parte, hanno due consonanti \"rotiche\" (suoni \"simili alla r\"): una approssimante retroflessa, come nell'inglese americano, che viene scritta come r; ed una resa come vibrante o come \"flap\" (entrambi presenti nella lingua spagnola), scritta come rr.\nNelle lingue che presentano una sola delle due tipologie di \"r\", questa viene resa - semplicemente - come r.\nConsonanti per luogo di articolazione.\nLe consonanti bilabiali, velari e alveolari vengono normalmente trascritte come in inglese, ovvero: p , b , m , k , g , ng , t , d , n , l . Ng pu\u00f2 venire trascritto come \u014b. Da notare che ng viene pronunciato come \"ng\" nella parola inglese \"singer\", non come in \"finger;\" in quest'ultimo caso la trascrizione \u00e8 ngg.\nLe consonanti palatali vengono rappresentate da digrammi costituiti da una consonante alveolare + j, ad esempio: tj , dj , nj , lj . Il simbolo J pu\u00f2 essere utilizzato invece di dj, mentre ny pu\u00f2 sostituire nj.\nLe consonanti dentali sono trascritte per mezzo di un digrafo costituito dalla consonante alveolare + h, ovvero: th , dh , nh , lh . Da notare che th non \u00e8 una fricativa come nell'inglese australiano, ma una fricativa dentale sorda come nell'inglese parlato in Irlanda.\nLe consonanti retroflesse sono rappresentate da un digramma composto da r e una consonante alveolare, cio\u00e8 rt , rd , rn , rl .\nUna manciata di lungue ha consonanti palato-velari, a met\u00e0 tra le palatali e le velari. Per il yanyuwa queste sono scritte yk , nyk (un'occlusiva prenasalizzata-vedi sotto), nyng .\nSonorizzazione di occlusive.\nGran parte delle lingue australiane non distinguono consonanti occlusive sonore e sorde cos\u00ec che, per esempio, \"t\" e \"d\" ricorrono entrambe come varianti del medesimo fonema.\nSia gli allofoni sordi che quelli sonori vengono normalmente scritti nello stesso modo: l'uso del simbolo sordo o sonoro varia in dipendenza della maggiore frequenza del suono nella lingua: alcune delle lingue aborigene sono, cos\u00ec, state trascritte da alcuni linguisti con l'uso del simbolo sonoro e da altri con il simbolo sordo, mentre alcuni linguisti utilizzano per le medesime consonanti il simbolo sordo per alcune lingue e quello sonoro per altre.\nPrenasalizzazione.\nAlcune delle lingue australiane aborigene fanno uso di consonanti prenasali: in lingua yanyuwa queste vengono scritte come mb , ngk , nj , nth , nd , rnd ."}
{"id": "590970", "revid": "1543377", "url": "https://it.wikipedia.org/wiki?curid=590970", "title": "Carpodacus erythrinus", "text": "Il ciuffolotto scarlatto o carpodaco scarlatto (\"Carpodacus erythrinus\" ())) \u00e8 un uccello passeriforme della famiglia dei Fringillidi. \u00c8 detto anche verdone bastardo.\nEtimologia.\nIl nome scientifico della specie, \"erythrinus\", deriva dal greco \"\u03b5\u03c1\u03c5\u03b8\u03c1\u03bf\u03c2\" (\"erythros\"/\"eruthros\", \"rosso\"), e si riferisce alla colorazione del piumaggio dei maschi adulti.\nDescrizione.\nDimensioni.\nMisura 13\u201315\u00a0cm di lunghezza, per 19-23 g di peso.\nAspetto.\nSi tratta di uccelletti dall'aspetto robusto ma slanciato, con grossa testa, grandi occhi, becco robusto e conico, eli allungate e coda dalla punta lievemente forcuta.\nIl ciuffolotto scarlatto presenta evidente dimorfismo sessuale: il maschio, infatti, presenta testa, petto e codione di colore rosso cremisi (tranne l'area dall'orecchio alla base del becco, che forma una mascherina marrone), mentre petto e ventre sono di colore bianco-rosato, il sottocoda \u00e8 bianco, il dorso \u00e8 bruno-rossiccio e ali e coda sono nerastre, con copritrici barrate di rosso. L'estensione del colore rosso varia a seconda della sottospecie, coprendo solo testa e petto (con ventre e fianchi bianchi) o l'intera area ventrale, oppure estendendosi anche al dorso: in ogni caso, al di fuori del periodo riproduttivo tale colorazione risulta pi\u00f9 smorta.\nLe femmine, invece, presentano colorazione pi\u00f9 sobria e mimetica, dominata dai toni del bruno-grigiastro su tutto il corpo, pi\u00f9 scura dorsalmente e pi\u00f9 chiara e tendente al color senape ventralmente, mentre ali e coda sono nerastre, le prime con due barre alari bianco-grigiastre.\nIn ambedue i sessi, becco e zampe sono di colore nerastro, mentre gli occhi sono di color bruno scuro.\nBiologia.\nIl ciuffolotto scarlatto \u00e8 un uccello dalle abitudini prevalentemente diurne (tranne durante le migrazioni, che hanno carattere principalmente notturno), molto allegro e vivace, che si muove in coppie o in gruppetti e passa la maggior parte del tempo al suolo alla ricerca di cibo.\nAlimentazione.\nQuesti uccelli hanno dieta prevalentemente granivora, la quale si basa sui semi di piante erbacee ed arboree, ma anche su altri cibi di origine vegetale (boccioli, foglie tenere, germogli, amenti, bacche, frutti) e, sporadicamente, comprendendo anche insetti, larve ed altri invertebrati.\nRiproduzione.\nLa stagione riproduttiva va da maggio ad agosto: durante questo periodo si formano le coppie, rigorosamente monogame (sebbene siano stati osservati casi di poligamia), i cui componenti difendono accanitamente il territorio nelle vicinanze del nido da eventuali intrusi.\nIl nido, a forma di coppa, viene costruito dalla sola femmina: esso viene ubicato fra i cespugli fino a circa 2,7 m d'altezza dal suolo, intrecciando steli d'erba e rametti e foderando l'interno con radichette, pelame e piumino. Al suo interno, la femmina depone 4-6 uova di colore azzurrino, munite di rada punteggiatura marrone particolarmente ai due poli: esse vengono covate dalla sola femmina (col maschio che staziona nei pressi del nido, cantando per tenere lontani gli intrusi ed occupandosi di reperire il nutrimento per s\u00e9 e per la femmina) per circa 13 giorni, al termine dei quali schiudono \"pulli\" ciechi ed implumi.\nI nidiacei vengono accuditi da ambedue i genitori, che si occupano di imbeccarli con semi e insetti rigurgitati per 16-17 giorni, quando i giovani sono pronti per l'involo: tuttavia, essi tendono a rimanere presso il nido ancora per qualche giorno, richiedendo sempre pi\u00f9 sporadicamente l'imbeccata, prima di allontanarsene definitivamente e disperdersi.\nDistribuzione e habitat.\nLa specie passa i mesi invernali nel subcontinente indiano, in Indocina, Birmania, Cina meridionale e Iran sud-orientale e migrando in primavera per andare a riprodursi in un'ampia area che va dalla penisola scandinava e all'Europa centro-orientale fino alla Kamchatka e al Giappone attraverso la Siberia, fra i 25 e i 68\u00b0 di latitudine. Negli ultimi decenni il ciuffolotto scarlatto ha espanso e sta espandendo il proprio areale verso occidente, venendo avvistato abbastanza regolarmente e in alcuni casi facendo osservare coppie riproduttrici anche in Inghilterra, Svizzera e Italia centro-settentrionale.\nL\"'habitat\" di questi uccelli \u00e8 rappresentato dalle aree alberate, siano esse boschi decidui, pinete, boschi montani, o paludi, purch\u00e9 vi sia presenza d'acqua (specialmente durante il periodo riproduttivo) e di sottobosco o copertura cespugliosa sufficiente: la specie tollera la presenza dell'uomo senza problemi, colonizzando anche aree antropizzate come parchi o giardini urbani e piantagioni.\nSistematica.\nSe ne riconoscono cinque sottospecie:\nLa analisi del DNA mitocondriale mostrano il raggruppamento delle popolazioni in tre cladi, uno ben distinto comprendente la sottospecie \"kubanensis\", uno raggruppante le popolazioni europee e centro-asiatiche (sottospecie nominale e \"ferghanensis\") ed uno raggruppante le popolazioni orientali (sottospecie \"grebnitskii\" e \"roseatus\").\nLa specie forma una superspecie con l'affine carpodaco purpureo: essa appare piuttosto lontana dalle altre specie del genere \"Carpodacus\", al punto che ne \u00e8 stata proposta l'ascrizione a un proprio genere monotipico, \"Erythrina\"."}
{"id": "590971", "revid": "1632387", "url": "https://it.wikipedia.org/wiki?curid=590971", "title": "INXS", "text": "Gli INXS sono stati un gruppo musicale australiano nato a Sydney nel 1977.\nTra i fenomeni di punta della \"new wave\" e del pop elettronico anni ottanta e novanta, si imposero all'attenzione internazionale nel 1984 con \"Original Sin\" e conobbero un successo pressoch\u00e9 costante fino alla morte di Michael Hutchence, uno dei fondatori, avvenuta nel 1997.\nDopo tale data il gruppo produsse solo due ulteriori album in studio prima della fine attivit\u00e0 \"de facto\": dal 2012 infatti, pur non avendo mai ufficialmente proclamato lo scioglimento, i membri del gruppo non sono pi\u00f9 attivi se non con progetti personali.\nStoria.\nGli INXS si costituirono nel 1977 a Sydney sotto il nome di Farriss Brothers, per cambiarlo nel 1980 in INXS.\nAll'epoca il gruppo era composto dai tre fratelli Farriss (Tim, 1957, chitarra; John, 1961, batteria; Andrew, 1959, tastiere), Michael Hutchence (1960-97, voce), Kirk Pengilly (1958, chitarra, sassofono, voce) e Garry Beers (1957, basso e voce).\nL'album di debutto, \"INXS\" \u00e8 del 1980 e ad esso fecero seguito \"Underneath the Colours\" nel 1981 e \"Shabooh Shoobah\" nel 1982, entrato nella U.S. Top 50.\nFino ad allora erano un gruppo poco conosciuto al di fuori dell'Australia ma nel 1984, con l'album \"The Swing\" contenente la canzone \"Original Sin\", il gruppo scala le vette della musica europea e statunitense. L'anno successivo l'album \"Listen Like Thieves\" riceve gli onori del merito, nonostante la critica inglese sia avversa nei confronti della band. Nel 1986 Michael Hutchence si presta come attore per il film \"Cani nello spazio\", ottenendone anche il singolo da Top 10 \"Rooms for the Memory\", colonna sonora del film.\nNello stesso anno prende il via anche la tourn\u00e9e mondiale della band. Nel 1987 pubblicano \"Kick\", contenente canzoni come \"New Sensation\", \"Mistify\", \"Devil Inside\" e non ultima \"Need You Tonight\", forse la canzone pi\u00f9 famosa del gruppo. Arrivano primi nella classifica inglese col singolo \"Need You Tonight\" nel gennaio 1988. Dopo l'album \"X\" del 1990 la band si prende un anno di pausa e i suoi componenti si dedicano a progetti da solisti. Nel 1991 producono l'album live \"Live Baby Live\", nato dal concerto allo stadio di Wembley. Nello stesso anno ricevono una nomination ai Grammy Awards per il singolo \"Suicide Blonde\" e prendono parte allo straordinario show Rock in Rio. Pubblicano nel 1992 \"Welcome to Wherever You Are\", l'album destinato a divenire il vero preferito da gran parte dei fan. Del 1993 \"Full Moon, Dirty Hearts\". Nel 1994 il primo Greatest Hits. L'album del 1997, \"Elegantly Wasted\" fu l'ultimo con il gruppo per Michael Hutchence: fu trovato morto il 22 novembre 1997 in una stanza di albergo a Sydney, in circostanze controverse.\nDal 1998 al 2003 per sopperire alla morte di Hutchence gli INXS si rivolgono occasionalmente a cantanti come Terence Trent D'Arby (in occasione dei giochi olimpici di Sydney) e Jimmy Barnes. Negli anni successivi gli INXS cercano in vari modi un sostituto per il loro defunto leader: nel 2005 il gruppo \u00e8 addirittura arrivato a realizzare un concorso televisivo per trovare il sostituto del carismatico cantante Michael Hutchence. Dopo una serie di provini, i rimanenti componenti del gruppo hanno dichiarato di nutrire dubbi che il loro \"frontman\" potesse essere sostituito. Alla fine del reality show, comunque, il gruppo ha ingaggiato J.D. Fortune, il semisconosciuto vincitore della gara canora."}
{"id": "590972", "revid": "1610933", "url": "https://it.wikipedia.org/wiki?curid=590972", "title": "Ciuffolotto scarlatto", "text": ""}
{"id": "590973", "revid": "1305772", "url": "https://it.wikipedia.org/wiki?curid=590973", "title": "Kennett", "text": "Kennett \u00e8 una citt\u00e0 e capoluogo della contea di Dunklin, Missouri, Stati Uniti. La citt\u00e0 si trova nell'angolo sud-orientale (o \"Bootheel\") del Missouri, a 4 miglia (6,4 km) ad est dell'Arkansas e 20 miglia (32 km) dal fiume Mississippi. Aveva una popolazione di 10.932 abitanti secondo il censimento del 2010. \u00c8 la pi\u00f9 grande citt\u00e0 del Bootheel, un'area prevalentemente agricola.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 10.932 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,1% di bianchi, il 16,2% di afroamericani, lo 0,2% di nativi americani, lo 0,6% di asiatici, lo 0,1% di oceaniani, l'1,3% di altre razze, e l'1,7% di due o pi\u00f9 etnie. Ispanici o latinos di qualunque razza erano il 3,5% della popolazione."}
{"id": "590978", "revid": "767487", "url": "https://it.wikipedia.org/wiki?curid=590978", "title": "La casa sul lago del tempo", "text": "La casa sul lago del tempo (\"The Lake House\") \u00e8 un film del 2006 diretto da Alejandro Agresti e interpretato da Sandra Bullock e Keanu Reeves, che recitano insieme dopo 11 anni dalle riprese della pellicola \"Speed\".\n\u00c8 un remake di \"Si-wor-ae\", girato nel 2000 dal regista coreano Lee Hyun-seung.\nTrama.\nNel 2006, la dott.ssa Kate Forster sta lasciando una casa sul lago che ha affittato a Kenosha, in Wisconsin, per trasferirsi a Chicago. Kate lascia un messaggio nella cassetta postale per l'inquilino successivo con il nuovo indirizzo per inoltrare la sua posta, aggiungendo che le impronte di zampe sul sentiero che porta alla casa erano gi\u00e0 l\u00ec quando \u00e8 arrivata.\nAlex Wyler, un giovane architetto di talento, figlio di un famoso architetto, arriva alla casa sul lago e trova la lettera di Kate nella cassetta postale. Per Alex l'abitazione ha un significato speciale: \u00e8 stata progettata dal padre Simon che aveva trascurato la sua famiglia per la carriera. La casa \u00e8 trascurata, senza alcun segno di impronte di zampe da nessuna parte. Durante il successivo restauro della casa, un cane, uscito dal nulla e adottato poi da Alex, corre attraverso la vernice di Alex e lascia impronte fresche di zampe proprio dove Kate ha detto che sarebbero state. Sconcertato, Alex risponde, chiedendo come Kate fosse a conoscenza delle impronte delle zampe del cane, in quanto la casa non era stata occupata da nessuno fino al suo arrivo.\nA San Valentino del 2006, Kate \u00e8 testimone di un incidente stradale e cerca di salvare la vita dell'uomo, investito da un autobus, senza successo. Torna impulsivamente alla casa sul lago, trova la lettera di Alex e risponde.\nSia Alex che Kate continuano a scambiarsi messaggi tramite la cassetta postale, e ognuno osserva la bandierina della cassetta che sale e scende mentre i messaggi arrivano e si guardano intorno sperando in qualche modo di individuarsi a vicenda. I due arriveranno a scoprire che a separarli \u00e8 una distanza spazio temporale di due anni (Alex vive nel 2004). La loro corrispondenza li porta attraverso diversi eventi, tra cui Alex che trova il libro \"Persuasione\" di Jane Austen sulla panchina in una stazione ferroviaria dove Kate aveva detto di averlo perso e Alex porta Kate in un tour a piedi nei suoi luoghi preferiti a Chicago attraverso una mappa annotata che lascia nella cassetta delle lettere. Alex conosce casualmente Morgan, il ragazzo di Kate, che lo invita alla sua festa durante la quale cerca di avvicinarsi alla ragazza, ma non menziona il loro scambio di lettere perch\u00e9 lei non lo conosceva in quel momento. Per Alex l'incontro \u00e8 avvenuto nel presente, ma per Kate era gi\u00e0 avvenuto in passato senza che lei sapesse che si trattava di Alex.\nAlex e Kate continuano a scriversi e decidono di provare a incontrarsi di nuovo. Alex effettua una prenotazione in un ristorante per marzo 2006, a due anni dal futuro di Alex, ma solo un giorno di distanza per Kate. Lei va al ristorante ma Alex non si presenta. Con il cuore spezzato, Kate chiede ad Alex di non scriverle pi\u00f9. Sia Alex che Kate lasciano la casa sul lago, continuando con le loro vite separate.\nLei decide di andare a vivere con il suo ex, Morgan, e trova una nuova casa da ristrutturare. I due si rivolgono ad un architetto che non \u00e8 altro che il fratello di Alex, Henry. Un disegno della casa sul lago sulla parete dello studio attira la sua attenzione e, chiedendo, Henry Wyler la informa che l'autore del disegno era suo fratello, Alex, e Kate si rende conto che quello era lo stesso Alex con cui era stata corrispondente. Viene anche a sapere che Alex ha perso la vita in un incidente stradale esattamente due anni fa e Kate capisce perch\u00e9 non si \u00e8 mai presentato per il loro appuntamento: era lui l'uomo che era morto di fronte a lei nella giornata di San Valentino 2006, investito dal pullman.\nImprovvisamente Kate corre via e si reca alla casa sul lago per spedire una lettera all'Alex del passato in cui esprime tutto il suo amore per lui ma lo prega di non cercarla se anche lui la ama. Poi gli d\u00e0 appuntamento alla casa sul lago comunicandogli il giorno in cui dovranno incontrarsi.\nKate si inginocchia singhiozzando, temendo di essere arrivata troppo tardi. Dopo una lunga pausa, la bandierina della cassetta postale si abbassa e Alex prende il biglietto. Qualche istante dopo arriva Alex e i due finalmente si incontrano.\nIncassi.\nNel suo fine settimana di apertura, il film ha incassato un totale di 13,6 milioni di dollari, al quarto posto negli Stati Uniti per incassi pi\u00f9 alti. A partire dal 1\u00ba ottobre 2006, il film ha incassato milioni $ sul mercato interno e milioni $ in tutto il mondo.\nIl 26 settembre 2006, il film \u00e8 diventato il primo ad essere contemporaneamente pubblicato in DVD, Blu-ray Disc e HD DVD (per gentile concessione di Warner Home Video).\nProduzione.\nIl film \u00e8 ambientato e girato nella zona di Chicago. Le scene in centro sono state girate a Chicago Loop. La scena in cui Kate e Morgan vanno nello studio di architettura, e la drammatica uscita di Kate gi\u00f9 per le scale sono state girate alla Chicago Architecture Foundation. Le scene a casa di Morgan, la stazione ferroviaria, e quando Alex insegue il cane Jack attraverso un ponte sono tutte state girate a Riverside, Illinois, una cittadina alla periferia di Chicago. Famosa per le sue case storiche, e per i diversi edifici di Frank Lloyd Wright. La stazione ferroviaria nel film \u00e8 la vera stazione di Riverside, e il ponte che attraversa Alex a caccia di Jack \u00e8 chiamato \"Swinging Bridge\" dai residenti di Riverside. La casa sul lago \u00e8 stata costruita per il film, e poi smantellata.\nColonna sonora.\nUn album contenente la colonna sonora del film \u00e8 stato pubblicato nel 2006.\nAltri brani che compaiono nel film, ma non inclusi nella colonna sonora, sono:\nIl trailer del film include anche la canzone \"Somewhere Only We Know\" del gruppo Keane.\nCritica.\nSecondo il sito Rotten Tomatoes, un terzo dei critici ha dato al film una recensione positiva. Molti critici hanno espresso la loro insoddisfazione verso la trama. Alex rompe la linea temporale di Kate due volte durante il film, portando alcuni a interpretare gli eventi come un paradosso temporale. Altri critici hanno ignorato i loro dubbi o hanno trovato un motivo per seguire un'unica linea temporale di interpretazione degli eventi. Recensioni positive si sono concentrate sul film, per la cinematografia, per l'uso dell'architettura di Chicago, e la rappresentazione di sentimenti come la solitudine e la separazione.\nSu USA Today il critico Claudia Puig ha scritto: \"La casa sul lago del tempo \u00e8 uno dei film pi\u00f9 belli degli ultimi anni.\"\nRoger Ebert, ricordando le incongruenze del film, ha scritto: \"Non importa, lasciamo stare!\" e ha dato una recensione di 3 stelle e mezzo su 4 dicendo: \"Quello che risplende nel film \u00e8 il suo impulso romantico fondamentale\". Il 18 agosto 2006, Keanu Reeves e Sandra Bullock hanno vinto un Teen Choice Award, su due nomination, per il \"Miglior Bacio\"."}
{"id": "590983", "revid": "125192152", "url": "https://it.wikipedia.org/wiki?curid=590983", "title": "Jack Aubrey", "text": "Jack Aubrey \u00e8 un personaggio letterario coprotagonista, insieme al fraterno amico Stephen Maturin, di un ciclo di romanzi storici dello scrittore inglese Patrick O'Brian.\nIl personaggio.\nI romanzi del ciclo \u201cAubrey/Maturin\u201d seguono le alterne vicende della carriera di Jack Aubrey nella marina da guerra britannica (Royal Navy) del periodo napoleonico, dal suo primo comando (la corvetta \"Sophie\") alla nomina ad ammiraglio.\nIl personaggio di Aubrey \u00e8 caratterizzato da una estrema perizia nella navigazione, nell'astronomia e nel combattimento navale, unita ad un grande coraggio e una notevole fortuna nelle vicende belliche: queste caratteristiche lo rendono uno dei comandanti pi\u00f9 apprezzati della Royal Navy. Il comandante Aubrey ha poi doti particolari di leadership e di organizzazione del microcosmo costituito dall'equipaggio di una nave da guerra in navigazione, ad esempio ricorrendo molto raramente a punizioni esemplari, se non in casi estremi, preferendo invece \"castigare\" il sottoposto, dal suo primo ufficiale fino all'ultimo dei mozzi, con una forte ma bonaria ramanzina.\nJack Aubrey \u00e8 invece spesso descritto come uno sprovveduto per tutti gli altri aspetti della vita comune ed \u00e8 a pi\u00f9 riprese vittima, sulla terraferma, di truffe e malaccorte speculazioni finanziarie che lo portano sull'orlo della bancarotta e della prigione per debiti. \u00c8 inoltre eccessivamente amante degli alcolici e del mangiare smodato, che lo portano a essere quasi sempre sovrappeso se non addirittura obeso, se non quando \u00e8 finalmente in mare.\nPer le sue caratteristiche Aubrey \u00e8 molto popolare fra i marinai (come lo era stato il suo eroe, Horatio Nelson): la sua abilit\u00e0 nel combattimento e quella nella cattura di ricche prede, gli ha poi valso il soprannome di \u201cJack Aubrey il fortunato\u201d.\nFra le passioni di Aubrey sono la musica (\u00e8 un violinista dilettante ma molto dotato e spesso suona con il dottor Maturin, violoncellista) e i motti di spirito, nei quali per\u00f2 non \u00e8 molto efficace. In effetti i due si conoscono ad un concerto a Port Mahon, nell'isola di Minorca, durante il primo romanzo della serie, Primo comando; nello stesso romanzo Jack fra l'altro adorna di corna la fronte di un suo superiore, l'allora capitano Harte, che lo perseguiter\u00e0 a lungo durante la sua carriera, fino alla morte in combattimento ne Il porto del tradimento.\nUna delle caratteristiche dello humour dei romanzi di O'Brian \u00e8 proprio la ricorrenza degli errori linguistici del personaggio, contrapposti all'estrema erudizione ed al sottile spirito del suo compagno Stephen Maturin, peraltro assolutamente disastroso in ogni aspetto della vita marinara. Celebre la sua confusione tra le parole francesi \"patois\" (dialetto) e \"putain\", o quando promette ad un ammiraglio di essere delicato \"come una colomba da latte\" nel dare una notizia, venendo rimbrottato \"come un maialino, Aubrey; le colombe non danno latte\". In un'altra occasione, volendo lodare l'efficacia dell'artiglieria di un suo collega, dichiara che \"non si sarebbe aspettato niente di meno dal figlio di un \", giocando sul fatto che in realt\u00e0 il collega fosse in effetti il figlio di un canonico; peccato che \"figlio di un cannone\" (\"son of a gun\" in lingua inglese) si riferisca al fatto che sulle navi in porto spesso salivano le allegre donnine di piacere, ed esercitavano la loro attivit\u00e0 tra un cannone e l'altro, per cui l'eventuale frutto di questa attivit\u00e0 era detto appunto \"figlio di un cannone\".\nJack non \u00e8 assolutamente un perbenista, ed anzi da allievo \u00e8 stato degradato a marinaio semplice per aver nascosto una ragazza nera, Sally Mputa, sulla nave, oltre ad aver collezionato varie avventure durante la sua carriera; cionondimeno \u00e8 innamoratissimo (ricambiato) di sua moglie Sophia, sebbene questa non abbia verso il sesso la stessa passione di Jack, oltre ad avere una gelosia notevole; l'eccezione avviene quando Sam, figlio avuto inconsapevolmente con Sally e molto somigliante a Jack, si presenta ad \"Ashgrove Cottage\", la sua residenza, e viene ricevuto da Sophia calorosamente nonostante lei si sia resa conto delle origini del giovane.\nRiferimenti storici.\nLa narrazione di O'Brian \u00e8 intessuta di riferimenti storici, nella descrizione degli avvenimenti, dei personaggi e delle situazioni. Nello specifico, la movimentata carriera di Jack Aubrey \u00e8 parzialmente modellata su quella di Thomas Cochrane, politico e militare britannico dell'epoca napoleonica (caratteristica che condivide con Horatio Hornblower, l'eroe dei libri di C.S. Forester).\nVersioni cinematografiche.\nNel 2003 il personaggio di Jack Aubrey \u00e8 stato interpretato sullo schermo dall'attore Russell Crowe nel film \"Master and Commander - Sfida ai confini del mare\"."}
{"id": "590989", "revid": "28026", "url": "https://it.wikipedia.org/wiki?curid=590989", "title": "Rifugio Papa", "text": ""}
{"id": "590995", "revid": "400694", "url": "https://it.wikipedia.org/wiki?curid=590995", "title": "Kaupangen", "text": "Kaupangen (letteralmente \"il mercato\"), \u00e8 l'antico nome della citt\u00e0 norvegese di Trondheim.\nStoria.\nIl suo fondatore, Olaf Tryggvason (re Olaf I di Norvegia), chiam\u00f2 la citt\u00e0 Kaupangen, ma, in seguito, fu denominata prima Nidaros (\"foce del fiume Nid\") e, a partire dal tardo medio evo, Trondheim."}
{"id": "590999", "revid": "188717", "url": "https://it.wikipedia.org/wiki?curid=590999", "title": "Affinit\u00e0 ortogonale", "text": ""}
{"id": "591000", "revid": "21583", "url": "https://it.wikipedia.org/wiki?curid=591000", "title": "CRDA CANT", "text": ""}
{"id": "591004", "revid": "181699", "url": "https://it.wikipedia.org/wiki?curid=591004", "title": "Distretto di Tur\u010dianske Teplice", "text": "Il distretto di Tur\u010dianske Teplice (\"okres Tur\u010dianske Teplice\") \u00e8 un distretto della regione di \u017dilina, nella Slovacchia centrale.\nFino al 1918, il distretto faceva parte del comitato di Tur\u00f3c.\nSuddivisione amministrativa.\nIl distretto \u00e8 composto da 1 citt\u00e0 e 25 comuni:"}
{"id": "591011", "revid": "287204", "url": "https://it.wikipedia.org/wiki?curid=591011", "title": "Antonio Messineo", "text": "Biografia.\nFiglio di Francesco e Nunzia Bonsignore, raggiunse la redazione de \"La Civilt\u00e0 Cattolica\" nel 1932, sotto la direzione del padre Enrico Rosa. Continu\u00f2 a pubblicare sulla rivista gesuita fin quasi alla sua morte, avvenuta a ottantun anni.\nCulturalmente legato a una concezione tradizionalista della Chiesa cattolica e del suo ruolo nella societ\u00e0, raggiunse l'apice della sua carriera negli anni del pontificato di Pio XII (1939-1958). \nCelebri, in particolare, furono i suoi interventi, nel secondo dopoguerra, in merito alla formazione dell'Assemblea Costituente italiana, gli scritti in favore di una visione delle relazioni internazionali di stampo universalista, oltre i limiti della mera sovranit\u00e0 nazionale, e la sua diatriba col filosofo tomista francese Jacques Maritain, culminata in un suo articolo del 1956, in cui accus\u00f2 il pensatore transalpino, padre del personalismo, di \"naturalismo\".\nA lui \u00e8 dedicata una delle vie centrali di Bronte, dove tuttora risiedono alcuni suoi parenti."}
{"id": "591014", "revid": "46931", "url": "https://it.wikipedia.org/wiki?curid=591014", "title": "Silviturismo", "text": ""}
{"id": "591017", "revid": "287204", "url": "https://it.wikipedia.org/wiki?curid=591017", "title": "Distretto di Turcianske Teplice", "text": ""}
{"id": "591020", "revid": "1431409", "url": "https://it.wikipedia.org/wiki?curid=591020", "title": "Linda Perry", "text": "All'inizio degli anni novanta divenne famosa come leader del gruppo 4 Non Blondes, che ha dato vita ad un solo album, \"Bigger, Better, Faster, More!\", in cui spicca la hit \"What's Up?\". Successivamente intraprese una carriera solista e come produttrice che la vide produrre e scrivere canzoni per Pink, Christina Aguilera, Alicia Keys, Gwen Stefani, Enrique Iglesias e tanti altri. Possiede una propria etichetta discografica, la Custard Records, che \u00e8 diventata famosa per aver lanciato la carriera del cantante britannico James Blunt.\nDal 2010 riprende l'attivit\u00e0 di cantante e musicista fondando il gruppo Deep Dark Robot. Nel 2015 \u00e8 stata introdotta nella prestigiosa Songwriters Hall of Fame.\nBiografia.\nLinda Perry \u00e8 nata a Springfield, in Massachusetts. Crescendo in una famiglia artistica e musicale, Perry mostra l'interesse per la musica fin dalla tenera et\u00e0. Nonostante le malattie renali e poi la tossicodipendenza, continua a concentrarsi sulla musica.\n1987-89: Gli inizi della carriera.\nNei primi mesi del 1986, all'et\u00e0 di 21 anni, si trasferisce a San Francisco. Perseguendo il suo interesse per la musica, suona la chitarra e fa audizioni per cover band. Il suo arrivo a San Francisco ha segnato l'inizio della sua carriera nella musica. A San Francisco, Perry ha vissuto in una piccola stanza senza finestre, inizi\u00f2 anche a cantare le sue canzoni nelle strade cittadine. Alla fine, la gente cominci\u00f2 a riconoscerla come \u00abquella ragazza con la grande voce\u00bb (\u00ab\"that chick with the big voice\"\u00bb).\n1989-1995: 4 Non Blondes.\nDopo qualche tempo trascorso a fare gavetta come cantante solista in vari club e caffetterie della Bay Area (San Francisco), Perry compone la sua prima canzone, chiamata \"Down On Your Face\", e viene reclutata nella band 4 Non Blondes dalla sua fondatrice Christa Hillhouse nel 1989. Dopo vari anni di trattative con diverse case discografiche, la band finalmente firma con la Interscope Records e pubblica il suo album di debutto \"Bigger, Better, Faster, More!\" il 13 ottobre 1992. Il disco ottiene grande successo, sulla scorta del singolo \"What's Up?\", sino ai vertici delle classifiche mondiali del 1993.\nSul finire del 1994, Perry lascia la band per intraprendere la carriera solista. La band ha registrato un ultimo video, per una cover di \"Misty Mountain Hop\" dei Led Zeppelin con Dave Navarro alla chitarra.\n1996-2010: Carriera solista.\nNel 1996 inizia la carriera solista pubblicando due album \"In Flight\" (1996) e \"After Hours\" (1999).\n2000-oggi: Produzione e composizione.\nDal 2000 in poi, intraprende l'attivit\u00e0 di produttrice ed autrice per altri artisti. Ha prodotto prima il singolo \"Get the Party Started\" di P!nk. In seguito ha lavorato con Christina Aguilera a cui ha prodotto tre album (\"Stripped\", \"Back to Basics\" e \"Bionic\"). Sue sono le parole della canzone \"Beautiful\". Ha prodotto anche gli album di Pink (cantante), Courtney Love e il debutto solistico di Gwen Stefani, di cui \u00e8 coautrice del brano \"What You Waiting For?\". Nell'album del cantante Adam Lambert \u00e8 autrice del brano \"A Loaded Smile\".\nNell'album \"Back to Basics\" di Christina Aguilera \u00e8 significativa la sua collaborazione nel brano \"Hurt\". Ha collaborato all'album dell'artista R&amp;B Alicia Keys dal titolo \"As I Am\", in particolare nel brano \"Superwoman\", il quarto singolo estratto, e all'album \"Taking Chances\" di C\u00e9line Dion, di cui \u00e8 autrice di vari brani, in particolare \"My Love\". Ha collaborato anche all'album dell'Aguilera, \"Bionic\", di cui ha scritto e prodotto il brano \"Lift Me Up\". Ha poi scritto i brani \"La scala (The Ladder)\" e \"Cuore assente (The la la song)\" inclusi nell'album d'esordio di Giusy Ferreri, \"Gaetana\".\nLinda Perry ha anche co-scritto la canzone \"Can't Let Go\", inserita come traccia bonus nell'edizione delux dell'album 25 (Adele). Perry contribu\u00ed suonando il pianoforte, producendo e prestandosi come fonico per il brano.\nPerry ha inoltre lavorato come produttrice ed autrice con Jewel, Courtney Love, Gwen Stefani, Alicia Keys, C\u00e9line Dion, Blaque, Sugababes, Lillix, Robbie Williams, Melissa Etheridge, Sierra Swan, Solange Knowles, Gavin Rossdale, Juliette and the Licks, Lisa Marie Presley, Fischerspooner, Unwritten Law, LP (cantante), Kelly Osbourne, James Blunt, Cheap Trick, Ben Jelen, Enrique Iglesias, Giusy Ferreri, KT Tunstall e Dolly Parton.\nNel 2003 Perry vinse due premi ASCAP per la composizione e la canzone \"Beautiful (Christina Aguilera)\" fu nominata ai Grammy Award come canzone dell'anno. Nel 2004 la stessa canzone vinse il premio come miglior performance vocale femminile ai Grammy Awards dello stesso anno.\n\u00c8 stata nominata come produttrice dell'anno ai Grammy Awards del 2019 per il suo lavoro sulla colonna sonora del documentario \"Served Like a Girl\", il nuovo album della rock band statunitense Dorothy \"28 Days in the Valley\" e la cover di \"Harder, Better, Faster, Stronger\" cantata e suonata da Willa Amai.\nNello stesso anno la canzone \"Girl in the Movies\", co-scritta con Dolly Parton per il film di Netflix Dumplin, \u00e8 stata nominata ai Golden Globe 2019 come miglior canzone originale.\nNel 2021 ha composto la colonna sonora del film documentario \"Kid 90\".\nVita personale.\nApertamente lesbica, Linda ha iniziato una relazione con l'attrice Sara Gilbert nel 2011. Hanno annunciato il loro fidanzamento nel mese di aprile 2013 e si sono sposate il 30 marzo 2014. La Gilbert ha dato alla luce il loro primo figlio Rhodes Emilio Gilbert Perry, il 28 febbraio 2015.\nIl 30 dicembre 2019, si separano ufficialmente, dopo cinque anni di matrimonio."}
{"id": "591025", "revid": "287204", "url": "https://it.wikipedia.org/wiki?curid=591025", "title": "Colorado Kid", "text": "Colorado Kid (\"The Colorado Kid\"]) \u00e8 un romanzo di genere giallo di Stephen King del 2005.\nTrama.\nAppena laureatasi in giornalismo all'Universit\u00e0 dell'Ohio, la ventiduenne Stephanie McCann sta facendo uno \"stage\" presso il quotidiano \"The Weekly Islander\" di Moose-Lookit Island, una minuscola isoletta del Maine, occupandosi di picnic parrocchiali e sparizioni di gatti. Il \"Boston Globe\" \u00e8 interessato alla redazione di un \"reportage\" sui misteri locali e invia un cronista sull'isola per intervistare i due anziani proprietari del giornale, Vince Teague e Dave Bowie. Da questi, tuttavia, non apprende nulla di nuovo o di interessante e abbandona l'isola deluso. I due, volendo insegnare a Stephanie i segreti del mestiere, sperando che la giovane decida di rimanere sull'isola al termine dello \"stage\" per lavorare al giornale, colgono l'occasione per metterla a conoscenza di un mistero, che li aveva coinvolti venticinque anni prima. Stephanie inizia ad ascoltare il racconto dei due reporter e si trova sempre pi\u00f9 coinvolta dalla curiosit\u00e0 di una vicenda tutt'altro che conclusa.\nAlle prime luci del 24 aprile 1980 due ragazzi trovano un cadavere di fronte alla spiaggia. I poliziotti incaricati delle indagini, sciattamente, non approfondiscono le ricerche sull'identit\u00e0 del morto che, dall'autopsia risulta deceduto per cause naturali, strozzatosi con un boccone di cibo male ingerito. Tra gli effetti personali del cadavere, privo di soprabito nonostante il freddo, non vi sono n\u00e9 documenti n\u00e9 il portafoglio. Nelle tasche vengono rinvenuti un pacchetto di sigarette appena iniziato e una moneta russa. Ad aiutare i due agenti di polizia c'\u00e8 un giovane tirocinante, Paul Devane che, seppure motivato, viene subito estromesso dalle indagini dai due inetti colleghi. Sul luogo del ritrovamento accorrono immediatamente i due giornalisti, Vince e Dave; quest'ultimo ha modo di chiacchierare amichevolmente con Paul. Pi\u00f9 di un anno dopo il ritrovamento il morto rimane ancora ignoto; la polizia ha da tempo abbandonato il caso ma Vince e Dave continuano infruttuosamente le ricerche sull'identit\u00e0 del corpo. Pi\u00f9 di un anno dopo Paul, sapendo dell'interessamento di Dave al caso, gli telefona riferendogli di aver ricordato che sul pacchetto ritrovato a suo tempo, vi era il bollo dello stato del Colorado. Il nuovo indizio, trascurato dalla polizia, viene invece ritenuto importante dai due giornalisti che spediscono la fotografia post mortem a tutte le redazioni dei giornali dello stato del Colorado.\nGrazie all'interessamento di Vince e di Dave il morto, a cui nel frattempo era stato dato il soprannome di \"Colorado Kid\", viene identificato in James Cogan, un grafico pubblicitario di quarantadue anni di Nederland (Colorado). L'identificazione del morto, tuttavia, non risolve il mistero ma ne apre molti altri: risulta infatti inspiegabili il brevissimo tempo (poco pi\u00f9 di cinque ore) trascorso dalla sparizione dell'uomo dal Colorado e la sua comparsa sull'isola nel Maine, il fatto che l'uomo fosse privo di giacca e di documenti, la moneta straniera ritrovata nelle sue tasche e il pacchetto di sigarette appena aperto, visto che, a detta della moglie dell'uomo e dei suoi conoscenti, James Cogan non fumava.\nIl mistero \u00e8 tutt'ora irrisolto ma la narrazione delle ostinate ma infruttuose indagini dei due giornalisti per dare luce ai punti oscuri della vicenda, ha coinvolto Stephanie che, in quel momento, decide di rimanere sull'isola e di iniziare la carriera di giornalista, con l'approvazione dei due anziani mentori.\nOpere derivate.\nLa serie televisiva statunitense Haven \u00e8 liberamente ispirata al romanzo."}
{"id": "591026", "revid": "438678", "url": "https://it.wikipedia.org/wiki?curid=591026", "title": "Le spie uccidono a Beirut", "text": "Le spie uccidono a Beirut \u00e8 un film del 1965 diretto da Luciano Martino."}
{"id": "591030", "revid": "219110", "url": "https://it.wikipedia.org/wiki?curid=591030", "title": "Sapphire Technology", "text": "Sapphire Technology (Cinese: \u85cd\u5bf6\u79d1\u6280) \u00e8 un'azienda tecnologica con base ad Hong Kong, fondata nel 2001, che produce schede video per personal computer e workstation, schede madri, scheda TV, lettori audio digitali e mini pc.\nI prodotti della Sapphire sono basati su GPU e su chipset prodotti da AMD ed \u00e8 il pi\u00f9 grande fornitore a livello mondiale di schede video basate su grafica AMD.\nSapphire fu la prima azienda a rilasciare una scheda video con il connettore HDMI oltre che schede video con clock speed di 1000 MHz (1 GHz) con il rilascio della Sapphire Atomic Edition HD 4890.\nSapphire in inglese significa 'Zaffiro'.\nImpianti di Produzione.\nA partire dal 2007. Sapphire dispone di due stabilimenti di produzione certificati ISO 9001 e ISO 14001 a Dongguan (Cina), che hanno una capacit\u00e0 di produzione mensile di 1,8 milioni di schede video. L'impianto di produzione ha una superficie di circa 250.000 m\u00b2 utilizzata da 16 linee di produzione indipendenti a partire da maggio 2005.\nProcesso di fabbricazione.\nSapphire acquista circuiti stampati (PCB), la parte fondamentale di una scheda grafica, da un fornitore esterno. Il passo successivo nel processo \u00e8 il posizionamento dei componenti (SMD) sulla superficie della scheda grafica. Questo viene eseguito da una macchina di posizionamento completamente automatizzata. La saldatura sulla scheda viene eseguita utilizzando il metodo della saldatura per rifusione. Utilizza poi la tecnologia AMD Graphics per inserire la memoria GPU necessaria per la scheda grafica specifica."}
{"id": "591032", "revid": "90297", "url": "https://it.wikipedia.org/wiki?curid=591032", "title": "Legea Scafati", "text": ""}
{"id": "591037", "revid": "1305772", "url": "https://it.wikipedia.org/wiki?curid=591037", "title": "Sapphire", "text": "Il termine sapphire, che significa zaffiro in lingua inglese, pu\u00f2 riferirsi a:"}
{"id": "591045", "revid": "729019", "url": "https://it.wikipedia.org/wiki?curid=591045", "title": "Sindrome CREST", "text": "La sindrome CREST, in passato chiamata sindrome di Thibierge-Weissenbach, attualmente \u00e8 nota come la forma cutanea limitata di sclerosi sistemica (lcSSc). \u00c8 un disturbo del tessuto connettivo multisistemico. L'acronimo \"CREST\" si riferisce alle cinque caratteristiche principali:\nLa sindrome CREST \u00e8 associata a anticorpi contro i centromeri (un componente del nucleo cellulare) e di solito risparmia i reni (una caratteristica pi\u00f9 comune nella condizione correlata della sclerodermia sistemica). Se i polmoni sono coinvolti, \u00e8 solitamente sotto forma di ipertensione polmonare.\nSegni e Sintomi.\nCalcinosi.\nCREST causa ispessimento e tensione della pelle con deposizione di noduli calcifici (\"calcinosi\").\nFenomeno di Raynaud.\nIl fenomeno di Raynaud \u00e8 spesso la prima manifestazione di CREST / lcSSc, che precede gli altri sintomi di anni. Lo stress e la temperatura fredda inducono una vasocostrizione esagerata delle piccole arterie, delle arteriole e dei vasi termoregolatori della pelle delle dita. Clinicamente questo si manifesta con una transizione bianco-blu-rosso nel colore della pelle. Alla base di questa transizione c'\u00e8 il pallore e la cianosi delle dita, seguita da un'iperemia reattiva mentre si scaldano. Quando estremo e frequente, questo fenomeno pu\u00f2 portare a ulcerazioni digitali, gangrena e amputazione. L'ulcerazione pu\u00f2 predisporre a infezioni croniche del sito coinvolto.\nDismotilit\u00e0 esofagea.\nSi presenta come una sensazione di cibo che si blocca (disfagia) nell'esofago medio o inferiore, dolore toracico atipico o tosse. I pazienti affermano spesso che devono bere liquidi per ingoiare cibi solidi. Questo problema di motilit\u00e0 deriva dall'atrofia della muscolatura liscia del tratto gastrointestinale. Questo cambiamento pu\u00f2 verificarsi con o senza evidenza patologica di fibrosi tissutale significativa.\nSclerodattilia.\nSebbene sia la manifestazione pi\u00f9 facilmente riconoscibile, non \u00e8 prominente in tutti i pazienti. L'ispessimento generalmente coinvolge solo la pelle delle dita distale rispetto alle articolazioni metacarpo-falangea in CREST. All'inizio della malattia, la pelle pu\u00f2 apparire edematosa e infiammata. Alla fine, i fibroblasti dermici sovraproducono la matrice extracellulare portando ad un aumento della deposizione di collagene tissutale nella pelle. Il cross-linking del collagene provoca quindi un progressivo rafforzamento della pelle. Le ulcere ischemiche digitali si formano comunemente sulle dita distali nel 30-50% dei pazienti.\nTeleangectasie.\nLe teleangectasie marcate (capillari dilatati) si verificano sulla pelle del viso, sulla superficie palmare delle mani e sulle mucose. Le teleangectasie tendono ad essere pi\u00f9 numerose in quei pazienti con altra malattia vascolare correlata alla sclerodermia (cio\u00e8 ipertensione arteriosa polmonare). Il numero di teleangiectasie e dei siti coinvolti tende ad aumentare nel tempo.\nAltre condizioni associate.\nAltri sintomi della sindrome CREST possono essere debolezza, dispnea, dolore alle mani e ai piedi, vertigini e guarigione lenta delle ferite.\nI pazienti con lcSSc comunemente presentano ipertensione arteriosa polmonare che pu\u00f2 portare al cuore polmonare (insufficienza cardiaca a causa dell'aumentata pressione dell'arteria polmonare).\nEziologia.\nLa sindrome Crest \u00e8 data dalla produzione di anticorpi autoimmuni anti-nucleari e anti-centromero, sebbene il vero processo ezio-patologico non \u00e8 stato ancora compreso totalmente. \u00c8 stato esclusa la causa infettiva come fattore causale scatenante la patologia.\nDiagnosi.\nCREST non \u00e8 facilmente diagnosticabile in quanto imita i sintomi di altre malattie autoimmuni. Le diagnosi vengono solitamente fornite quando un paziente presenta due o pi\u00f9 dei cinque principali sintomi clinici. Gli esami del sangue possono confermare la presenza di anticorpi ANA e ACA. Le biopsie cutanee sono necessarie a confermare la diagnosi.\nTerapia.\nLa progressione della malattia pu\u00f2 essere rallentata con immunosoppressivi e altri farmaci sintomatici rispettivamente per il reflusso esofageo, ipertensione polmonare e fenomeno di Raynaud .Tuttavia non esiste una cura per questa malattia, in quanto non esiste una cura per la sclerodermia in generale.\nEpidemiologia.\nLa sindrome CREST pu\u00f2 essere osservata fino al 10% dei pazienti con colangite biliare primitiva.\nStoria.\nLa combinazione di sintomi fu segnalata per la prima volta nel 1964 da R.H. Winterbauer, da studente di medicina alla Johns Hopkins School of Medicine."}
{"id": "591046", "revid": "131358", "url": "https://it.wikipedia.org/wiki?curid=591046", "title": "FC Internazionale", "text": ""}
{"id": "591047", "revid": "438678", "url": "https://it.wikipedia.org/wiki?curid=591047", "title": "Le fatiche di Ercole (film)", "text": "Le fatiche di Ercole \u00e8 un film peplum del 1958 diretto da Pietro Francisci.\nLa pellicola \u00e8 una delle prime e pi\u00f9 famose a trattare del famoso eroe greco e delle sue imprese ed \u00e8 tratta dall'opera \"Le Argonautiche\" di Apollonio Rodio.\nIl film fu uno dei pi\u00f9 grandi successi dell'anno, sia in Italia sia all'estero, tanto che l'anno successivo Francisci ne realizz\u00f2 un seguito, altrettanto fortunato: \"Ercole e la regina di Lidia\".\nTrama.\nErcole \u00e8 chiamato alla corte di Pelia, re di Iolco, per fare da tutore a Ifito, inetto e borioso figlio del re. L\u00ec ha modo di conoscere anche Iole, figlia del sovrano: tra i due nasce una forte attrazione. Pelia nasconde un terribile segreto: assistito da Euristeo, un assassino che salv\u00f2 dalla sua condanna, per conquistare il trono ha fatto uccidere il fratello, all'epoca re, e ha consentito che il vello d'oro, che era esposto nella reggia come segno di benedizione, venisse rubato. La colpa della morte del re cadde per\u00f2 su Chirone, che rap\u00ec il figlio del re, Giasone.\nErcole inizia l'addestramento del riottoso Ifito, affiancato dai Dioscuri e da un suo giovane ammiratore che si offre di fargli da assistente, Ulisse. Ma poco dopo, venuto a sapere che un feroce leone si aggira nei dintorni, uccidendo chiunque lo incontri, Ercole decide di entrare in azione per eliminarlo. L'orgoglioso Ifito lo segue, contro il parere dell'eroe, e viene ucciso dalla fiera, il famigerato leone Nemeo, che poi Ercole uccider\u00e0 a sua volta, strozzandolo. Sconvolto dal dolore per la morte del figlio e Istigato da Euristeo a vendicarsi, Pelia bandisce Ercole da Iolco e lo impegna, con la sua maledizione, a pagare il fio della sua colpa con l'ordine di uccidere un'altra belva sanguinaria: il Cretese.\nDurante l'impresa, dalla quale esce vittorioso, Ercole ritrova Giasone e il morente Chirone. Questi gli rivela che Giasone \u00e8 il legittimo erede al trono di Iolco e sostiene di sapere dove si trovi il vello. Tornati a corte assieme, Ercole e Giasone vanno da Pelia. Sulla via, aiutando una famigliola ad attraversare un fiume in piena, Giasone perde il suo calzare e, arrivati a corte, Pelia riconosce in Giasone l'uomo da cui era stato messo in guardia da una Sibilla. Per prendere tempo, Pelia stabilisce solennemente che se Giasone riuscir\u00e0 davvero a riportare il vello d'oro allora questa sar\u00e0 la prova che lui dice il vero e che sue pretese sono legittime. Cos\u00ec, il giovane erede ed Ercole partono per la Colchide, assieme ad altri eroi, tra cui Argo, Castore e Polluce, Tifi, Orfeo, Laerte con il figlio Ulisse, ed Esculapio. Al gruppo per\u00f2 si aggiunge anche l'infido Euristeo, con il compito di sabotare la spedizione. Nel frattempo, la bella Iole attende con preoccupazione il ritorno del cugino e del suo amato.\nNella prima tappa del viaggio, gli Argonauti incontrano la bellissima Antea, regina delle temibili e affascinanti Amazzoni. \u00c8 soprattutto Giasone a familiarizzare con lei, mentre tra gli uomini e le donne si accende una forte carica di attrazione reciproca. Ma l'idillio finisce presto: le Amazzoni non possono permettere agli uomini di andarsene e si preparano a bruciare la loro nave all'alba del giorno dopo. Ulisse, che ha origliato per puro caso la conversazione, avverte i compagni e cos\u00ec gli Argonauti scappano di soppiatto e riprendono il viaggio.\nDopo Lemno, gli Argonauti arrivano in Colchide: sconfiggono i rozzi abitanti e Giasone recupera il vello dopo aver abbattuto il mostro che lo sorvegliava. Giasone trova scritta sul vello la prova della colpevolezza di Pelia, scritta col sangue dal padre. Subito, gli eroi riprendono il mare. Alla fine del viaggio di ritorno, per\u00f2, Euristeo sottrae il vello e lo porta alla reggia. Ercole va da solo dal re, temendo imboscate ai compagni, e sorprende Pelia con Euristeo. Ma poco dopo cade in un trabocchetto. Per fortuna Iole ha capito cosa sta succedendo e aiuta Ercole a liberarsi, e l'eroe raggiunge i compagni per l'ultimo combattimento, dove Euristeo muore.\nAlla fine, mentre Ercole fa crollare la facciata del palazzo sui cavalieri di Iolco, Pelia \u00e8 costretto ad arrendersi. Preso dai sensi di colpa, beve una pozione letale, confessa le sue colpe a Iole e Giasone e muore benedicendo l'unione tra la figlia ed Ercole e invocando il perdono degli dei. Ercole e Iole, finalmente riuniti, partono insieme per nuove avventure.\nDistribuzione.\nIl film venne distribuito nelle sale cinematografiche italiane il 20 febbraio 1958.\nIn Francia esord\u00ec sugli schermi il 22 aprile 1959.\nNegli Stati Uniti arriv\u00f2 nelle sale il 22 luglio 1959.\nIncassi.\nIl film incass\u00f2 in totale 887\u00a0384\u00a0717 lire dell'epoca, classificandosi al 7\u00ba posto della classifica dei film di maggiore incasso della stagione cinematografica italiana 1957-58.\nFu un grande successo anche negli Stati Uniti (dove venne distribuito dalla Warner Bros.), dove incass\u00f2 quasi 5 milioni di dollari del tempo."}
{"id": "591059", "revid": "767487", "url": "https://it.wikipedia.org/wiki?curid=591059", "title": "Drowning Pool", "text": "I Drowning Pool sono un gruppo musicale di genere alternative metal proveniente da Dallas, USA.\nBiografia.\nGli inizi.\nI Drowning Pool nascono dall'incontro tra Stevie Benton (basso) e Mike Luce (batteria). Mike si sposta a New Orleans mentre Stevie, dopo il diploma, rimane a suonare in una band della zona di Dallas. \u00c8 a New Orleans che Mike incontra il chitarrista, Christian Joseph. I due suonano duramente per anni, lavorando con vari talenti creativi della citt\u00e0. Solo nel 1996 il batterista della band di Stevie lascia il gruppo portando cos\u00ec il ragazzo a chiedere aiuto all'amico lontano. Mike, dunque, torna a Dallas per suonare con il bassista amico. Solo con l'arrivo di C.J.Pierce (chitarra) i Drowning Pool prendono vita.\nDai primi live all'arrivo di Dave Williams.\nLa band comincia cos\u00ec a ritagliarsi uno spazio all'interno della dura scena musicale di Dallas, gi\u00e0 dal 1997. Inizieranno di l\u00ec a poco a suonare in vari club della citt\u00e0. Successivamente si esibiranno in citt\u00e0 quali Tulsa, Shrevenport, Baton Rouge, New Orleans, oltre alle pi\u00f9 grandi metropoli texane. A met\u00e0 dell'estate del 1998 il cantante dei Drowning Pool lascia la band a causa dei differenti interessi artistici che porteranno a profonde spaccature tra lui e il gruppo. C.J., Stevie e Mike continuano, scrivendo canzoni certamente pi\u00f9 mature ed energiche. Passano quattro mesi prima che la band incontri il cantante Dave Williams. Solo grazie allo stile e, ovviamente, alle capacit\u00e0 vocali di Dave i Drowning Pool trovano la stabilit\u00e0 che fino ad allora non erano riusciti a raggiungere.\nDal demo all'Ozzfest.\nLa band si reinserisce cos\u00ec sul mercato, ricominciando a suonare live e preparando contemporaneamente il proprio primo demo omonimo in uscita nel maggio del 1999. Immediatamente dopo l'uscita del disco la band parte in tour con i Sevendust. Vendendo pi\u00f9 di 2000 copie la band ottiene un contratto con una label discografica. Saranno cos\u00ec portati nuovamente in studio, nel marzo del 2000 per le registrazioni dell'EP \"Pieces of Nothing\". I due CD autoprodotti e le ambizioni del gruppo li porteranno immediatamente in tour con Sevendust, Kittie ed altri ancora fino a che non verranno ingaggiati dalla Wind-up Records per il lancio dell'album \"Sinner\", il 5 giugno 2001. Nella stessa estate suonano dinnanzi a migliaia di persone sui palchi dell'Ozzfest.\nL'album \u00e8 stato trainato dai singoli \"Bodies\", \"Sinner\" e \"Tear Away\".\nLa scomparsa di Dave Williams.\nDave Williams muore di arresto cardiaco durante l'Ozzfest proprio quando i Drowning Pool stavano presentando il loro primo album. Il suo corpo viene scoperto il 14 agosto del 2002, riverso nel tourbus a Manassas in Virginia. La drammaticit\u00e0 dell'evento porta i membri del gruppo a seguire la salma dell'amico a Plano (Texas) ove si svolgono, il successivo 18 agosto, i funerali pubblici.\n\"Desensitized\" e Jason \"Gong\" Jones.\nLa band successivamente agli eventi di quell'agosto canceller\u00e0 tutte le apparizioni pubbliche in segno di lutto, ritornando cos\u00ec a Dallas da amici e parenti. L'anno successivo, dopo una lunga ricerca di un nuovo e degno frontman, la band scelse all'unanimit\u00e0 Jason \"Gong\" Jones come nuovo cantante dei Drowning Pool. Il duro lavoro trover\u00e0 culmine con l'approdo nei negozi, il 20 aprile del 2004 di \"Desensitized\". Il singolo \"Step Up\" entra a fare parte della colonna sonora del film \"The Punisher\", proprio quando il ritorno della band sembrava ormai impossibile. Il disco \u00e8 un successo. Il rapporto non ha lunga durata: ben presto, infatti, l'arrivo di un terzo cantante, Ryan McCombs dai Soil, porta la band allo scioglimento del contratto con la Wind-up Records e ad un ulteriore cambio di formazione.\nEventi recenti.\nIl 7 agosto 2007 i Drowning Pool hanno pubblicato il terzo album, \"Full Circle\", un CD con sonorit\u00e0 che si avvicinano molto pi\u00f9 all'Hard Rock, rispetto al genere che li aveva visti utilizzare nei due precedenti dischi. Il brano \"Reason I'm Alive\" \u00e8 stato composto da Nikki Sixx, bassista e leader dei M\u00f6tley Cr\u00fce.\nInoltre la canzone \"Bodies\" \u00e8 stata usata come colonna sonora per il trailer del film di Sylvester Stallone \"John Rambo\". C.J. Pierce ha dichiarato, riguardo al quarto album omonimo, di volere il miglior album rock possibile, tanto da portare i Drowning Pool a lavorare su di esso ben quindici ore al giorno, sette giorni su sette. Ha dichiarato anche che per niente al mondo vuole deludere i fan. L'album \u00e8 stato pubblicato il 27 aprile 2010.\nNel novembre del 2011 Ryan lascia i Drowning Pool per ritornare ai Soil.\nNel maggio 2012 C.J. Pierce dichiara al programma radiofonico americano The Buzz che la band sta registrando un album con un nuovo cantante, di cui non ha per\u00f2 reso nota l'identit\u00e0.\nIdentit\u00e0 che viene svelata l'11 luglio 2012 con un comunicato stampa: \"I Drowning Pool hanno scelto Jasen Moreno dei The Suicide Hook di Dallas come loro nuovo cantante\".\nIl 9 aprile 2013 esce il quinto album di inediti, \"Resilience\", il primo a vedere al microfono il nuovo cantante Jasen Moreno. Secondo C.J. Pierce Resilience \u00e8 il disco pi\u00f9 spontaneo, sincero e aggressivo della band.\nIl 5 febbraio 2016 \u00e8 la volta del sesto album in studio, il secondo con Jasen Moreno, intitolato \"Hellelujah\"."}
{"id": "591068", "revid": "1639578", "url": "https://it.wikipedia.org/wiki?curid=591068", "title": "Aeroporto Internazionale di Narita", "text": "L' \u00e8 un aeroporto situato a Narita (Chiba, Giappone) e serve principalmente Tokyo. Fino al 2004, era conosciuto come .\nCollegamenti.\nFerrovie.\nL'Aeroporto Narita \u00e8 collegato con Tokyo e altre citt\u00e0 da due compagnie ferroviarie, JR East e le Ferrovie Keisei tramite due stazioni, una per ciascuno dei due terminal dello scalo.\nAutobus.\nL'aeroporto \u00e8 inoltre collegato alla capitale ed a varie altre localit\u00e0 da una vasta rete di autobus urbani ed extraurbani."}
{"id": "591070", "revid": "1994", "url": "https://it.wikipedia.org/wiki?curid=591070", "title": "Premio Compasso d'Oro", "text": ""}
{"id": "591074", "revid": "767487", "url": "https://it.wikipedia.org/wiki?curid=591074", "title": "Magenta (gruppo musicale)", "text": "I Magenta sono un gruppo musicale di rock progressivo britannico.\nStoria e caratteri.\nLa band nasce nel 2001 su iniziativa di Rob Reed, gi\u00e0 leader dei Cyan. Si pu\u00f2 definire lo stile della loro produzione secondo alcuni tratti: i Magenta tendono al recupero degli stilemi compositivi e delle sonorit\u00e0 dei fondatori del genere e soprattutto di Genesis, Yes e Pink Floyd; utilizzano elementi celtici e folklorici, che si rivelano soprattutto nella voce limpida della cantante Christina e nei testi, opera di Steve Reed, ricchi di riferimenti alla dimensione magica della natura."}
{"id": "591075", "revid": "1994", "url": "https://it.wikipedia.org/wiki?curid=591075", "title": "Compasso d'Oro", "text": ""}
{"id": "591076", "revid": "287204", "url": "https://it.wikipedia.org/wiki?curid=591076", "title": "SEAT C\u00f3rdoba", "text": "La SEAT C\u00f3rdoba \u00e8 un'automobile berlina a tre volumi costruita dalla casa automobilistica spagnola SEAT a partire dal 1993 e basata sulla SEAT Ibiza, della quale si propone come variante a tre volumi e quattro porte. Nel corso della sua carriera sono state prodotte anche delle versioni familiare e coup\u00e9. L'auto \u00e8 stata costruita in due diverse serie, dal 1993 fino all'estate 2009. Non \u00e8 al momento prevista una terza serie basata sulla quarta della Ibiza\nStoria.\nPrima serie.\nLa C\u00f3rdoba viene presentata al Motorshow di Bologna nel 1993, e messa in commercio contemporaneamente. Era contemporanea alla seconda serie della SEAT Ibiza, utilitaria a due volumi sulla quale \u00e8 basata. Condivide il pianale e la meccanica con la stessa Ibiza contemporanea e con la Volkswagen Polo terza serie, che sarebbe uscita un anno pi\u00f9 tardi, e va a sostituire la ormai obsoleta SEAT M\u00e1laga, versione a tre volumi della prima serie della Ibiza. La linea, con una coda pi\u00f9 corta rispetto a quella della Malaga, \u00e8 stata disegnata da Giorgetto Giugiaro e il frontale era lo stesso dell'Ibiza da cui derivava.\nLa C\u00f3rdoba andava a coprire una parte di mercato che in gran parte dell'Europa era poco considerato, quello delle piccole berline a tre volumi, e si andava a scontrare pi\u00f9 che altro con le versioni a tre volumi di Opel Astra, Ford Escort, Renault M\u00e9gane e Peugeot 306, tutte auto dal risultato piuttosto insoddisfacente dal punto di vista delle vendite, ma rispetto alle quali la C\u00f3rdoba si proponeva come alternativa pi\u00f9 economica. L'abitabilit\u00e0 tuttavia non era eccezionale, per via di un passo non troppo lungo.\nLe motorizzazioni della prima serie erano le stesse che gi\u00e0 montavano Ibiza e Polo di quegli anni, con motori 1.4, 1.6, 1.8 e 2.0 a benzina e il motore a gasolio 1.9 TDI.\nNel 1996 subisce un restyling e nel 2000 un secondo gi\u00e0 visto l'anno precedente sulla Ibiza, con un frontale pi\u00f9 sportivo, e viene venduta senza ulteriori modifiche fino al 2002, quando viene presentata la seconda serie della C\u00f3rdoba.\nVersioni speciali.\nDella prima serie della Cordoba fu creata anche una versione familiare denominata C\u00f3rdoba Vario, estremamente simile alla \"cugina\" Polo Variant, presentata nel 1996, e una pi\u00f9 rara versione coup\u00e9 denominata semplicemente C\u00f3rdoba SX, equipaggiata con potenti e sportivi motori 1.6 da 100 CV, il 2.0 8V (per la versione Cupra), lo stesso motore che equipaggiava le C\u00f3rdoba GTi, e un 2.0 16V da ben 150 CV, gi\u00e0 montato sulla Volkswagen Golf.\nLa SX aveva anche una dotazione ricchissima, tra cui spiccavano i cerchi in lega, l'ABS e gli interni in pelle, ma non fu molto diffusa.\nSeconda serie.\nLa seconda serie della SEAT Cordoba, presentata nel 2002, al Salone dell'auto di Parigi, deriva dalla terza serie della Ibiza. Come la berlina a 2 volumi dalla quale deriva e a cui \u00e8 uguale fino alle porte posteriori, la Cordoba assume un aspetto notevolmente pi\u00f9 sportivo e aggressivo, seguendo la vocazione sportiva della casa e il nuovo family feeling introdotto nel 2001 con il restyling della piccola Arosa. Questa serie ha riscosso un successo ancora minore della precedente, a causa del poco interesse del pubblico rispetto a questo tipo di automobili che fu causa della scomparsa delle berline a tre volumi dai listini di varie nazioni d'Europa di modelli importanti. La Cordoba continua ad avere per\u00f2 successo in Spagna dove le piccole famigliari a tre volumi hanno ancora una buona fetta di mercato, mentre \u00e8 stata prematuramente eliminata dai listini del Regno Unito nel 2006.\nL'auto \u00e8 stata realizzata come sempre sul pianale di Ibiza e Polo contemporanee oltre che a quello della \u0160koda Fabia prima e seconda serie, con le quali condivide anche i motori, i 1.2, 1.4, 1.6 e il 2.0 a benzina e il 1.9 a gasolio. Successivamente fu introdotto un pi\u00f9 piccolo 1.4 a gasolio, mentre nel 2006 la Cordoba non subisce il leggero restyling che ha toccato i paraurti e il posteriore della Ibiza (tranne per il mercato messicano). Di questa serie, quasi impossibile da trovare sulle strade italiane, non sono state prodotte versioni station wagon o coup\u00e9 come per la precedente. La seconda serie scompare dal listino italiano nell'agosto 2009, senza che, al momento, sia stata presentata una terza serie, derivata dalla quarta serie della Ibiza.\nAttivit\u00e0 sportiva.\nVerso la fine degli anni novanta la C\u00f3rdoba partecip\u00f2 a vari campionati rallistici dando anche soddisfacenti risultati nel campionato mondiale ottenendo tre podi con le versioni WRC, derivate dalle 16V, che diedero alla casa madre, insieme agli ottimi risultati nelle stesse gare delle versioni sportive di SEAT Ibiza e Leon, una connotazione di casa votata alla sportivit\u00e0 sia nelle linee che nelle motorizzazioni."}
{"id": "591077", "revid": "125776673", "url": "https://it.wikipedia.org/wiki?curid=591077", "title": "Non aprite quella porta (disambigua)", "text": ""}
{"id": "591081", "revid": "599013", "url": "https://it.wikipedia.org/wiki?curid=591081", "title": "Laguna Beach (disambigua)", "text": ""}
{"id": "591083", "revid": "1632387", "url": "https://it.wikipedia.org/wiki?curid=591083", "title": "Autograph", "text": "Autograph sono una hair metal band statunitense, formatasi a Los Angeles nel 1983, inizialmente come progetto solista del cantante/chitarrista Steve Plunkett.\nStoria.\nPrima degli Autograph.\nLa storia degli Autograph inizia con quella di un'altra band: i Wolfgang, leggenda dei locali di Los Angeles nei tardi anni settanta, dove militavano Steve Plunkett, come cantante e chitarrista, e Randy Rand, come bassista. In quel periodo, le tre pi\u00f9 affermate band dei locali della citt\u00e0 erano i Van Halen, i Quiet Riot e i Wolfgang, ma fu destino che questi ultimi fossero lasciati indietro, nonostante il loro successo nei club del Sunset Strip.\nLa seguente band di Plunkett furono i John Doe, con il tastierista Larry Kierman, che suon\u00f2 con Randy Rand nei Masters Of The Airwaves, prima della formazione dei Wolfgang. Lo stile del gruppo era molto differente rispetto a quello del precedente, ma Steve accolse volentieri i nuovi orizzonti musicali.\nDurante la militanza nei John Doe, il cantante suon\u00f2 con Keni Richards, il batterista del gruppo, che, come Rand, lo avrebbe poi raggiunto in seguito per formare gli Autograph. Ma anche questa band ebbe vita breve e ben presto, dopo lo scioglimento, Plunkett cominci\u00f2 a fare come molti musicisti di Los Angeles contemporanei: accettare di buon grado qualsiasi invito in una band. Questo perch\u00e9 le serate in una settimana erano sette e ci\u00f2 significava avere un possibile posto in almeno sette band diverse, per suonare ogni sera e avere pi\u00f9 possibilit\u00e0 di trovare un contratto discografico, oltre che un maggiore guadagno.\nIn questo lasso di tempo, Steve milit\u00f2 quindi in diversi gruppi musicali, fra cui il trio X Offenders, che vedeva in formazione Randy Rand al basso e Randy Castillo alla batteria, e i Looker, dove conobbe il prodigioso chitarrista Steve Lynch, esperto pioniere (nonch\u00e9 inventore) della tecnica del tapping a otto dita e futuro membro degli Autograph. Nonostante il suo impegnatissimo calendario, Plunkett trov\u00f2 il tempo di scrivere alcune nuove canzoni, ora molto influenzate dallo stile di gruppi come Loverboy e Def Leppard. Questi nuovi lavori furono il materiale del primo demo dei futuri Autograph. Egli ottenne infatti un po' di tempo gratis per registrare in uno studio da parte di un suo amico; chiam\u00f2 Rand e Richards per le sezioni ritmiche e Lynch per le parti di chitarra.\nUn ulteriore passo importante verso la formazione degli Autograph deriv\u00f2 dal ruolo di Steve Plunkett nella band Silver Condor. Militava infatti nella formazione dei Condor come chitarrista ritmico, durante le registrazioni dell'unico LP \"Trouble At Home\". Andy Johns, produttore dell'album, gli chiese se avesse qualcos'altro in ballo, al di fuori della collaborazione con il gruppo. Cos\u00ec Steve tir\u00f2 fuori quel terribile demo e lo fece ascoltare ad Andy nella sua macchina.\nJohns aveva i contatti per avere del tempo gratuito per i quattro musicisti agli studi The Record Plant di Los Angeles e per Plunkett non fu troppo faticoso convincere Rand, Richards e Lynch a collaborare nuovamente e ri-registrare il demo. Ma questa volta Steve voleva aggiungere le tastiere alle registrazioni, convinto che le canzoni sarebbero state migliori in quel modo. Infatti, originariamente, desiderava gi\u00e0 introdurre le tastiere nel primo demo, ma non aveva potuto perch\u00e9 non riusc\u00ec a trovare un tastierista disponibile. Questa volta invece si trov\u00f2 a dover decidere fra un'ampia scelta, nell'ambiente dei The Record Plant. Infine, le parti di tastiera furono suonate da Steven Isham, vecchio amico di Andy Johns.\nQuattro canzoni furono registrate: \"\"Deep End\", \"Friday\", \"Night Teen &amp; Non-Stop\" e \"Send Her to Me\", tutte in seguito inserite nell'album di debutto del 1984. Era il 1983 quando i cinque musicisti, gi\u00e0 in vista di qualche sbocco e trovandosi bene assieme, colsero al volo l'occasione unendosi in una vera e propria \"band\". Fu cos\u00ec che si formarono ufficialmente gli Autograph.\nIl tour con i Van Halen e \"Sign in Please\".\nSia Steve Plunkett che Randy Rand, nel periodo di militanza nei Wolfgang, avevano conosciuto i Van Halen. La conoscenza assunse un ruolo rilevante quando, in seguito all'amicizia tra Keni Richards e David Lee Roth, partner di jogging, il batterista fece ascoltare a quest'ultimo il demo della band.\nSebbene la tourn\u00e9e assieme ai Van Halen rappresentasse certamente una grandissima occasione, fu anche l'inizio di una dura serie di problemi legati alla partecipazione. A sole sei settimane dall'inizio, i neonati Autograph non disponevano ancora di una completa strumentazione, di una crew che potesse seguirli e di sufficiente denaro. E certamente c'era il bisogno di prove e di esperienza live come band, se non si voleva deludere migliaia di scatenati fan dei Van Halen. I cinque membri, infatti, non avevano ancora mai suonato insieme al completo, prima della preparazione al tour; fu quella la prova pi\u00f9 ardua, in realt\u00e0. Per il resto, la band riusc\u00ec a risolvere velocemente a modo suo gli altri problemi: per la strumentazione fecero un'incursione in un buon negozio musicale di San Diego, per il denaro ricevettero un prestito dalla madre di Keni, per la crew arruolarono momentaneamente alcuni amici, mentre per il bus affittarono un malandato camper. Gli Autograph ultimarono le prove tre sere prima di partire per la Florida, dove avrebbero suonato per la prima volta.\nIntrapreser\u00f2 cos\u00ec un lungo tour nel 1984, partecipando a ben 48 date, e, come afferm\u00f2 Plunkett, avrebbero potuto continuare ancora, ma, dopo aver firmato un accordo con la RCA Records, sempre grazie ai Van Halen, approfittarono dell'occasione per ritirarsi e iniziare le registrazione del primo LP.\nIn realt\u00e0, il gruppo non si trov\u00f2 mai propriamente a suo agio con la casa discografica e non credette mai che essa fosse quella pi\u00f9 adatta per s\u00e9. La RCA non era esattamente un notabile pilastro per quanto riguardasse la musica rock in generale. Non mancava personale appassionato di tale genere che potesse collaborare con la band, ma nel corso dei loro tre album questa non ebbe mai del personale fisso. Tuttavia, del resto, era l'unica compagnia che fosse disposta a seguirli e che li avesse accolti.\nDopo soli tre mesi dall'accordo, gli Autograph cominciarono le sessioni di registrazione per il primo album e le conclusero in sole due settimane. Il produttore Neil Kernon si dimostr\u00f2 molto preparato ed efficiente. A lavoro terminato, il gruppo fu pi\u00f9 che soddisfatto della collaborazione con Neil, tanto che i membri lo volerono contattare anche in futuro per il secondo LP, trovandolo tuttavia gi\u00e0 occupato con i Dokken.\nSempre il 1984 fu la data che vide la pubblicazione dell'album di debutto della band \"Sign in Please\", contenente anche il singolo di maggior successo di tutta la storia del gruppo \"Turn Up the Radio\". Il singolo scal\u00f2 rapidamente le classifiche AOR nello stupore generale dei musicisti. La canzone, infatti, era stata l'ultima ad essere registrata ed inserita nell'album; era considerata abbastanza buona per essere inclusa, ma non abbastanza da immaginare, neanche lontanamente, un tale successo.\nAll'album, seguirono diverse date come supporto ad Aerosmith, Heart, M\u00f6tley Cr\u00fce, Bryan Adams. Nel frattempo venne estratto il secondo singolo \"Send Her to Me\", il quale per\u00f2 non riscosse un successo comparabile al primo e segn\u00f2 un declino delle vendite. Nonostante ci\u00f2, in 18 mesi dopo la pubblicazione dell'album, la band ebbe la sua soddisfazione vendendo circa 2-3 milioni di copie, che gli fecero guadagnare i riconoscimenti di disco d'oro.\n\"That's the Stuff\" e il tour con i M\u00f6tley Cr\u00fce.\nNei mesi successivi all'uscita di \"Sign in Please\" e dei due singoli estratti, la RCA era gi\u00e0 a corto di nuove idee per lanciare la band verso il successo. L'opzione di un tour da headliners era da scartare, perch\u00e9 il materiale uscito e le vendite non erano abbastanza. Cos\u00ec la casa discografica spinse prematuramente il gruppo per la registrazione di un secondo LP. Gli Autograph tornarono a Los Angeles, dove si incontrarono con Paul Atkinson della RCA per comporre nuovi brani ed avere un eventuale aiuto. La cosa fu certamente pi\u00f9 complicata rispetto alla scrittura delle prime canzoni, non solo perch\u00e9 queste avevano avuto a disposizione un lasso di tempo maggiore a cui potersi dedicare, ma anche per le incessanti pressioni dell'etichetta, che richiedeva velocit\u00e0 e confidava in un relativo buon successo come per il primo lavoro.\nFu proprio in quei giorni che lo stesso Richards, che aveva gi\u00e0 ottenuto molto per la band con la sua amicizia con il frontman dei Van Halen, mentre era fuori una sera, ricevette un ulteriore invito ad un tour. Questa volta si trattava del tour di \"Theatre of Pain\" dei M\u00f6tley Cr\u00fce, che si prospettava essere uno evento spettacoloso, e a fare la proposta non fu niente meno che Tommy Lee, batterista dei Cr\u00fce. Il gruppo non avrebbe potuto mai rifiutare un invito tale, sebbene questo comportasse un ulteriore pressione sul tempo per il nuovo LP.\nGli Autograph lavoravano arduamente, presentando ogni settimana nuove canzoni, ma Atkinson non era soddisfatto dei risultati. Fino a quando ascolt\u00f2 \"Take No Prisoners\", una canzone scritta da Plunkett per la colonna sonora di un film di Tommy Lee (\"The River Rat\") e dimenticata da qualche tempo, insieme a \"Crazy World\" e \"Six String Fever\" e credette che si stava prendendo la direzione giusta. Il resto dei brani furono creati e scelti nelle due settimane seguenti, con l'aggiunta dell'assolo di chitarra \"Hammerhead\" di Steve Lynch, che fu inserito nell'album similmente a come i Van Halen avevano fatto con \"Eruption\".\nCome produttore per il secondo album fu scelto inizialmente Tom Treumuth, che non possedeva certamente la bravura di Neil Kernon o Andy Johns essendo ancora alle prime armi, ma il minimo per cui potesse essere velocemente scelto, dopo che la band ascolt\u00f2 i suoi lavori su un album dei Honeymonn Suite. Non ci fu nemmeno il tempo per conoscersi prima delle sessioni, cos\u00ec Autograph e Treumuth si incontrarono direttamente in studio, dopo che egli ebbe familiarizzato un minimo con i demo della band per l'imminente lavoro.\nTom si dimostr\u00f2 per\u00f2 veramente pigro e incompetente per soddisfare le aspettative della band e, dopo qualche giorno di perdita di tempo prezioso, fu licenziato. Con la irreversibile mancanza di un produttore gli Autograph giunsero alla conclusione di produrre l'album loro stessi, con la collaborazione di Eddie Delena, che gi\u00e0 aveva lavorato con loro in \"Sign in Please\".\nIl loro secondo album, \"That's the Stuff\", usc\u00ec nel 1985, circa un mese prima dell'inizio del tour. Subito dopo fu estratto il primo singolo \"Blondes in Black Cars\" e filmato il relativo video. Il brano ebbe inizialmente un discreto successo, aumentando le vendite dell'album e andando in onda su decine e decine di stazioni radio, ma in seguito cominci\u00f2 a retrocedere fino a che usc\u00ec dalle classifiche. Resta comunque una delle canzoni pi\u00f9 famose della band.\nCominci\u00f2 poi il tour di \"Theatre of Pain\", che si rivel\u00f2 un'esperienza molto positiva, ma periodo nel quale accaddero alcune cose rilevanti. In primo luogo, qualche settimana dopo l'uscita del nuovo LP, la RCA fu costretta a ritirare il prodotto a causa di un'infrazione di copyright; un disegnatore giapponese aveva infatti prodotto un libro di illustrazioni chiamato \"Sexy Robots\" qualche anno prima e salt\u00f2 fuori che i progettatori della copertina di \"That's the Stuff\", stessi dell'album di debutto, avevano copiato completamente l'immagine da questo catalogo. Essa raffigurava una ragazza-robot in una posa leggermente sexy, che indossava un'attillata e scollatissima canottiera nera, il tutto su uno sfondo blu. Cos\u00ec la copertina fu ridisegnata su sfondo rosso, mantenendo lo stesso soggetto ma attuando cambiamenti significativi.\nSi dovette inoltre decidere quale sarebbe stato il seguente singolo. La scelta ricadde sulla \"title track\", la quale fu accompagnata da un videoclip e riprodotta discretamente sulle radio, ma che non fece egualmente successo.\nNel frattempo i cinque si staccarono dai M\u00f6tley Cr\u00fce per passare due mesi con gli Heart. Durante la tourn\u00e9e, una band russa chiamata \"Avtograf\" (dalla pronuncia uguale ad Autograph), inizi\u00f2 a fare pressioni alla RCA per la similitudine dei nomi e la confusione che ne poteva derivare. Fu cos\u00ec che l'etichetta ebbe l'idea di far registrare una cover dei Grand Funk Railroad al gruppo, il brano \"We're an American Band\", che certo fece la differenza. Ne consegu\u00ec una terza ulteriore edizione di \"That's the Stuff\", questa volta con la cover inserita come sesta traccia al posto di \"Six String Fever\". Seguirono poi alcuni mesi in tour con gli Aerosmith.\nAlla fine dei tour, il disco aveva venduto solamente circa 300.000 copie in pi\u00f9 di un anno. La band inizi\u00f2 a chiedersi cosa non andasse e fu evidente che il problema non si trovava nel gruppo, ma bens\u00ec riguardava la RCA e, in misura maggiore, il management.\nCos\u00ec dopo una riunione dei membri, si decise di licenziare l'allora manager Suzy Frank, che aveva sempre lavorate in modo molto personale, non riuscendo per\u00f2 a soddisfare le richieste della band.\n\"Loud and Clear\" e lo scioglimento.\nOra la priorit\u00e0 pi\u00f9 importante per gli Autograph era di trovare un nuovo ed efficace rimpiazzo per Suzy Frank. Ma c'era anche la necessit\u00e0 di un nuovo album in studio, che avesse potuto risollevare la band dalle sorti di \"That's the Stuff\". Ci\u00f2 che si voleva ottenere era questa volta qualcosa di potente, di energico, che potesse mostrare il vero spirito live del gruppo. Il fallimento del secondo LP aveva inoltre stimolato i membri, portando pi\u00f9 determinazione e voglia di massimo impegno.\nLa band lavor\u00f2 duro. Furono registrati ben cinque demo, contenenti 35/40 canzoni, tutte degne di nota. Un fatto importante per la realizzazione del nuovo lavoro e all'interno del gruppo fu che tutti i membri parteciparono attivamente alla scrittura dei brani, inizialmente con Steve Plunkett non molto favorevole, ma che in seguito cap\u00ec che se si voleva dare il meglio, bisognava collaborare il pi\u00f9 possibile. E dopo che la band si fu assicurata la produzione di Andy Johns, si torn\u00f2 in studio, dove l'album fu registrato senza problemi ai Music Grinder e Ocean Way Studios, con qualche ritocco ai Sound City e Baby-O Studios, per poi essere mixato a dei nuovissimi The Record Plant.\nDurante il mixaggio dell'album, Plunkett cerc\u00f2 di risolvere il problema del management. I candidati erano 4: Ed Leffler, manager dei Van Halen, che era interessato alla band dopo averla conosciuta grazie all'amicizia con questi ultimi; Randy Phillips, che aveva lavorato con Rod Stewart e i Bangles; Fitzgerald Hartley, che aveva rappresentato i Toto e dirigeva gli affari di Paul McCartney negli USA; infine Bill Thompson, il businessman che si celava dietro ai Jefferson Starship, sin dai primi anni come Jefferson Airplane, e al tempo uomo di grande rilevanza alla RCA Records.\nLa scelta ricadde su Thompson, indotta dal presidente della RCA dopo aver convinto Plunkett. Tuttavia si dimostr\u00f2, a discapito del gruppo, veramente pessima. Il nuovo manager, infatti, incontr\u00f2 la band solamente un paio di volte, senza presentarsi mai ai concerti, neanche quando gli Autograph si esibivano a San Francisco dove si trovava il suo ufficio. L'unica persona che si dimostr\u00f2 veramente interessata, era la collaboratrice di Bill, Nadine Condon, che fece di tutto per dare agli sfortunati musicisti delle grandi opportunit\u00e0, di trovarli i migliori affari. In generale, la band venne per\u00f2 lasciata da parte, trascurata, come accadde a molte altre contemporanee.\n\"Loud and Clear\" fu pubblicato nell'aprile del 1987 e, in tutto il suo tempo, vendette ancora meno di \"That's the Stuff\", segnando circa 200.000 copie negli USA. L'album era generalmente molto buono, sia dal punto di vista musicale che tecnico, e sarebbe potuto essere una grande svolta per il gruppo se avesse ricevuto le dovute attenzioni dalla casa discografica.\nLa RCA voleva dare un grande supporto. Intendeva mandare in onda sulle radio la \"title track\" \"Loud and Clear\", che era la traccia pi\u00f9 pesante, e seguire con un primo singolo, che avrebbe dovuto essere il brano \"She Never Looked That Good for Me\"\", reputato adatto ed abbastanza orecchiabile. Il gruppo sarebbe poi dovuto comparire in un film chiamato \"Like Father, Like Son\", suonando entrambe le canzoni. Infine, sarebbe stato girato il videoclip della \"title track\", con le comparse di Ozzy Osbourne e Vince Neil. Dato lo scarso impegno dell'etichetta per\u00f2, in seguito alla mancata riproduzione della \"title track\" sulle radio, il singolo non fu pubblicato, mentre il viceoclip e le comparse nel film non ebbero molto successo.\nLa band present\u00f2 il nuovo LP suonando anche al programma televisivo \"Headbanger's Ball\" e gli fu chiesto di ripetere lo show un paio di volte, cosa che avrebbe attirato le attenzioni delle stazioni radiofoniche. Ma il poco tempo a disposizione dovuto alle varie riprese fin\u00ec per far cadere anche questa possibilit\u00e0.\nCon un management ineguato, le possibilit\u00e0 di qualche tour erano molto lontane e gli Autograph non si sentivano a loro agio chiedendo ancora una volta aiuto ai loro amici Van Halen e M\u00f6tley Cr\u00fce. Parteciparono allora solo ad un'esigua manciata di concerti come apertura o headliners in piccoli teatri da poche migliaia di persone. In questo periodo, accadde inoltre che il roadie alla guida del camion con la strumentazione si addorment\u00f2 al volante, uscendo di strada e distruggendo tutto il carico, cosa che sarebbe stata di poca rilevanza se un buon manager avesse scelto per la band una buona assicurazione. Ma non era il caso del gruppo, che ci perse invece molte entrate.\nL'ultima luce della \"campagna\" di \"Loud and Clear\" era la hit \"\"Everytime I Dream\", che sarebbe dovuta uscire come singolo, senza tuttavia che ci\u00f2 accadesse.\nNel periodo dei due anni successivi, il batterista Keni Richards lasci\u00f2 il gruppo, rimpazzato da Eddie Cross. Lo stesso accadde con il tastierista Steven Isham, che non approvava la nuova direzione della band verso uno stile pi\u00f9 pesante. Nonostante tutti gli sfortunati eventi, gli Autograph non mollarono. Con il nuovo supporto di Bill Aucoin, originariamente primo manager dei Kiss, la band si mise di nuovo al lavoro, registrando qualche demo.\nMa il colpo di grazia era alle porte: il movimento Grunge nel 1989 incominciava gi\u00e0 a farsi strada e spopol\u00f2 per tutta la decade degli anni novanta. Fu cos\u00ec che in quello stesso anno i membri della band si arresero al corso degli eventi disperdendosi.\nGli Autograph dallo scioglimento ad oggi.\nAl giorno d'oggi la RCA Records ha cambiato nome in BMG Records, dopo che \u00e8 stata acquistata dalla Sony. Gli album della band non sono pi\u00f9 in produzione ufficiale, ma sono state edite nel corso degli anni varie rimasterizzazioni e ristampe su CD da altre etichette minori.\nNel 1997, il cantante Steve Plunkett, ha pubblicato sotto il nome della band Missing Pieces, una raccolta contenente le tracce demo che sarebbero dovute comparire sul quarto LP, pi\u00f9 la versione demo di \"Turn Up the Radio\"\". L'album \u00e8 stato molto apprezzato dai fan e lo stesso Plunkett ha voluto far risorgere il nome \"Autograph\" registrando un altro album.\nSteve ha infatti chiamato i suoi colleghi del gruppo Wislow Liege, il bassista Lance Morrison e il batterista Matt Laug, con l'aggiunta del chitarrista T.J. Helmerich, ed ha pubblicato nel 2003 con il nome di \"Autograph v2.03\" l'album \"Buzz\". A sedici anni di distanza dall'ultimo lavoro in studio, il disco \u00e8 stato mediamente accolto bene dai fan ed ha sonorit\u00e0 pop pi\u00f9 moderne, pur sempre in stile Autograph. In quest'ultimo lavoro, \u00e8 soprattutto molto apprezzato l'uso che Plunkett fa delle tastiere.\nNel 2004, una seconda raccolta sempre curata da Plunkett, \"More Missing Pieces\", viene pubblicata. In essa sono presenti gli stessi brani di \"Missing Pieces\", con l'aggiunta per\u00f2 di alcuni altri demo di canzoni dai primi tre album, registrati dalla band nel suo periodo di attivit\u00e0.\nAttualmente, Steve Plunkett continua a lavorare nel campo musicale, dopo aver proseguito con una mediocre carriera solista, realizzando partecipazioni e lavorando talvolta come produttore; Keni Richards ha continuato a suonare con la band Dirty White Boy, ma in seguito ha lasciato il campo musicale per un problema alla schiena, anche se continua a coltivare la sua passione ancora oggi; Steven Isham, che era rimasto attivo nel campo della musica, formando i The Pack con il bassista Gary Moon e suonando come batterista nel tour solista di Vince Neil, \u00e8 deceduto il 9 dicembre 2008 all'et\u00e0 di 56 anni, in seguito ad un cancro al fegato, Steve Lynch, dopo aver fondato una nuova band negli anni novanta ed aver pubblicato nel 2004 un album, lavora anche presso una scuola di musica a Los Angeles, insegnando composizione e le sue tecniche, ed \u00e8 autore di molti libri e video didattico-musicali; dopodich\u00e9 \u00e8 ritornato a suonare nella nuova formazione della band, Randy Rand, dopo la rottura, ha cominciato un'attivit\u00e0 propria di lavorazione della pelle, collaborando per un periodo anche insieme alla societ\u00e0 Harley Davidson, e anche lui \u00e8 tornato a suonare nella band, assieme a due nuovi giovani membri, la nuova voce Simons Daniel che va a sostituire quello che era i ruolo di Steve Plunkett, e Marc Wieland, un giovane batterista svizzero, che prende il posto di Keni Richards"}
{"id": "591085", "revid": "13388", "url": "https://it.wikipedia.org/wiki?curid=591085", "title": "Caff\u00e8 moka Napoletana", "text": ""}
{"id": "591090", "revid": "28950", "url": "https://it.wikipedia.org/wiki?curid=591090", "title": "Compagnie di ventura", "text": ""}
{"id": "591091", "revid": "63716", "url": "https://it.wikipedia.org/wiki?curid=591091", "title": "Drowning pool", "text": ""}
{"id": "591095", "revid": "339392", "url": "https://it.wikipedia.org/wiki?curid=591095", "title": "Air Avellino", "text": ""}
{"id": "591097", "revid": "13833", "url": "https://it.wikipedia.org/wiki?curid=591097", "title": "Kolozsv\u00e1r", "text": ""}
{"id": "591098", "revid": "124921072", "url": "https://it.wikipedia.org/wiki?curid=591098", "title": "Martin Bora", "text": "Martin von Bora \u00e8 un personaggio letterario creato dalla scrittrice italoamericana Ben Pastor: ufficiale dell'esercito tedesco (Wehrmacht) e agente del servizio informazioni militare (Abwehr), \u00e8 il protagonista di una serie di romanzi per lo pi\u00f9 ambientati durante la Seconda guerra mondiale. Come ammette la stessa Ben Pastor, il personaggio \u00e8 parzialmente ispirato alla figura reale del colonnello Claus Schenk von Stauffenberg. Martin Bora \u00e8 innanzitutto un soldato, non un vero e proprio investigatore, per\u00f2 grazie alle qualit\u00e0 migliori del suo animo - curiosit\u00e0, capacit\u00e0 logiche, amore per la verit\u00e0 - si trova spesso ad indagare con successo su crimini di varia natura.\nLa famiglia.\nMartin-Heinz Douglas Wilhelm Friederick von Bora nasce ad Edimburgo l'11 novembre del 1913, all'interno del Consolato tedesco: la madre Georgiana Alexandra \"Nina\" Douglas (n. 1894), di origine anglo-scozzese, si trovava in citt\u00e0 presso i genitori mentre il marito Frederick (n. 1863), famoso musicista, era impegnato a dirigere una serie di concerti a Bayreuth. Il battesimo del bambino avviene nella locale chiesa gesuita. I genitori di Martin erano cugini tra loro, separati da una differenza di et\u00e0 di circa trent'anni. Il padre muore di cancro alla gola a Boston, durante una tourn\u00e9e americana, quando Martin ha solo sei mesi. Rimasta vedova, al termine dei tre anni di lutto ufficiale, Nina accetta la proposta di matrimonio di un vecchio amico di famiglia, \"junker\" della Casa Imperiale austroungarica, il general maggiore dell'esercito Edwin von Sickingen (n. 1868). Il precedente matrimonio di von Sickingen con l'italiana Donna Maria Ascanio era stato annullato nel 1915 a causa di gravi incompatibilit\u00e0 fra i coniugi, aggravate dallo stato di belligeranza tra le rispettive Nazioni; l'anziano soldato, che in seguito proseguir\u00e0 la sua carriera sino al grado di generale d'Armata, torner\u00e0 poi alla vita civile a causa dell'insofferenza nei confronti del nazismo e delle ingerenze politiche in campo militare. Nina e von Sickingen si sposano a Dresda, nella chiesa di San Francesco Saverio, l'11 aprile del 1917, e vanno a vivere nella residenza di famiglia dei Bora sulla Birkenstrasse, a Lipsia-Lindenau. Questo secondo matrimonio procura a Martin un fratellastro minore, Peter Carrick Franz Wilhelm Edwin Sickingen, nato il 18 giugno del 1918 e destinato a morire l'8 giugno del 1943 in un incidente aereo, durante la campagna di Russia, lasciando la moglie Margaretha Antoinette Hennin (sposata nel maggio del 1941 a Dresda, nella stessa chiesa dove si erano sposati i genitori) e una figlia nata postuma soltanto venti giorni pi\u00f9 tardi. I von Bora (o von Borna) sono una famiglia baronale di origine sassone, lontanamente imparentata con Katharina von Bora, la moglie di Martin Lutero. Le attivit\u00e0 della famiglia, tradizionalmente legate alla propriet\u00e0 della terra, alla diplomazia e all'esercito, sono infine approdate all'editoria: la \"Bora Verlag\" cura l'edizione di volumi di filosofia, storia e religione; un'apprezzata collana riguarda la traduzione in tedesco dei classici stranieri. I von Bora sono rigidamente cattolici e il loro motto \u00e8 \"Fidem Servavi\". L'unico membro non cattolico della famiglia \u00e8 Martina Ashworth-Douglas, la nonna materna di Martin, convertitasi al buddhismo sin dall'inizio del Novecento.\nDescrizione psicofisica.\nIl ciclo di romanzi e racconti con Martin Bora copre un arco temporale che si estende fra il 1936 e il 1944: il personaggio viene dunque seguito dai ventitr\u00e9 ai trentun anni di et\u00e0. Bora ha un fisico atletico e longilineo; \u00e8 alto poco meno di un metro e novanta. Ha capelli corti e scuri, peluria bionda, occhi verdi. Di aspetto apparentemente pi\u00f9 giovane dell'et\u00e0 effettiva, quasi imberbe ancora verso i venticinque anni, Bora possiede in ogni caso un carattere duro e fermo, molto controllato, non esente da dubbi e sofferenze ma sempre governato da un fortissimo senso etico. Nel corso della narrazione che lo riguarda, a parte poche eccezioni (ricoveri ospedalieri, incontri sessuali, missioni di tipo particolare), Martin Bora compare indossando quasi costantemente la propria uniforme.\nStudi e formazione.\nMartin Bora inizia a studiare privatamente verso i cinque anni. In quello stesso periodo, seguendo le orme del defunto padre, si accosta alla musica: il suo primo insegnante di pianoforte \u00e8 Lucien Weiss, un ebreo che i Bora aiuteranno poi a fuggire dalla Germania, ma che Martin ritrover\u00e0 prigioniero e ai lavori forzati a Cracovia, nell'inverno del '39. Nel 1926 inizia a frequentare il \"gymnasium\" a Lipsia: eccelle soprattutto nelle materie umanistiche. Nel 1930 si iscrive alla Facolt\u00e0 di Filosofia dell'Universit\u00e0 di Lipsia, dove nel 1933 si laurea \"summa cum laude\", con una tesi intitolata \"L'Averroismo latino e l'Inquisizione\". In quegli anni uno dei suoi insegnanti \u00e8 il vescovo (poi cardinale) Hohmann: i due si incontreranno di nuovo a Roma nel 1944, in tragiche circostanze. Oltre il tedesco, Bora conosce diverse lingue: greco e latino (legate alla sua formazione culturale di base), ma anche francese, inglese e spagnolo (richieste dalle sue funzioni di interprete per l'Abwehr, in cui entra nel 1936). Dal 1940 le operazioni belliche nei Paesi dell'Europa centro-orientale lo portano a parlare fluentemente alcune lingue slave: in particolare il russo e - in misura minore - l'ucraino. La lingua italiana viene invece acquisita e perfezionata sin dall'infanzia, durante le numerose vacanze trascorse nei dintorni di Roma presso la prima moglie del patrigno, Donna Maria, contessa Ascanio. Sempre in Italia, a Riva del Garda, i nonni materni di Bora possiedono una villa detta \"La Schiavona\", dove nel corso degli anni la famiglia viene ospitata in svariate occasioni. Tra l'infanzia e l'adolescenza, la formazione di Bora comprende numerosi viaggi: in Italia, come si \u00e8 detto, ma anche in Francia, in Inghilterra e in Scozia, paese d'origine del ramo materno della famiglia. A dieci anni, nel 1923, Martin si reca in Giappone con i nonni materni, Franz Augustus e Martina Ashworth-Douglas, inviati in Estremo Oriente come rappresentanti diplomatici. Qualche anno dopo, nel 1928, sar\u00e0 invece in Svizzera, Austria, Cecoslovacchia e Ungheria al seguito di uno zio acquisito, banchiere e collezionista d'arte. Importante per lui anche la formazione religiosa: dopo il battesimo, prima comunione nel 1922, cresima nel 1925.\nIl matrimonio.\nNel 1935 Martin Bora conosce Benedikta (Dikta) von Coennewitz, bella e disinibita, che con lui condivide la passione per l'equitazione. La relazione viene rinnovata nel 1937 e si conclude con un frettoloso matrimonio due anni pi\u00f9 tardi, a met\u00e0 agosto del 1939, poco prima che Martin venga aggregato alla Terza Armata impegnata sul suolo polacco: il 16 agosto avviene la cerimonia civile, il 27 agosto quella religiosa. I von Coennewitz simpatizzano apertamente per il nazismo, sono protestanti, e le donne della famiglia non godono in genere di ottima fama; la madre di Dikta, Julie Beata, ha divorziato dal primo marito, ambasciatore tedesco in Francia, per fidanzarsi con l'attacch\u00e8 militare della stessa ambasciata, Moritz Schallenberg. Per tutti questi motivi il patrigno von Sickingen non approva il matrimonio. Martin comunque \u00e8 molto innamorato della moglie, e malgrado la forzata lontananza continua a rimanerle fedele. Dikta invece lo ha sposato soprattutto per opportunismo: nel 1944 chiede - e ottiene - l'annullamento del matrimonio presso il tribunale della Sacra Rota, adducendo come motivazione la mancanza di una prole. Tuttavia in seguito Martin scopre che durante la sua assenza Dikta ha abortito per ben tre volte i figli concepiti durante i loro fuggevoli incontri.\nLa carriera militare.\nDopo il successo ottenuto negli studi universitari, Martin Bora preferisce la carriera militare a quella accademica.\nBora e il nazismo.\nMartin Bora \u00e8 un ufficiale di carriera tedesco, e come soldato la sua fedelt\u00e0 alla Patria e all'esercito \u00e8 indiscutibile. Nei confronti dell'ideologia nazista nutre per\u00f2 forti sentimenti di critica e di repulsione, altrettanto indiscutibili bench\u00e9 ragioni di opportunit\u00e0 e prudenza lo inducano a non renderli troppo palesi. Il suo patrigno von Sickingen ha risolto il dissidio ideale ritirandosi a vita privata, anche per non danneggiare la famiglia e la carriera militare dei figli con atteggiamenti troppo scopertamente ostili; Bora invece agisce dall'interno, sostenendo l'aspetto militare dell'intervento tedesco mentre ne rifiuta quello politico. Lo disgusta il trattamento riservato agli ebrei (da lui aiutati nascostamente in varie occasioni), e pi\u00f9 in generale non approva la sopraffazione e le violenze contro i civili. \u00c8 in questa direzione che va anche il suo lavoro all'interno dell'Abwehr, tanto che nel corso del tempo si fa parecchi nemici tra le SS, che su di lui sin dalla fine del 1939 costruiscono un pericoloso dossier. Gi\u00e0 agli inizi del 1940 in quel dossier viene apertamente sospettato di essere \"politicamente inaffidabile\".\nIl diario.\nSin dai tempi della guerra di Spagna (1936) Martin Bora tiene un diario. Si tratta di un quaderno Walker a fogli mobili rilegato in stoffa, regalatogli dalla nonna materna che lo aveva appositamente ordinato in Inghilterra.Martin vi scrive in inglese, ma per risparmiare spazio utilizza un corsivo gotico molto piccolo.Il diario contiene non soltanto la narrazione dei momenti salienti delle sue esperienze belliche ma anche riflessioni personali di tipo pi\u00f9 generale.\nDato il carattere privato e potenzialmente rischioso di parecchie annotazioni, il diario viene in genere custodito in una cartella a mano o in cassaforte. Nell'autunno del 1944 tuttavia, quando Martin Bora viene prima interrogato e poi arrestato, il diario cade nelle mani della Gestapo: bench\u00e9 sfrondato \u2013 a scopo precauzionale \u2013 di molte pagine, diventa ugualmente una prova a carico di Martin, accusato di attivit\u00e0 antinaziste e quindi destinato alla deportazione in Germania, e verosimilmente alla fucilazione.\nL'epilogo.\nPur avendo pi\u00f9 volte sfiorato la morte nel corso delle sue avventure, Martin Bora sopravvive alla guerra. Quello che per ora \u00e8 l'ultimo romanzo del ciclo (secondo l'ordine cronologico della narrazione), \"La Venere di Sal\u00f2\", lo mostra in ritirata, in concomitanza con l'aggravarsi della disfatta tedesca e l'indebolimento della sua stessa posizione personale. Bora \u00e8 diretto a quella che presumibilmente sar\u00e0 la sua ultima destinazione: il fronte della Prussia orientale, a contrastare l'avanzata dell'Armata Rossa. Non \u00e8 dato sapere cosa gli accada esattamente nel periodo successivo, tuttavia i fatti accennati nel racconto \"Remedios e gli uomini\" suggeriscono che Martin Bora, ormai ultraottantenne e citato soltanto per nome, sia ancora vivo e in buona salute verso la fine del XX secolo."}
{"id": "591099", "revid": "121973115", "url": "https://it.wikipedia.org/wiki?curid=591099", "title": "Jamboree On The Air", "text": "Il Jamboree On The Air, pi\u00f9 conosciuto con l'acronimo JOTA (variamente tradotto con Jamboree dell'aria, Jamboree sulle Onde o Jamboree dell'etere), \u00e8 un'attivit\u00e0 scout internazionale tenuta annualmente. I partecipanti, con l'uso della radio, possono mettersi in contatto con altri scout di tutto il mondo. Questo evento \u00e8 un'occasione per vivere la fratellanza e il carattere internazionale dello scautismo. L'evento si tiene il terzo fine settimana di ottobre insieme con il Jamboree On The Internet (JOTI).\nL'evento fu ideato da Les Mitchell durante il Jamboree del 1957, e da allora viene coordinato dall'Organizzazione Mondiale del Movimento Scout.\nSi stima che vi partecipino circa 500.000 scout ogni anno.\nDal 1997 esiste un evento parallelo, chiamato Jamboree On The Internet, che si svolge usando Internet durante lo stesso fine settimana."}
{"id": "591105", "revid": "63107", "url": "https://it.wikipedia.org/wiki?curid=591105", "title": "Zengi", "text": ""}
{"id": "591112", "revid": "834", "url": "https://it.wikipedia.org/wiki?curid=591112", "title": "Cnl", "text": ""}
{"id": "591121", "revid": "2230366", "url": "https://it.wikipedia.org/wiki?curid=591121", "title": "MOWAG Piranha", "text": "Il Piranha \u00e8 un veicolo trasporto truppe (APC) di costruzione svizzera, da parte della ditta MOWAG.\nSviluppo.\nIl nuovo mezzo da combattimento era un veicolo studiato e realizzato nei tardi anni '60, con una iniziativa 'di marketing', ovvero senza supporto governativo o ordini gi\u00e0 assicurati. Il mezzo venne approntato, in veste prototipica, nel 1972, la produzione part\u00ec 4 anni dopo, e i primi ordini non mancarono.\nTecnica.\nMezzo corazzato concepito con grande flessibilit\u00e0 di progettazione nei particolari, ma anche nei fondamentali. Essi sono infatti dei veri e propri veicoli 'modulari', con versioni inizialmente 4x4 e 6x6, ma presto si sono aggiunte anche le 8x8, e ultimamente vi \u00e8 addirittura un modello 10x10, ovvero 10 ruote tutte motrici, adottate per\u00f2 solo dalla difesa costiera svedese.\nOvviamente, anche le torrette sono intercambiabili, c'\u00e8 la scelta tra armi come la torre telecomandata con mitragliatrice da 12,7mm, al cannone Cockerill da 90mm, ma sviluppi successivi sono addirittura giunti al 105mm, oltre a missili di ogni sorta, come i C/C BGM-71 TOW, o gli ADATS (in grado di operare sia come controcarri che come antiaerei), mortai e sistemi elettronici di sorveglianza del campo di battaglia.\nIl veicolo basico, qualunque cosa si possa intendere con tale concetto dato il soggetto in questione, \u00e8 un veicolo da trasporto truppe, soprattutto usato nella configurazione 6x6, ovvero a tre assi, che sono considerati sia adeguatamente economici che adeguatamente mobili fuoristrada.\nIl pilota \u00e8 a sinistra, in avanti, il capocarro dietro, il motore a destra del mezzo, la truppa invece \u00e8 dietro, con la capacit\u00e0 di una squadra di fanti. L'accesso \u00e8 garantito da 2 portelloni posteriori.\nDotazioni standard sono 2 eliche per l'attraversamento dei corsi d'acqua, tra quelli opzionali vi sono apparati di visione notturna, condizionatori d'aria, protezione NBC.\nSviluppi commerciali.\nIl mezzo \u00e8 stato prodotto anzitutto per l'esercito canadese, con 491 veicoli complessivi, ripartiti in tre versioni principali: il mezzo da recupero Husky, dotato di una gru montata sul tetto, l'APC base, chiamato Cougar, con 2 mitragliatrici da 12,7 e 7,62 (3 uomini di equipaggio e 6 fanti), e il mezzo Grizzly, con la torretta del carro leggero Alvis Scorpion, armata con cannone da 76mm e 2 uomini di equipaggio. I mezzi canadesi sono ancora in servizio e qualcuno \u00e8 stato trasformato da mezzo 6x6 a 8x8.\nAltro cliente importante \u00e8 stato il Cile, dove \u00e8 prodotto su licenza dalla Carlos Cardoen e dalla FAMAE fin dai primi anni '80 con autonomia aumentata rispetto all'originale. Tutti i Piranha cileni sono APC, ma qualcuno \u00e8 armato con la torretta da 90mm dell'EE-9 Cascavel brasiliano. Altre varianti sono armate con missili anticarro o cannoni Oerlikon Contraves GAD-AOA per uso antiaereo.\nAltri paesi che hanno ricevuto il Piranha sono Regno Unito e Sierra Leone.\nMa soprattutto, il maggior cliente si \u00e8 dimostrato il corpo dei Marines USA, che lo ha adottato come LAV-25, praticamente la versione leggera del IFV M2 Bradley.\nIl Piranha \u00e8 di certo il mezzo della categoria occidentale che ha avuto maggiore successo in quanto esso ha una struttura modulare e adattabile a qualunque cliente; esso non ha una forma e struttura definita, ma adattabile con il numero e i tipi di ruote, motori, sensori, ruoli a piacimento, nei limiti di un veicolo da circa 10-13 tonnellate. Il rapporto potenza-peso delle versioni con motori da circa 300\u00a0hp \u00e8 straordinariamente elevato per un veicolo corazzato."}
{"id": "591122", "revid": "287204", "url": "https://it.wikipedia.org/wiki?curid=591122", "title": "Pallalcesto Amatori Udine", "text": "La Pallalcesto Amatori Udine \u00e8 stata la principale squadra di pallacanestro della citt\u00e0 di Udine dal 1999 al 2011.\nNelle stagioni 2000-01, 2001-02 e 2005-06 ha raggiunto i playoff di Serie A, venendo eliminata sempre al primo turno. Giocava le partite casalinghe al palasport \"Primo Carnera\" di Udine.\nStoria.\nErede della storica A.P.U., societ\u00e0 che ha rappresentato l'\u00e9lite della pallacanestro friulana fin dai primi anni Settanta, la Pau Snaidero ha assunto il ruolo di club leader del Friuli-Venezia Giulia cestistico.\nLa Pau ha esordito in Serie A2 nella stagione 1999-2000 grazie all'acquisizione del diritto sportivo del Vicenza Basket, neopromossa dalla Serie B d'Eccellenza al termine del campionato 1998-99, riportando nel capoluogo friulano la massima serie italiana, dopo la sparizione della Libertas Udine nel 1997.\nNel 2009, dopo una stagione sfortunata, a causa di problemi societari e di acquisti non azzeccati, la squadra \u00e8 retrocessa in Legadue con tre turni di anticipo, dopo aver disputato le nove stagioni consecutive nella massima serie. A nulla sono valsi i cambi di panchina a stagione in corso, che ha visto alternarsi Attilio Caja, Romeo Sacchetti e infine Mario Blasone.\nL'estate 2009 \u00e8 stata caratterizzata da una svolta societaria: il presidente Edi Snaidero ha infatti ceduto parte delle quote della societ\u00e0 ad altri investitori, tra cui Giampaolo Pozzo, patron dell'Udinese Calcio.\nNell'estate 2011 ha rinunciato alla partecipazione alla Legadue cessando ogni attivit\u00e0."}
{"id": "591125", "revid": "287204", "url": "https://it.wikipedia.org/wiki?curid=591125", "title": "Sindrome di Sjogren", "text": ""}
{"id": "591130", "revid": "1632387", "url": "https://it.wikipedia.org/wiki?curid=591130", "title": "Mortification", "text": "I Mortification sono un gruppo musicale Christian metal proveniente dall'Australia, fondato nel 1990 dalla precedente band metal Lightforce degli anni ottanta di Steve Rowe, Cameron Hall e Jayson Sherlock. Sono influenti per molte delle odierne band Christian metal.\nBiografia.\nNei tardi anni ottanta, il bassista Steve Rowe suonava nell'australiana band heavy metal Lightforce, un gruppo di modesto successo nel loro paese. Attorno al 1990, la band si sciolse. Steve, ancora determinato a suonare musica metal con un messaggio cristiano, presto si un\u00ec con il batterista Jayson Sherlock e il chitarrista Cameron Hall sotto il nome Lightforce per pubblicare un demo nel 1990, \"Break the Curse\". Con questo disco il gruppo vir\u00f2 musicalmente verso il thrash metal con influenze death metal. Sentendo che il loro nuovo percorso musicale meritava un nuovo nome, la band lo cambi\u00f2 in Mortification.\nNel 1991, pubblicarono il loro omonimo album di debutto con l'etichetta americana Intense Records. Michael Carlisle rimpiazz\u00f2 il chitarrista Cameron Hall, e la direzione sonora cambi\u00f2 nuovamente. Molte canzoni vennero prese dal loro demo \"Break the Curse\", ma il gruppo plac\u00f2 la furia delle sue chitarre e il risultato furono dei brani pi\u00f9 heavy e doom degli inizi. Inoltre Steve si rivel\u00f2 come un eccellente cantante death metal, sprigionando degli incredibili growls durante l'album.\nFormazione.\nEx componenti.\nChitarristi:\nBatteristi:"}
{"id": "591131", "revid": "77358", "url": "https://it.wikipedia.org/wiki?curid=591131", "title": "Snaidero Udine", "text": ""}
{"id": "591134", "revid": "38120", "url": "https://it.wikipedia.org/wiki?curid=591134", "title": "Jamboree dell'aria", "text": ""}
{"id": "591135", "revid": "767487", "url": "https://it.wikipedia.org/wiki?curid=591135", "title": "Sweet Oblivion", "text": "Sweet Oblivion \u00e8 il sesto album degli Screaming Trees, pubblicato nel settembre del 1992 dalla Epic Records.\nProdotto da Don Fleming e mixato da Andy Wallace, \u00e8 il disco di maggiore successo commerciale della band di Seattle, grazie anche al singolo \"Nearly Lost You\" contenuto nella colonna sonora del film \"Singles - L'amore \u00e8 un gioco\"."}
{"id": "591136", "revid": "54354", "url": "https://it.wikipedia.org/wiki?curid=591136", "title": "Tachioni", "text": ""}
{"id": "591137", "revid": "1501558", "url": "https://it.wikipedia.org/wiki?curid=591137", "title": "Lindsey Davis", "text": "L'ambientazione preferita dalla Davis per i suoi gialli \u00e8 precisamente la seconda met\u00e0 del I secolo d.C., a partire dal periodo in cui governava l'Impero Romano Vespasiano. Si occupa di risolvere misteriosi e complicati casi l'investigatore Marco Didio Falco. Al momento sono stati pubblicati in Italia (per Marco Tropea Editore, NET e Kogoi Edizioni) i seguenti volumi: \"Le miniere dell'imperatore\", \"Misteri imperiali\", \"La Venere di rame\", \"La mano di ferro\", \"L'oro di Poseidone\", \"Ultimo atto a Palmira\", \"Fuga o morte\", \"Notte a Corduba\", \"Tre mani nella fontana\", \"In pasto ai leoni\", \"Una vergine di troppo\", \"Ode per un banchiere\", \"Assassinio alle terme\" e \"Il mito di Giove\". La serie completa in lingua inglese \u00e8 attualmente costituita da 20 libri.\nI suoi gialli sono tradotti in quindici lingue."}
{"id": "591138", "revid": "287204", "url": "https://it.wikipedia.org/wiki?curid=591138", "title": "Distretto di Tren\u010d\u00edn", "text": "Il distretto di Tren\u010d\u00edn (in slovacco: \"okres Tren\u010d\u00edn\") \u00e8 uno dei distretti della Slovacchia occidentale, nella regione di Tren\u010d\u00edn.\nFino al 1918, il distretto ha fatto parte della contea ungherese di Trencs\u00e9n.\nSuddivisione amministrativa.\nIl distretto \u00e8 composto da 3 citt\u00e0 e 34 comuni:"}
{"id": "591140", "revid": "123747262", "url": "https://it.wikipedia.org/wiki?curid=591140", "title": "Marco Didio Falco", "text": "Marco Didio Falco \u00e8 un personaggio immaginario protagonista dei romanzi dell'autrice inglese Lindsey Davis.\nStoria.\nI romanzi illustrano il mondo dell'impero romano sotto l'imperatore Vespasiano attraverso la figura di Marco Didio Falco, una sorta di investigatore privato; anche se il tono \u00e8 canzonatorio e satirico, la ricostruzione storica dei romanzi \u00e8 estremamente accurata.\nBiografia del personaggio.\nMarco Didio Falco \u00e8 una sorta di investigatore attivo nel I secolo. Vive in un quartiere molto povero di Roma, al sesto ed ultimo piano di un fatiscente condominio.\nI suoi primi casi da investigatore lo portano a lavorare per conto dell'imperatore Vespasiano ed a scontrarsi con la Prima spia dell'imperatore, un incapace di nome Anacrite.\nNel corso delle sue avventure Didio Falco, fra viaggi in Britannia e in Oriente, indaga sulle vicende dell'importante famiglia dei Camilli e finir\u00e0 per innamorarsi di Elena Giustina, figlia del senatore Camillo Vero. Inizialmente problematico, il rapporto fra i due proseguir\u00e0, tanto che Didio Falco cercher\u00e0 una casa pi\u00f9 grande per s\u00e9, la sua compagna e il bambino in arrivo."}
{"id": "591141", "revid": "287204", "url": "https://it.wikipedia.org/wiki?curid=591141", "title": "Distretto di Trencin", "text": ""}
{"id": "591157", "revid": "181699", "url": "https://it.wikipedia.org/wiki?curid=591157", "title": "Distretto di Vranov nad Top\u013eou", "text": "Il distretto di Vranov nad Top\u013eou (\"okres Vranov nad Top\u013eou\") \u00e8 uno dei distretti della regione di Pre\u0161ov, nella Slovacchia orientale.\nFino al 1918, il distretto faceva parte della contea ungherese di Zempl\u00edn, eccetto la zona intorno a Hanu\u0161ovce nad Top\u013eou, che faceva parte della contea di \u0160ari\u0161.\nSuddivisione amministrativa.\nIl distretto \u00e8 composto da 2 citt\u00e0 e 66 comuni:"}
{"id": "591158", "revid": "74173", "url": "https://it.wikipedia.org/wiki?curid=591158", "title": "Distretto di Vranov nad Topou", "text": ""}
{"id": "591167", "revid": "1781667", "url": "https://it.wikipedia.org/wiki?curid=591167", "title": "Babie", "text": "Babie (in ungherese \"Bab\u00e1falva\", in tedesco \"Frauenbach\") \u00e8 un comune della Slovacchia facente parte del distretto di Vranov nad Top\u013eou, nella regione di Pre\u0161ov.\nStoria.\nIl villaggio \u00e8 menzionato per la prima volta nel 1330 con i nomi di Babapateca e Babapataka. All'epoca apparteneva alla Signoria di Medzianky. Successivamente pass\u00f2 alla Signoria di Chme\u013eov e poi a quella di Kamenica. Nel XV secolo venne acquistato dai conti Sz\u00e9csey per poi passare ai nobili Soos. Nel XVIII secolo appartenne ai Feyerv\u00e1ry e, nel XIX secolo ai Semsey. "}
{"id": "591171", "revid": "1389177", "url": "https://it.wikipedia.org/wiki?curid=591171", "title": "Vino cotto", "text": "Il vino cotto \u00e8 un tipico prodotto alimentare sia della regione Marche che della regione Abruzzo Viene prodotto nelle zone collinari e pedemontane delle province di Ascoli Piceno, Fermo, Macerata, Ancona, Pescara, Teramo e Provincia di Chieti ed \u00e8 in particolare molto apprezzato quello del territorio dei comuni di Lapedona, di Loro Piceno di Mosciano Sant'Angelo, di San Vito e Roccamontepiano. \nUguale denominazione ha il prodotto abruzzese, anch'esso riconosciuto dal Ministero delle politiche agricole alimentari e forestali come uno dei prodotti agroalimentari tradizionali italiani. \nDa non confondersi con il vincotto, prodotto tipico lucano e pugliese, ottenuto dal mosto fresco.\nStoria.\nLa pratica di bollire il mosto prima della fermentazione risale all\u2019antichit\u00e0 classica, dove veniva consumato come bevanda, come condimento o come correttivo per vini.\nUn vino cotto simile a quello attualmente prodotto in Abruzzo e nelle Marche \u00e8 descritto da Plinio il Vecchio, nel I secolo d.C., in diversi passi della \"Naturalis historia\" e nel Libro X del De re rustica di Lucio Giunio Moderato Columella.\nNell\u2019antica Roma erano conosciute diverse tipologie di mosto cotto, a seconda del grado di evaporazione: il caroenum, il defrutum e la sapa, rispettivamente ridotti di un terzo, della met\u00e0 o di due terzi del volume originario.\nNel XVI secolo, nell'anno 1534, Sante Lancerio, bottigliere del papa Paolo III menziona l\u2019esistenza di vini cotti di diversa qualit\u00e0.\nAndrea Bacci, nel 1595, nel \"De naturali vinorum historia\", un compendio composto da sette libri su tutti i vini conosciuti, nel XV capitolo del I Libro, descrive le caratteristiche produttive del vino cotto.\nNel 1870, Gabriele Rosa, storico ascolano, nel II libro della \"Storia di Ascoli Piceno\", disquisendo delle uve a bacca bianca e a bacca rossa del territorio cita anche il vino cotto del territorio.\nCome riportato nell'Inchiesta agraria Jacini il territorio teramano, in particolare quello dei Comuni di: Bisenti, Cermignano e Basciano, speriment\u00f2 questo nuovo tipo di vinificazione, e in tale opera viene sottolineata la grande fattura che tale prodotto assume con il trascorre degli anni \u00ab\"...si elaborano quattro maniere di vino cotto, cio\u00e8, conservato, crudo, semplice, crudo ritornato... il vino cotto poi dopo il quinto anno almeno, si diventa saporoso, eccitante e squisitamente piacevole per un aroma sui generis che gli d\u00e0 il tempo...\u00e8 risaputo che tutto il Teramano, che i nostri vini vecchi, maturi e purificati. Essi acquistano densit\u00e0 sciropposa, sapore abboccato, aromatico, lievemente amarognolo, fragrante ed empireumatico, limpido color rosso cupa ciliegia.\"\u00bb\nNelle Marche ed in Abruzzo \u00e8 stato riconosciuto un preciso disciplinare di preparazione del vino cotto come riportato nel Bollettino Ufficiale della Regione Marche. Anno XXXIII, n.\u00b0 63, 20 maggio 2002.\nVinificazione.\nPer la produzione del vino cotto viene utilizzata l'uva dei vitigni tipici delle zone citate, quali: la Malvasia ed il Montonico della zona di Acquasanta Terme, il Pecorino, il Moscatello bianco e rosso e lo Zibibbo del comprensorio di Arquata del Tronto, il Maceratino, il Sangiovese, il Montepulciano, il Galloppa. Uve autoctone, alcune a piede franco, prodotte dalle alberate, (metodo di allevamento della vite con utilizzo di aceri o di alberi da frutto anzich\u00e9 degli attuali pali in legno o cemento) effettuavano la cosiddetta interzatura, ovvero la riduzione a caldo del volume di un terzo del mosto iniziale, ottenendo un prodotto che messo poi in botti di legno subiva una lenta fermentazione e successivamente l'invecchiamento.\nUna volta pigiata l'uva, il mosto ottenuto si mette in un \"caldaro\" (grossa pentola di rame), con l'avvertenza, tramandata dalla tradizione, di porvi una verga di ferro nudo per impedire al rame del \"caldaro\" di passare in soluzione. La verga di ferro si tiene fino a che il mosto non si sia scaldato. Nel \"caldaro\" il mosto viene cotto a fuoco diretto fino a quando l'evaporazione non porti il contenuto a ridursi di una quantit\u00e0 variabile tra un terzo e un mezzo di quella iniziale; la maggiore o minore concentrazione varia a seconda del grado zuccherino di partenza. Nelle Marche c'\u00e8 chi durante la bollitura aggiunge una mela cotogna per ogni quintale di mosto, allo scopo di aromatizzare la bevanda.\nNon appena raffreddato, il mosto concentrato viene \"rimboccato\" in caratelli di rovere ove \u00e8 lasciato fermentare.\nA fermentazione alcolica avvenuta \u00e8 trasferito in un contenitore in cui \u00e8 gi\u00e0 presente il vino cotto degli anni precedenti; molto importante sar\u00e0 un suo lento e lungo invecchiamento evitando forti ossidazioni. \u00c8 proprio questo il punto pi\u00f9 delicato ed importante della vinificazione: in questa fase \u00e8 necessario calcolare il giusto dosaggio fra il vino cotto nuovo con quello vecchio ed effettuare una spillatura accorta, per evitare problematiche ossidazioni. Eventuali errori in queste operazioni potrebbero impedire il formarsi del profumo fruttato caratteristico della bevanda.\nNon \u00e8 infrequente che il mosto concentrato e non ancora fermentato venga \"rimboccato\" direttamente nel vino cotto vecchio, ma tale pratica \u00e8 rischiosa e riservata ai pi\u00f9 esperti, in quanto essa rischia di compromettere il giusto dosaggio tra nuovo e vecchio, e di provocare con la fermentazione il sommovimento dei depositi contenuti nel recipiente e il temporaneo intorbidimento della bevanda.\nIl procedimento della cottura rendeva il vino meno acido e quindi poco soggetto a trasformarsi in aceto. Quando il raccolto era peggiore del solito o quando il proprietario del terreno sceglieva l'uva migliore e lasciava al contadino quella pi\u00f9 rovinata, questi, per non rischiare di rimanere senza vino, facendo ricorso alle sue migliori risorse ed alla sua creativit\u00e0, riusciva a bere per tutto l'anno un vino forse migliore di quello del padrone.\nPropriet\u00e0.\nLa Facolt\u00e0 di Agraria dell'Universit\u00e0 degli Studi di Teramo ha pubblicato su una rivista scientifica nordamericana i risultati dello studio condotto dal professore Dino Mastrocola riguardo all'alto potere antiossidante di questo vino dovuto alla caramellizzazione degli zuccheri durante la pastorizzazione del mosto."}
{"id": "591179", "revid": "1372005", "url": "https://it.wikipedia.org/wiki?curid=591179", "title": "Paul Edwards (filosofo)", "text": "Vita.\nPaul Edwards, un influente filosofo originario dell'Austria, che complet\u00f2 la propria educazione a Melbourne, Australia, e mor\u00ec di un attacco di cuore il 9 dicembre 2004 a New York all'et\u00e0 di 81 anni.\nPeter Singer, in un necrologio per il quotidiano australiano, scrisse quanto segue:\nCon la sua morte, Alek Shlahet, un suo caro amico per cinquan'anni che aveva avuto le chiavi dell'appartamento di Edwards invit\u00f2 Timothy Madigan e Warren Allen Smith a dare una mano per cercare i file e il manoscritto di \"Dio e i filosofi\". Invit\u00f2 inoltre gli amici Alexandre Pozdnyakov e Judy Antonelly a vedere l'appartamento. In una delle dozzine di scatole e contenitori Magan riusc\u00ec a trovare i file e il dischetto dell'opera e, durante la perlustrazione dell'appartamento, Shlahet si imbatt\u00e9 in uno degli accumulatori orgonici di Wilhelm Reich. Non era un segreto che Edwards trovasse i trattamenti di Reich pi\u00f9 efficaci di quelle di Freud. Madigan, Smith e dei vicini di casa avevano udito l'\"urlo primordiale\" di Edwards, per cui Reich era famoso.\nUn anno e un giorno dopo la morte, gli amici Mrs. Carmela Shlahet, Judy Antonelly, Alek Shlahet, Warren Allen Smith, Alex Pozdnyakov, e Nildania Perez si incontrarono a New York City sulla 68\u00aa strada al molo di Riverside Boulevard ed esaudrono il desiderio del dott. Edwards gettando le sue ceneri nell'Hudson.\nUna caratteristica speciale.\nUna caratteristica speciale della sua vita fu la sua simpatia nel recepire le teorie dello scienziato emarginato Wilhelm Reich.\nIn un'intervista disse \"per alcuni anni io e molti amici lo considerammo come qualcosa di simile a un messia\".(The Humanist, March/April 1974). Quando fu nominato redattore capo dell'enciclopedia di filosofia (1967) scrisse un articolo conciso, anche se piuttosto lungo (11 pagine rispetto alle 4 dedicate a Freud) su Reich, l'unico testo serio che un filosofo di nota gli abbia mai dedicato. Edwards era abbastanza noto da riuscire a inserire una versione ridotta di questo articolo anche nell'Encyclopedia of Unbelief (ed. Gordon Stein, 1985)."}
{"id": "591182", "revid": "287204", "url": "https://it.wikipedia.org/wiki?curid=591182", "title": "Noir Desir", "text": ""}
{"id": "591183", "revid": "405275", "url": "https://it.wikipedia.org/wiki?curid=591183", "title": "Super Saiyan III", "text": ""}
{"id": "591184", "revid": "287204", "url": "https://it.wikipedia.org/wiki?curid=591184", "title": "Noir D\u00e8sir", "text": ""}
{"id": "591185", "revid": "1123126", "url": "https://it.wikipedia.org/wiki?curid=591185", "title": "Nakhichevan", "text": ""}
{"id": "591187", "revid": "405275", "url": "https://it.wikipedia.org/wiki?curid=591187", "title": "Super Saiyan IV", "text": ""}
{"id": "591188", "revid": "108366", "url": "https://it.wikipedia.org/wiki?curid=591188", "title": "Super Saiyan 2", "text": ""}
{"id": "591191", "revid": "181699", "url": "https://it.wikipedia.org/wiki?curid=591191", "title": "Distretto di Levice", "text": "Il distretto di Levice (in slovacco: \"okres Levice\") \u00e8 un distretto della regione di Nitra, nella Slovacchia occidentale. Quello di Levice, \u00e8 il pi\u00f9 esteso dei 79 distretti della Slovacchia.\nLa parte occidentale del distretto fino al 1918 ha fatto parte della contea ungherese di Tekov, mentre la parte orientale del distretto era nella contea di Hont. Farn\u00e1 nel sud era nella contea di Esztergom.\nSuddivisione amministrativa.\nIl distretto \u00e8 composto da 4 citt\u00e0 e 85 comuni:"}
{"id": "591192", "revid": "76112269", "url": "https://it.wikipedia.org/wiki?curid=591192", "title": "Super Saiyan 3", "text": ""}
{"id": "591193", "revid": "75775", "url": "https://it.wikipedia.org/wiki?curid=591193", "title": "Super Saiyan 4", "text": ""}
{"id": "591197", "revid": "71155", "url": "https://it.wikipedia.org/wiki?curid=591197", "title": "Stefania Craxi", "text": "Biografia.\nFiglia del Presidente del Consiglio e segretario del PSI Bettino (1934-2000) e sorella maggiore di Bobo (1964), nel 1985 avvia una collaborazione con Canale 5, divenendo segretaria di produzione per il programma \"Viva le donne\" e per \"Miss Italia\"; nel 1986 fonda la \"Italiana Produzioni Audiovisive\", poi ridenominata \"Aran\" e successivamente \"Endemol\".\nDopo la morte del padre avvenuta nel 2000, lascia la carriera televisiva e d\u00e0 vita alla Fondazione Craxi, con l'obiettivo di esaltare, attraverso convegni e documentari, la figura di leader socialista del padre.\nSi \u00e8 sposata due volte: con l'imprenditore Renato Neri, da cui ha avuto il figlio Federico (1987); e con Marco Bassetti, ex presidente e amministratore di Endemol ora alla guida di Banijay, da cui ha avuto le figlie Benedetta e Anita (1991), stilista e designer a Milano. Nata a Milano, vive ad Orbetello.\nAttivit\u00e0 politica.\nElezione a deputata.\nIn occasione delle elezioni politiche del 2006 approda alla Camera nelle liste di Forza Italia, venendo rieletta alle politiche del 2008 con Il Popolo della Libert\u00e0. Viene quindi nominata Sottosegretario di Stato agli Affari Esteri con la nascita del Governo Berlusconi IV, incarico che ricoprer\u00e0 dall'8 maggio 2008 al 16 novembre 2011.\nLa nascita dei \"Riformisti Italiani\".\nIl 26 novembre del 2011 lancia a Milano il movimento politico dei \"Riformisti Italiani\", una nuova formazione politica di natura presidenzialista. Nel dicembre 2011 Stefania Craxi lascia il PdL e si iscrive al Gruppo misto.\nNel 2012 iniziano le assemblee regionali del movimento, in cui confluiscono i Socialisti Uniti - PSI.\nNel gennaio 2013 i Riformisti Italiani depositano il proprio simbolo presso il Ministero dell'Interno e annunciano di partecipare simbolicamente alle elezioni politiche di quell'anno correndo da soli con proprie liste alla Camera ed al Senato per testimoniare la propria battaglia a favore del presidenzialismo in alcune circoscrizioni.\nNel dicembre 2013 riprende il rapporto e la collaborazione dei \"Riformisti Italiani\" con la nuova Forza Italia e Silvio Berlusconi.\nAlle Elezioni europee del 2014 sostiene l'amico ed ex compagno socialista Giovanni Toti, candidato capolista di Forza Italia nella Circoscrizione Nord-Ovest e i suoi candidati \"riformisti\" Stefano Maullu nel Nord-Ovest e Adriano Readler nella Circoscrizione Centro.\nIn occasione delle elezioni regionali in Liguria del 2015, l'associazione candid\u00f2 Raffella Della Bianca, che non risulter\u00e0 eletta, a consigliere a supporto di Toti, candidato di Forza Italia e appoggiato dagli altri partiti di centro-destra.\nNelle stesse elezioni sostiene i candidati \"Riformisti\" nelle liste di Forza Italia in Regioni come l'Umbria con Massimo Perari, in Toscana con Raffaele Mallardo, in Veneto e in Campania.\nElezione a senatrice.\nIn vista delle elezioni politiche italiane del 2018, Stefania Craxi viene candidata nel collegio uninominale di Monza-Seregno per il Senato della Repubblica, come esponente della coalizione di centro-destra in quota Forza Italia, ma viene anche candidata nel collegio plurinominale Lombardia - 05. Viene eletta nell\u2019uninominale battendo con 142.960 voti (46,79%) gli sfidanti del centro-sinistra Cherubina Bertola e del Movimento 5 Stelle Gianmarco Corbetta. Diventa vice presidente della Commissione Esteri.\nNel dicembre 2019 Stefania Craxi \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nProcedimenti giudiziari.\nNel 1994 l'allora candidato sindaco di Roma Francesco Rutelli ha querelato Stefania Craxi per ingiurie e diffamazione, a seguito di pesanti appellativi a lui rivolti dalla stessa in un ristorante. In seguito al processo penale Stefania Craxi \u00e8 stata condannata ad un risarcimento. Nel 2008, durante un'intervista ad un quotidiano, ha ripetuto i termini offensivi rivolti a Rutelli, il quale ha presentato una nuova querela chiedendo 100.000 euro di danni.\nNel 2015 \u00e8 stata condannata dalla Corte di Cassazione al pagamento di 676.000 euro di imposte erariali riferite alla sentenza penale di condanna di Bettino Craxi a seguito del processo per corruzione e finanziamento illecito per le tangenti della Metropolitana Milanese.\nNel 2021 \u00e8 stata condannata dalla Corte di Cassazione, insieme al fratello e alla madre, al pagamento di 10 miliardi di lire di tasse evase, oltre a 20.000 euro di spese legali, relativamente ad un conto in Svizzera detenuto dal padre. Secondo quanto appurato dai magistrati il conto era \u201cmaterialmente riconducibile al Craxi e non al partito\u201d."}
{"id": "591200", "revid": "125052639", "url": "https://it.wikipedia.org/wiki?curid=591200", "title": "Andy LaRocque", "text": "La sua carriera musicale inizi\u00f2 con il gruppo hair metal Swedish Beauty, che dopo ottenne successo sotto il nome di Swedish Erotica. Successivamente entr\u00f2 nei E.F. Band, pubblicando un solo disco, \"One Night Stand\" nel 1985.\nIl grande salto di popolarit\u00e0 avvenne con il suo ingaggio nel gruppo di King Diamond, con cui Andy lavora ancora, essendo un membro fidato del cantante danese. Chitarrista dotato di un'ottima tecnica, LaRocque inserisce nel suo stile elementi di musica classica e arabica (tutto ci\u00f2 \u00e8 molto avvertibile nell'album \"Abigail\" di King Diamond).\nDa ricordare anche la collaborazione con i Death nell'album Individual Thought Patterns, album ad alto tasso tecnico dove anche qui Andy duetta, chitarristicamente, alla perfezione con il leader Chuck Schuldiner.\nOltre all'attivit\u00e0 di musicista, Andy \u00e8 anche un produttore musicale. Nel 1995, il chitarrista ha fondato la \"Los Angered Recordings\", collocata in Angered, Svezia e ha prodotto dischi per Soul Reaper, Eidolon, Falconer e Evergrey. Nel 2007 lavora con la band Italo/Danese Chaoswave, mixandone il secondo album Dead Eye Dreaming."}
{"id": "591209", "revid": "16066", "url": "https://it.wikipedia.org/wiki?curid=591209", "title": "Societ\u00e0 cooperative", "text": ""}
{"id": "591212", "revid": "729019", "url": "https://it.wikipedia.org/wiki?curid=591212", "title": "LAV-25", "text": "La LAV-25 \u00e8 un veicolo corazzato prodotto negli Stati Uniti.\nDopo che il MOWAG Piranha ebbe ottenuto un successo notevole nel mercato internazionale, \u00e8 stato adottato anche dal Marine Corps statunitense, quale Veicolo da combattimento della fanteria.\nProgramma.\nSebbene le forze armate statunitensi avessero molti veicoli da combattimento validi, erano troppo pesanti per essere facilmente trasportabili per mare. I Marines, l'unica forza da combattimento rapidamente rischierabile, erano privi di mezzi terrestri da combattimento per la fanteria perch\u00e9 il AAV7 era eccellente in termini di capacit\u00e0 anfibie, ma troppo grosso per operare efficacemente a terra. Anche l'esercito si trovava in una simile situazione, avendo a disposizione mezzi troppo pesanti per essere aviotrasportati e rischierati rapidamente, mentre alcuni corpi, come nel caso dei paracadutisti, mancavano totalmente di corazzati.\nEmerse cos\u00ec la necessit\u00e0 di veicoli ruotati, anfibi e leggeri a sufficienza per essere aviotrasportati anche da elicotteri MH-53; nel 1981 fu bandita una competizione per il nuovo mezzo che sarebbe stato vitale per la nuova RDF (Rapid Deployment Force, forza di dispiegamento rapido), concetto, nato con la ritrovata volont\u00e0 di protagonismo degli USA dopo la crisi degli anni settanta, e indirizzati segnatamente per i Marines e le unit\u00e0 dell'esercito 'leggere'.\nLe richieste partirono dai Marines direttamente a 20 ditte occidentali, 6 delle quali risposero con proposte concrete e 3 presentarono veicoli di prova: la Alvis, con lo FV101 Scorpion e il derivato APC Stormer, la Cadillac-Cage con il Commando V-150, e la General Motors con il MOWAG Piranha 8x8. Nel 1983 fu scelto quest'ultimo e un contratto per 60 veicoli, dal costo di 30 milioni di dollari, fu passato alla ditta vincitrice.\nL'anno seguente ci fu una battuta d'arresto perch\u00e9 l'esercito decise di ritirarsi dal programma, lasciando solo i Marines ad approvvigionare il nuovo mezzo. Ma ormai era deciso: il LAV-25 sarebbe stato il mezzo da combattimento della fanteria americana su ruote, e circa 1400 veicoli sono stati ordinati con un valore di circa 477 milioni.\nTecnica.\nIl nuovo mezzo \u00e8 un veicolo da combattimento per le truppe, con una torretta biposto e 8 ruote motrici. \u00c8 uno sviluppo del Piranha con la struttura pi\u00f9 pesante e potente disponibile. Il pilota \u00e8 a sinistra del veicolo, con il motore a destra. Il capocarro non \u00e8 alloggiato dietro il pilota ma in torretta, assieme al cannoniere. Il cannone da 25 mm, con un mitragliatrice da 7,62 coassiale, \u00e8 l'armamento scelto per tale mezzo. Alcune versioni sono equipaggiate con un cannone da 76\u00a0mm. Con una capacit\u00e0 di fuoco automatico, un sensore ad immagine termica (probabilmente aggiunto successivamente), proiettili perforanti e precisi, muniti di nuclei decalibrati ad uranio impoverito (capacit\u00e0 di perforazione stimata: circa 70\u00a0mm a 1000 metri), esso garantisce un potere di fuoco micidiale. Il mezzo \u00e8 peraltro leggermente protetto e quindi vulnerabile ai colpi di grosso calibro. D'altro canto pesa la met\u00e0 di un M2 Bradley e non possiede missili TOW.\nLo sviluppo della versione da appoggio tattico, invece, \u00e8 finita in un vicolo cieco; il mezzo con cannone da 90\u00a0mm, nonostante il grande interesse suscitato, non \u00e8 stata adottato dall'US Marine Corps, perch\u00e9 per esigenze logistiche si \u00e8 preferito un cannone da 105\u00a0mm analogo a quello dei carri. Tale arma ha avuto uno sviluppo travagliato, perch\u00e9 ha mostrato di possedere un rinculo eccessivo per un veicolo da 13 tonnellate. Quando sembrava che i problemi fossero risolti, esigenze di bilancio portarono a interrompere il programma (che i sauditi seguivano con interesse).\nLe capacit\u00e0 di movimento e le qualit\u00e0 anfibie sono eccellenti grazie all'ottimo rapporto potenza. Nell'insieme \u00e8 un veicolo assai soddisfacente, anche se molto costoso (500.000 dollari all'inizio degli anni ottanta).\nServizio.\nIl mezzo ha avuto successo e ha ottenuto consensi anche in Canada, con 2 versioni adottate assieme ai vecchi 6x6, e in Arabia Saudita che, dopo la guerra del 1991, ha ottenuto oltre 1100 LAV in ben 10 versioni tra cui lanciamissili anticarro, mortaio pesante da 120\u00a0mm, recupero e comando.\nLe versioni presenti nel corpo dei Marines sono invece: APC base, LAV-M mortaio da 81\u00a0mm, LAV-R veicolo recupero/officina, LAV-C, comando e controllo, LAV-AT con missili TOW e altri ancora. Attualmente operano in Iraq affiancati dal pesante Stryker, estrema evoluzione del LAV adottato di recente dall'US Army e meglio corazzato, anche se meno armato."}
{"id": "591213", "revid": "767487", "url": "https://it.wikipedia.org/wiki?curid=591213", "title": "Mariza", "text": "Nata in Mozambico quando il paese africano ancora era una colonia del Portogallo, figlia di madre mozambicana e padre portoghese, la sua famiglia si trasfer\u00ec in Portogallo quando aveva solo tre anni di et\u00e0. Nel quartiere di Lisbona della Mouraria, dove crebbe, inizi\u00f2 a conoscere il fado.\nAncora adolescente e prima di divenire una fadista cant\u00f2 diversi generi musicali, come gospel, soul e jazz.\nNel 1999 arriva al grande pubblico grazie alla rete televisiva TVI, che trasmise in diretta gli omaggi tributati ad Am\u00e1lia Rodrigues dai teatri di Lisbona e di Porto\nGi\u00e0 a partire dal suo secondo album, \"Fado Curvo\" del 2003, Mariza \u00e8 considerata una delle voci pi\u00f9 belle di quello che alcuni chiamano il \"nuovo movimento del fado\". Le sue interpretazioni appassionate e la sua voce, che ricorda le grandi dive del genere musicale, le hanno fatto guadagnare in poco tempo il riconoscimento internazionale e alcuni importanti premi musicali, come quello di Miglior Artista di World Music, assegnatole dalla BBC a Londra nel 2003.\nIl suo album d'esordio, \"Fado em Mim\" (2001) fu un successo istantaneo in Portogallo, con oltre 30.000 copie vendute, e motiv\u00f2 il suo lancio da parte della casa discografica sui mercati internazionali - approfittando anche del buon momento che la musica portoghese stava vivendo in territorio europeo e in altri Paesi, come Messico e Giappone."}
{"id": "591215", "revid": "767487", "url": "https://it.wikipedia.org/wiki?curid=591215", "title": ".coop", "text": ".coop \u00a0\u00e8 un dominio di primo livello generico, introdotto nel 2002.\nAttualmente il registro \u00e8 tenuto dalla DotCooperation LLC.\nQuesto dominio \u00e8 riservato appositamente per essere utilizzato dalle societ\u00e0 cooperative e dalle loro filiali dirette."}
{"id": "591217", "revid": "307923", "url": "https://it.wikipedia.org/wiki?curid=591217", "title": "Garibaldo", "text": "Origine e diffusione.\nNella sua forma base, questo nome rappresenta una continuazione dell'antico nome germanico, di tradizione longobarda, \"Garipald\", \"Gairipald\" e \"Garibald\", documentato sin dall'inizio dell'VIII secolo; esso \u00e8 composto dalle radici \"gaira\" (\"lancia\") e \"bald\" o \"baltha\" (\"baldo\", \"audace\", \"coraggioso\"), con il possibile significato complessivo di \"valoroso con la lancia\" o \"lancia ardita\". La diffusione del nome \u00e8 dovuta per\u00f2, pi\u00f9 che a personaggi storici del periodo longobardo (fra cui Garibaldo I, padre della regina Teodolinda), alla fama del patriota risorgimentale Giuseppe Garibaldi, al quale fanno riferimento, tra l'altro, le forme \"Garibaldi\" e \"Garibaldino\", dirette riprese del suo cognome e dell'aggettivo a lui riferito di \"garibaldino\".\n\u00c8 diffuso maggiormente in Italia centro-settentrionale, in particolar modo in Toscana. Va inoltre notato che, parallelamente alle forme in \"Gari-\", le stesse radici germaniche hanno dato origine anche ad altre forme, quali \"Gerboldo\", \"Gerbaldo\" e \"Giribaldo\", attestate nelle lingue germaniche come \"Gerbbald\", \"Girbald\" e \"Gerbold\", che in Italia rappresentano prevalentemente dei francesismi (dalla forma francese \"Gerbald\") usati storicamente perlopi\u00f9 nel Nord-Ovest del Paese (soprattutto fra Piemonte e Liguria).\nOnomastico.\nNessun santo ha portato il nome Garibaldo, che \u00e8 quindi adespota, e l'onomastico si pu\u00f2 festeggiare eventualmente il 1\u00ba novembre, in occasione di Ognissanti. Esistono per\u00f2 due santi di nome Gerboldo: san Gerboldo, vescovo di \u00c9vreux e abate di Fontenelle nell'VIII secolo, commemorato il 14 giugno, e san Geroldo (o Gervoldo, o Gerboldo), abate a Livrey e vescovo di Bayeux, ricordato il 5 dicembre."}
{"id": "591221", "revid": "2093951", "url": "https://it.wikipedia.org/wiki?curid=591221", "title": "Anna Comnena", "text": "Figlia di Alessio I Comneno e Irene Ducaena (o Doukaina), \u00e8 una delle prime donne storiografe conosciute.\nBiografia.\nPrimogenita e figlia preferita dell'imperatore bizantino Alessio I Comneno, fu accuratamente allevata nello studio della poesia, della retorica, delle scienze e della filosofia greca. Ma a parte le vaste capacit\u00e0 di apprendimento e la buona volont\u00e0 nello studio, Anna aveva un carattere ambizioso e incline all'intrigo, pronta a superare ogni limite pur di guadagnare a se stessa fama e potere.\nLe donne della sua famiglia giocarono un ruolo fondamentale durante il regno di Alessio e ci\u00f2 la rendeva ancora pi\u00f9 ambiziosa di ottenere il trono imperiale. La pi\u00f9 importante tra queste fu Anna Dalassena, madre di Alessio, che aveva orchestrato la salita al potere dei Comneni nella seconda met\u00e0 dell'XI secolo. Quando l'imperatore, pochi mesi dopo la sua incoronazione, dovette lasciare Costantinopoli per fronteggiare uno sbarco normanno in Epiro, fu a lei e non al senato o al patriarca che affid\u00f2 il potere. Probabilmente, \u00e8 guardando agire sua nonna che nascer\u00e0 in Anna Comnena la volont\u00e0 di divenire imperatrice a sua volta, infatti parla cos\u00ec di Anna Dalassena: \u00abMia nonna era cos\u00ec perspicace negli affari e cos\u00ec abile a dirigere lo Stato e a occuparsi di ogni problema, che le sarebbe stato possibile governare non solo l'Impero dei Romani, ma anche qualunque altra cosa esistesse sotto il sole.Donna di enorme esperienza, conosceva la natura di gran parte delle cose, come nascessero e verso cosa si dirigessero, quali potevano portare alla distruzione delle cose stesse e quali invece le potessero rinsaldare. Sapeva comprendere ci\u00f2 che era importante e come pervenire all'obiettivo desiderato. E non solo possedeva delle qualit\u00e0 intellettuali encomiabili, ma la sua capacit\u00e0 persuasiva era altrettanto stupefacente, infatti era un'oratrice convincente, che, senza soffermarsi troppo su un solo argomento, sapeva esporlo a grandi linee in modo chiaro e condurlo a una conclusione logica\u00bb. \nLa seconda di queste donne fu la moglie di Alessio e la madre di Anna Comnena, l'imperatrice Irene Ducas. Riservata di natura, sempre piuttosto timida quando doveva mostrarsi in pubblico, era tuttavia una grande intellettuale e appassionata di filosofia ed era solita tenere discussioni letterarie. Fu lei a ordinare a Niceforo Briennio di scrivere la biografia di Alessio che Anna dovette in seguito completare.\nAppena nata, Anna fu promessa a Costantino Ducas, figlio dell'imperatore Michele VII Ducas e di Maria d'Alania. Quest'ultima venne sposata dall'imperatore Niceforo III Botaniate (1078-1081) e questo caus\u00f2 uno scandalo. Niceforo III Botaniate inoltre annunci\u00f2 che il suo erede non sarebbe stato il figlio di Michele VII Ducas, e la famiglia Ducas gli si rivolt\u00f2 contro. Venne acclamato nel 1081 Alessio I, il quale aveva sposato una Ducas e dopo una marcia su Costantinopoli costrinse Niceforo ad abdicare. Secondo i pettegolezzi di corte, Maria d'Alania fu amante di Alessio I: quest'ultimo aveva adottato Costantino Ducas proclamandolo co-imperatore e suo diretto successore, una posizione di potere che venne meno con la nascita di Giovanni II Comneno, primo figlio maschio di Alessio I e pertanto naturale erede al trono.\nIl fidanzamento di Anna e Costantino fu presto annullato e la stessa Maria fu allontanata dalla corte imperiale e confinata in un convento.\nLe nozze di Anna si celebrarono nel 1097, quando la quattordicenne principessa spos\u00f2 Niceforo Briennio, un giovane e valente nobiluomo appartenente ad una famiglia aristocratica che aveva reclamato il trono prima dell'avvento di Alessio. Ottenuto l'appoggio della madre Irene, Anna tent\u00f2 di indurre il padre, malato e prossimo alla morte, ad annullare il diritto ereditario di Giovanni, garantendo la corona a suo marito Niceforo, ma l'imperatore ricord\u00f2 alla figlia che mai nella storia un imperatore romano aveva scelto come successore un uomo estraneo alla propria famiglia pur avendo un figlio suo. Per nulla scoraggiata dal fallimento dell'impresa, nel 1118 Anna prese parte ad una congiura per deporre suo fratello Giovanni, ma lo stesso marito si rifiut\u00f2 di appoggiarla. In questa occasione, Anna esclam\u00f2 \u00abLa Natura ha sbagliato i nostri sessi: avrebbe dovuto essere lui la donna\u00bb. \nScoperto il complotto contro il nuovo sovrano, Anna perse le sue propriet\u00e0 e la dignit\u00e0 di membro della famiglia imperiale, ma ebbe risparmiata la vita grazie a un generoso atto di clemenza di suo fratello l'imperatore, che la sped\u00ec in un convento. Il matrimonio con Niceforo dur\u00f2 ben 40 anni e dall'unione nacquero quattro figli. Anna impieg\u00f2 tutto il proprio tempo libero nella stesura dell\"Alessiade\", una lunga cronaca della vita e del regno (1081 \u2013 1118) di suo padre Alessio. Inoltre, contribu\u00ec alla lavorazione dei testi storici di suo marito, anch'egli appassionato narratore delle vicende del proprio tempo. \nFiera oppositrice della Chiesa latina ed ammiratrice entusiasta dell'Impero bizantino, Anna consider\u00f2 le Crociate un grave pericolo politico e religioso. Suoi modelli furono gli antichi storici Erodoto, Tucidide, Polibio e Senofonte, e il suo stile appare spesso forzatamente depurato degli elementi atticistici del periodo, finendo col risultare un linguaggio troppo artificiale.\nIn generale, la cronologia degli avvenimenti risulta fedele e attendibile, soprattutto nel caso di avvenimenti occorsi prima del suo internamento in convento, ma diventa particolarmente carente sui periodi successivi, data la sua evidente impossibilit\u00e0 ad attingere direttamente alle fonti di Palazzo. In ogni caso, i suoi resoconti rispecchiano gli standard del luogo e dell'epoca.\nUna biografia romanzata di Anna Comnena \u00e8 comparsa nel 1999 col romanzo \"Anna di Bisanzio\", di Tracy Barrett.\nDiscendenza.\nDal matrimonio con Niceforo Briennio (1097) Anna ebbe diversi figli, di cui quattro sono riportati dalle cronache:"}
{"id": "591222", "revid": "47767", "url": "https://it.wikipedia.org/wiki?curid=591222", "title": "Galeno (nome)", "text": "Origine e diffusione.\nDeriva dal tardo nome greco \u0393\u03b1\u03bb\u03b7\u03bd\u03bf\u03c2 (\"Galenos\"), letteralmente \"calmo\", \"mite\", da \u03b3\u03b1\u03bb\u03b7\u03bd\u03b7 (\"galene\"); ha quindi lo stesso significato dei nomi Stellan, Placido e Quieto.\nGaleno era il nome di un medico greco del II secolo, e nei tempi moderni il nome \u00e8 occasionalmente dato in suo onore. Nei paesi dell'est europeo ha avuto particolare fortuna la sua forma femminile, nelle varianti \"Galina\" e simili."}
{"id": "591228", "revid": "110157", "url": "https://it.wikipedia.org/wiki?curid=591228", "title": "Gardenia (nome)", "text": "Origine e diffusione.\nNome augurale e affettivo, fa riferimento al fiore della gardenia; il termine venne creato nel 1757 sulla base del cognome dal naturalista scozzese Alexander Garden, e cominci\u00f2 ad essere usato come nome proprio di persona nel tardo XIX secolo.\nSi inserisce nella lunga tradizione dei nomi femminili ispirati ai fiori e che ne simboleggiano la bellezza e le virt\u00f9, nella quale rientrano anche Rosa, Petunia, Dalia, Eglantina, Viola, Verbena e via dicendo.\n\u00c8 accentrato al Centro-Nord.\nOnomastico.\nIl nome \u00e8 adespota, non essendoci sante che lo abbiano portato. L'onomastico si pu\u00f2 festeggiare il 1\u00ba novembre per la festa di Ognissanti."}
{"id": "591231", "revid": "92723", "url": "https://it.wikipedia.org/wiki?curid=591231", "title": "Distretto di Myjava", "text": "Il distretto di Myjava (in slovacco: \"okres Myjava\") \u00e8 uno dei distretti della regione di Tren\u010d\u00edn, nella Slovacchia occidentale.\nFino al 1918, il distretto fece parte del comitato di Nyitra.\nSuddivisione amministrativa.\nIl distretto \u00e8 composto da 2 citt\u00e0 e 15 comuni:"}
{"id": "591232", "revid": "287204", "url": "https://it.wikipedia.org/wiki?curid=591232", "title": "Regione di Trencin", "text": ""}
{"id": "591235", "revid": "47767", "url": "https://it.wikipedia.org/wiki?curid=591235", "title": "Gemiliano", "text": ""}
{"id": "591237", "revid": "226458", "url": "https://it.wikipedia.org/wiki?curid=591237", "title": "Genserico (nome)", "text": "Origine e diffusione.\n\u00c8 un nome di scarsissima diffusione, di matrice storica, ripreso dal nome del re dei Vandali e degli Alani Genserico; in latino \u00e8 attestato in diverse varianti, fra le quali \"Gensericus\", \"Gaisericus\", \"Geisericus\", \"Gaysericus\", \"Gisericus\" e \"Gysiricus\". \nIl secondo elemento che compone il nome \u00e8 certamente \"ric\" (\"capo\", \"re\", \"governare\"), ma il primo \u00e8 di difficile identificazione: se la forma germanica originale del nome fosse \"Geiserich\" o \"Gaiseric\", potrebbe essere ricondotto a \"gais\" (o \"gaira\", \"freccia\", \"lancia\", quindi \"potente con la lancia\"), mentre se la forma originale fosse \"Genserich\" potrebbe essere tentata una correlazione con \"gans\" (\"oca\").\nOnomastico.\nIn quanto nome adespota, cio\u00e8 privo di santo patrono, l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "591238", "revid": "767487", "url": "https://it.wikipedia.org/wiki?curid=591238", "title": "Riddle", "text": "Il riddle (in italiano tradotto talvolta come indovinello) \u00e8 un genere poetico tipico della letteratura inglese del periodo anglosassone. Originariamente tramandati a voce, sono di breve lunghezza e hanno l'intento di attrarre l'attenzione del pubblico. Al loro interno si trovano spesso le rune. Gran parte dei \"riddle\" noti furono tramandati all'interno del Codice Exeter."}
{"id": "591244", "revid": "1121152", "url": "https://it.wikipedia.org/wiki?curid=591244", "title": "Antonio Priuli", "text": "Figlio di Gerolamo e Elisabetta Cappello, uomo amato e rispettato dal popolo, venne eletto in un momento delicato per Venezia, minacciata da una congiura spagnola per destabilizzarne il governo, e govern\u00f2 con fermezza e sicurezza.\nIl suo dogato, pi\u00f9 che per grandi eventi internazionali, venne contrassegnato da una guerra spionistica con la Spagna che prosegu\u00ec, senza esclusione di colpi, sino al 1622.\nBiografia.\nGiovinezza.\nUomo di mare e soldato, il Priuli era religiosissimo e, sposato con Elena Barbarigo, ebbe ben 14 figli (tra cui Matteo, cardinale della Chiesa Cattolica), per il cui mantenimento dovette sobbarcarsi forti debiti.\nNel 1602 fu eletto per la prima volta riformatore dello \"Studium Patavinum\" (carica prestigiosa cui sarebbe stato rieletto nel 1608, 1612, 1615 e 1617).\nNel 1614 fu nominato Provveditore di Asola con poteri di commissario per riordinare le istituzioni del luogo. Durante la guerra di Gradisca fu provveditore alle armi. Durante il 1618 era stato inviato a Veglia come provveditore cos\u00ec quando, alla morte di Nicol\u00f2 Donato, serv\u00ec eleggere immediatamente un doge, si pens\u00f2 a lui.\nDogato.\nIl 17 maggio 1618, pochi giorni dopo la morte del precedente doge, risult\u00f2 eletto all'unanimit\u00e0 il Priuli.\nLa situazione era gravissima: si diceva che gli spagnoli, comandati dall'ambasciatore Marchese di Bedmar, avessero fatto sbarcare mercenari a Venezia, corrotto militari, gi\u00e0 pronta una flotta per conquistare la Repubblica.\nVenezia ag\u00ec con determinatezza ed arrest\u00f2 e giustizi\u00f2 (forse a volte a torto) marinai e soldati stranieri sospettati anche di semplice collusione.\nTra il 1618 e il 1622 Venezia prosegu\u00ec con una spietata caccia all'uomo che condusse all'arresto di moltissime spie ma anche di molti innocenti.\nSoltanto il triste caso di Antonio Foscarini, patrizio la cui unica colpa era quella di frequentare l'ambasciata spagnola, giustiziato il 21 aprile 1622, fece comprendere a gran parte dell'opinione pubblica che s'era passato il segno con la paranoia.\nUn decreto del 16 gennaio 1623 avvisava tutti dell'errore e, dopo le scuse, in parte placava la caccia alla spia.\nDurante tutto il Seicento le lotte Venezia\u2013Spagna proseguirono, ma senza pi\u00f9 giungere a questi livelli.\nIl Priuli, vecchio ed in parte un po' escluso da queste vicende, si divert\u00ec molto a calmare gli animi tramite bellissime feste e l'acquisto di cariche pubbliche a favore dei figli, aggravando in tal maniera il suo gi\u00e0 cospicuo debito.\nNel febbraio 1623, a sorpresa, Venezia s'intrometteva nella Guerra dei trent'anni, pur solo in ambito italiano e limitatamente alla Valtellina (v. Guerra di Valtellina).\nMorte.\nIl doge, gi\u00e0 malato, non pot\u00e9 partecipare in modo attivo; il 12 agosto 1623 mor\u00ec dopo un dogato breve ma intenso."}
{"id": "591245", "revid": "1488558", "url": "https://it.wikipedia.org/wiki?curid=591245", "title": "Ghino", "text": "Origine e diffusione.\nRappresenta l'ipocoristico, documentato sin dal Medioevo, di nomi nella forma affettiva e vezzeggiativa quali Arrighino, Ughino, Federighino e altri. \u00c8 proprio del centro-nord Italia, in particolare dell'Emilia, della Romagna e della Toscana, luoghi nei quali pu\u00f2 aver contribuito alla diffusione il nome del duecentesco nobile senese Ghino di Tacco, divenuto brigante per ragioni politiche, ricordato da Dante nella \"Divina Commedia\" (\"Purgatorio, Canto VI\") e protagonista di una novella del \"Decameron\" di Giovanni Boccaccio.\nOnomastico.\nIl nome non ha santi che gli corrispondano; l'onomastico \u00e8 festeggiato in corrispondenza del nome del quale rappresenta l'ipocoristico o, in alternativa, il 1\u00ba novembre per la festa di Ognissanti."}
{"id": "591256", "revid": "110157", "url": "https://it.wikipedia.org/wiki?curid=591256", "title": "Citt\u00e0 Vecchia (Bratislava)", "text": "La Citt\u00e0 Vecchia di Bratislava (in lingua slovacca: \"Star\u00e9 Mesto\") \u00e8 il centro storico e di una delle parti della citt\u00e0 di Bratislava, nella Regione di Bratislava, in Slovacchia. La Citt\u00e0 Vecchia coincide con il Distretto di Bratislava I.\nCaratteristiche.\nCome suggerisce il nome, il distretto ospita la maggior parte delle istituzioni centrali del governo della Slovacchia, e le istituzioni centrali di Bratislava, come anche molti monumenti storici della citt\u00e0.\nLa parte occidentale del distretto \u00e8 una zona collinare, in cui ci sono lo Horsk\u00fd park (letteralmente \"Parco montagnoso\"), molte abitazioni di ricchi cittadini slovacchi, come anche la quasi totalit\u00e0 delle ambasciate straniere nel Paese. L'area collinare finire a sud del Danubio con il memoriale Chatam S\u00f3fer e con il Castello di Bratislava, mentre ad ovest con l'autostrada Praga-Budapest.\nLa parte orientale comprende l'effettiva citt\u00e0 (centro storico e amministrativo). Tra gli edifici pi\u00f9 importanti ci sono il Grassalkovich Palace, il Municipio di Bratislava, la Cattedrale di San Martino, la Porta di San Michele, il Palazzo del Primate, l'Universit\u00e0 Comenio, la principale stazione ferroviaria (\"Hlavn\u00e1 stanica\"), il Teatro Nazionale Slovacco (sia il vecchio che il nuovo), il Ponte Nuovo, la Piazza Principale (\"Hlavn\u00e9 n\u00e1mestie\"), Piazza Hviezdosla, Obchodn\u00e1 ulica (una via commerciale) e molte altre chiese e palazzi.\nAmministrazione.\nIl distretto di Bratislava I \u00e8 l'unico distretto della Slovacchia a non avere alcuna suddivisione di livello inferiore."}
{"id": "591260", "revid": "6220", "url": "https://it.wikipedia.org/wiki?curid=591260", "title": "Distretto di Bratislava I", "text": ""}
{"id": "591261", "revid": "1305772", "url": "https://it.wikipedia.org/wiki?curid=591261", "title": "Callantsoog", "text": "Callantsoog \u00e8 una localit\u00e0 dei Paesi Bassi, facente parte del comune di Zijpe, nella provincia dell'Olanda Settentrionale. Si trova a 13 km a sud di Den Helder.\nFino al 1990 Callantsoog era un comune, la cui area \u00e8 adesso parte delle municipalit\u00e0 di Zijpe, Den Helder, e Anna Paulowna.\nCallantsoog \u00e8 una delle pi\u00f9 vecchie residenze estive, ed ha la pi\u00f9 vecchia spiaggia nudista dei Paesi Bassi, risalente al 1973. \u00c8 una spiaggia sabbiosa km a sud del paese.\nNel 2001 la cittadina di Callantsoog aveva abitanti, 899 abitazioni, su di un'area costruita di km\u00b2.\nL'area statistica \"Callantsoog\" \u00e8 pi\u00f9 grande, include anche i villaggi di Groote Keeten e Abbestede a nord di Callantsoog, per un totale di abitanti."}
{"id": "591262", "revid": "104458", "url": "https://it.wikipedia.org/wiki?curid=591262", "title": "Student office", "text": ""}
{"id": "591266", "revid": "1331959", "url": "https://it.wikipedia.org/wiki?curid=591266", "title": "Corrente di risacca", "text": "La corrente di risacca (dallo spagnolo \"resaca\"), detta anche di riflusso o di ritorno, \u00e8 un tipo di corrente marina molto pericolosa. \nSi tratta di un intenso flusso d'acqua causato dal moto ondoso del mare, che si forma davanti alla spiaggia. L'accumulo d'acqua lungo la costa provoca un aumento di pressione, che deve essere compensato da un flusso di ritorno che si dirige dalla riva verso il largo ad elevata velocit\u00e0, trascinando con s\u00e9 tutto ci\u00f2 che incontra.\nDove si formano.\nTali correnti si creano prevalentemente negli specchi di mare davanti alle spiagge sabbiose, soprattutto quando sono delimitate da promontori rocciosi, formando spesso dei canaloni sul fondale che rendono ancora pi\u00f9 pericoloso il loro manifestarsi. \nPericoli.\nAlcune volte, a causa della loro forza, si possono rivelare molto pericolose. Si viene risucchiati e trascinati senza tregua verso il largo. La loro elevata velocit\u00e0, anche oltre 9\u00a0km/h, rende difficile mettersi in salvo anche ai nuotatori pi\u00f9 esperti. \nCome riconoscerle.\nGuardando la superficie dell'acqua si pu\u00f2 intuire l'esistenza di una corrente diretta verso il largo: in quei punti la superficie dell'acqua \u00e8 insolitamente liscia e ondulata; le onde inoltre sono come spezzate in presenza di una forte corrente di ritorno. Si pu\u00f2 anche riconoscere la presenza di queste correnti guardando il profilo della spiaggia, che tender\u00e0 ad assumere la forma di una sequenza di insenature pi\u00f9 o meno grandi a seconda della forza della mareggiata piuttosto che quella lineare tipica della bonaccia. I punti pericolosi, cio\u00e8 quelli di risucchio, corrispondono ai confini tra un'insenatura e l'altra e sono da evitare durante il bagno o il nuoto.\nCome mettersi in salvo.\nNel caso in cui si finisse in una tale corrente, il metodo pi\u00f9 corretto per difendersi \u00e8 nuotare parallelamente alla costa, senza sprecare preziose energie cercando di raggiungere direttamente la riva, cercando quindi di uscire dal lato della \"testa\". Contrastare una tale forte corrente \u00e8 infatti estremamente lungo e faticoso, molto meglio uscirne lateralmente quanto prima.\nLuoghi interessati.\nI luoghi in cui si manifestano queste correnti sono spesso noti e ben segnalati da cartelli di pericolo, anche se \u00e8 sempre meglio non entrare in acqua quando il mare \u00e8 molto agitato o quando \u00e8 presente la bandiera rossa di pericolo di fare il bagno."}
{"id": "591269", "revid": "47767", "url": "https://it.wikipedia.org/wiki?curid=591269", "title": "Gonario", "text": "Origine e diffusione.\nNome di scarsissima diffusione, tipico della Sardegna e in particolare della provincia di Nuoro. \u00c8 la continuazione di un nome medievale, portato da diverse personalit\u00e0 dei giudicati di Torres e Arborea e attestato in forme quali \"Gonario\" e \"Gunnari\". La sua etimologia \u00e8 dubbia; potrebbe avere origini lusitane, oppure essere correlato al nome scandinavo \"Gunnar\"; l'ipotesi che lo ricondurrebbe al greco bizantino \"gunnarios\" (\"mercante di pellicce\") \u00e8, invece, poco convincente.\nIn parte pu\u00f2 anche riflettere il culto per la Nostra Signora di Gonare, un titolo con cui la Madonna \u00e8 venerata presso Orani e Sarule, sul monte Gonare (il quale prende il nome da Gonario II di Torres).\nOnomastico.\nIl nome \u00e8 portato dal beato Gonario II di Torres, ricordato il giorno 19 luglio."}
{"id": "591271", "revid": "486946", "url": "https://it.wikipedia.org/wiki?curid=591271", "title": "Popolazioni germaniche", "text": ""}
{"id": "591273", "revid": "174925", "url": "https://it.wikipedia.org/wiki?curid=591273", "title": "Marchese di Bedmar", "text": ""}
{"id": "591274", "revid": "110157", "url": "https://it.wikipedia.org/wiki?curid=591274", "title": "Distretto di Bratislava II", "text": "Il distretto di Bratislava II (in lingua slovacca: \"Okres Bratislava II\") \u00e8 un distretto della Slovacchia facente parte della regione di Bratislava. Si tratta di uno dei cinque distretti che compongono la citt\u00e0 di Bratislava.\nSuddivisione amministrativa.\nIl distretto \u00e8 suddiviso in 3 quartieri, aventi autonomia amministrativa a livello di comune:"}
{"id": "591276", "revid": "767487", "url": "https://it.wikipedia.org/wiki?curid=591276", "title": "Gordiano", "text": "Origine e diffusione.\nDeriva dal \"cognomen\" romano di et\u00e0 imperiale \"Gordianus\", che significa \"proveniente da Gordium\" (o \"Gordus\"), antica capitale della Frigia. La citt\u00e0 prendeva il nome dal suo mitico primo re Gordio, un semplice contadino che il destino volle entrasse per primo con il suo carro nella nuova citt\u00e0, compiendo cos\u00ec la profezia dell'oracolo di Telmesso. Il carro, divenuto simbolo del potere regale e politico dei successivi re di Frigia, fu legato ad un palo con il nodo gordiano, un nodo molto ingegnoso impossibile da scogliere, finch\u00e9 non fu reciso di netto con la spada dal futuro imperatore Alessandro Magno. \nIl nome Gordiano venne portato da tre imperatori romani. Non va confuso coi nomi Gordon e Gordan, a cui non \u00e8 correlato.\nLa sua diffusione \u00e8 limitata all'Italia centrale e riflette il culto di san Gordiano, un martire romano dei tempi di Diocleziano.\nOnomastico.\nL'onomastico si pu\u00f2 festeggiare il 10 maggio in memoria di san Gordiano, martire a Roma; con questo nome si ricorda anche san Gordiano, martire sotto Licinio con Stratone, Valerio e Macrobio a Costanza, commemorato il 15 settembre (precedentemente il 17)."}
{"id": "591280", "revid": "22475", "url": "https://it.wikipedia.org/wiki?curid=591280", "title": "Prima che sia notte", "text": "Prima che sia notte (\"Antes que anochezca\") \u00e8 un libro autobiografico del 1992 scritto dal poeta e scrittore cubano Reinaldo Arenas. Il romanzo descrive la vita dello stesso scrittore a Cuba, il tempo passato in prigione e la sua fuga negli Stati Uniti in occasione dell'Esodo di Mariel del 1980. \nL'opera di Arenas ricevette una critica positiva dal \"New York Times\" e fu inserita nell'elenco dei dieci migliori libri del 1993. Nel 2000 dal libro fu tratto il film omonimo, nel quale Javier Bardem interpreta Reinaldo Arenas.\nTrama.\nIl romanzo inizia con l'introduzione scritta quando l'autore, ormai malato di AIDS, fa un bilancio delle sue opere, della sua vita e delle sue speranze di libert\u00e0 per Cuba.\nI primi capitoli parlano della sua infanzia, della vita in campagna povera, ma felice e della sua scoperta dell'omosessualit\u00e0.Durante la permanenza al potere di Fulgencio Batista la situazione economica peggiora e la famiglia di Reinaldo \u00e8 costretta a vendere i terreni e traslocare in citt\u00e0.Venuto a conoscenza dei ribelli che vogliono abbattere il regime di Batista, giovanissimo scappa di casa per unirsi a loro. Subito nota l'ipocrisia della rivoluzione, i processi farsa e le fucilazioni. Ottiene una borsa di studio per studiare da contabile agricolo per amministrare le terre confiscate, dove dai professori sovietici riceve lezioni di marxismo-leninismo.\nReinaldo in tale ambito continua a nascondere a se stesso la sua omossessualit\u00e0 continuando a frequentare delle ragazze, ma solo per salvare le apparenze.\nInizia a lavorare in biblioteca, si riunisce clandestinamente per leggere poesie e romanzi con altri scrittori. Viene denunciato, la polizia irrompe in casa sua e lo arresta e requisisce il manoscritto, \"Otra vez el mar.\" Ad un certo punto riesce a fuggire via mare, rischiando la vita in quanto il mare era minato per impedire ai cubani di raggiungere la base statunitense di Guantanamo. Braccato dalla polizia si rifugia in un bosco dove dorme sugli alberi. Inizia a scrivere \"Prima che sia notte,\" ma viene arrestato ed il suo manoscritto sequestrato. Viene imprigionato per mesi nel carcere del Morro in attesa del processo, viene picchiato, e tenta due volte il suicidio. Poi, senza spiegazioni, viene mandato nel carcere speciale di Villa Marista, dove viene lungamente interrogato, e poi condotto presso un campo di lavoro.\nTorna in prigione, e, una volta scontato la pena torna libero, ma \u00e8 isolato sia dagli ex colleghi che dagli amici, tra i quali si nascondono anche agenti della sicurezza di Stato. Nel 1980 Fidel Castro permette agli \"indesiderabili\" dal regime di andarsene dall'isola. A seguito dell'\"invasione\" da parte di alcuni cubani all'ambasciata del Per\u00f9, i dissidenti vennero bloccati: con uno stratagemma Reinaldo riesce a scappare, cambiando con una penna il suo cognome sulla carta di identit\u00e0 da Arenas in Arinas. Per qualche tempo risiede a Miami per poi si trasferirsi a New York. Viaggia per l'Europa scoprendo l'ipocrisia della gente che non crede alla storia della sua vita."}
{"id": "591281", "revid": "37056", "url": "https://it.wikipedia.org/wiki?curid=591281", "title": "Iuti", "text": ""}
{"id": "591282", "revid": "1776051", "url": "https://it.wikipedia.org/wiki?curid=591282", "title": "Gottardo (nome)", "text": "Origine e diffusione.\nDeriva dal nome germanico \"Gotahard\", passato in latino medievale come \"Godehardus\" e quindi in tedesco come \"Godehard\" e poi \"Gotthard\". \u00c8 composto dalle radici \"gudha\" (o \"god\", \"dio\") e \"heard\" (\"hardhu\", \"forte\", \"coraggioso\"), e si presta quindi a interpretazioni quali \"forte con l'aiuto di Dio\", \"forte come Dio\", \"Dio \u00e8 forte\", \"guerriero di Dio\" e via dicendo. Entrambi i termini che lo formano sono ben diffusi nell'onomastica germanica: il primo si ritrova anche in Goffredo, Gottlieb e Traugott, il secondo in Arduino, Contardo, Bernardo, Riccardo, Aleardo, Leopardo e molti altri.\nDiffuso quasi solo nella forma maschile, \u00e8 proprio del Nord Italia, in particolare della Lombardia, dove riflette il culto di san Gottardo, patrono di Trenzano in provincia di Brescia. In Inghilterra venne introdotto con la conquista normanna, nella forma \"Godard\", che ottenne una certa diffusione in epoca medievale; da essa deriva il cognome inglese \"Goddard\", a sua volta ripreso come nome a partire dal XVIII secolo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "591284", "revid": "1889177", "url": "https://it.wikipedia.org/wiki?curid=591284", "title": "Rifugio Dodici Apostoli", "text": "Il rifugio Dodici Apostoli - Carlo e Giuseppe Garbari \u00e8 un rifugio situato nel comune di Stenico (TN), nel gruppo delle Dolomiti di Brenta, ad un'altitudine di 2.487\u00a0m.\nStoria.\nEdificato dalla Societ\u00e0 alpinisti tridentini (SAT) nel 1908 nella conca di Pratofiorito, nei pressi delle vedrette di Pratofiorito e d'Agola, era originariamente costituito da una costruzione di modeste dimensioni a forma di cubo.\nLa costruzione fu finanziata dai fratelli Carlo e Giuseppe Garbari, alpinisti, fotografi e patrioti trentini, cui il rifugio \u00e8 intitolato.\nIl nome del rifugio riprende quello del passo soprastante, che a sua volta deriva dalle caratteristiche formazioni rocciose allineate poco sotto il passo, nel versante opposto a quello del rifugio.\nIl rifugio \u00e8 stato ampliato e completamente ristrutturato nel 1997-1998.\nCaratteristiche e informazioni.\nIl rifugio dispone complessivamente di 38 posti letto. Il locale invernale, sempre aperto, pu\u00f2 ospitare 8 persone. \u00c8 aperto durante la stagione estiva, dal 20 giugno al 20 settembre.\nTraversate.\nQuasi tutti gli itinerari che si dipartono dal rifugio hanno caratteristiche alpinistiche, e richiedono quindi un'adeguata attrezzatura.\nCappella ai caduti della montagna.\n Nei pressi del rifugio si trova la cappella della Madonna Ausiliatrice, interamente scavata nella roccia. Essa \u00e8 costituita da una cavit\u00e0 con quattro grandi aperture su una parete a strapiombo. La roccia che separa le aperture forma una grande croce, a cui \u00e8 addossato l'altare. La chiesa \u00e8 dedicata ai caduti della montagna, ed ogni anno vi si celebra una messa in loro ricordo l'ultima domenica di luglio, a cui dal 1963 partecipa il coro della SOSAT di Trento.\nCanzone.\nAl rifugio \u00e8 stata dedicata dall'autrice Antonia Dalpiaz la canzone \"Fiori de Cristal\"."}
{"id": "591286", "revid": "762947", "url": "https://it.wikipedia.org/wiki?curid=591286", "title": "Diagnostica per immagini", "text": "Con i termini di imaging o imaging biomedico o diagnostica per immagini ci si riferisce al generico processo attraverso il quale \u00e8 possibile \"osservare\" un'area di un organismo non visibile dall'esterno. La radiologia \u00e8 la branca della medicina che principalmente si occupa di tutto ci\u00f2.\nDescrizione.\nL\"imaging strutturale\" rivela l'anatomia del cervello, mentre l\"imaging funzionale\" introducendo la dimensione tempo consente di osservare l'attivit\u00e0 cerebrale di una persona mentre svolge un compito cognitivo.\nSono tecniche di imaging:\nOltre ad avere importanza fondamentale nella diagnostica, attraverso queste tecniche di imaging si possono anche effettuare terapie come nel caso della radiologia interventistica.\nStoricamente, alcune tecniche diagnostiche di immagine, come l'ecografia e l'imaging a risonanza magnetica, pur non essendo ottenute tramite l'emissione di radiazioni ionizzanti, fanno parte in ogni caso del corpus radiologico e sono tuttora entrambe insegnate durante il corso di Specialit\u00e0 in Radiodiagnostica.\nPer la scintigrafia, tomografia ad emissione di positroni e la tomografia ad emissione di fotone singolo occorre invece il diploma di specialit\u00e0 in Medicina nucleare.\nRadiomica.\nLe immagini medicali digitalizzate contengono una enorme quantit\u00e0 di dati numerici che la semplice osservazione visiva, la cosiddetta analisi qualitativa, non riesce a elaborare. Delle informazioni contenute in una immagine medica digitale, l'analisi visiva riesce a estrarne solo una piccola parte. Se queste immagini vengono elaborate e analizzate attraverso complessi algoritmi matematici, \u00e8 possibile ottenere dati quantitativi oggettivi, in grado di fornire informazioni sui sottostanti fenomeni fisiopatologici, inaccessibili alla semplice analisi visiva."}
{"id": "591287", "revid": "31789", "url": "https://it.wikipedia.org/wiki?curid=591287", "title": "Depressione del Kuma-Many\u010d", "text": "La depressione del Kuma-Many\u010d () \u00e8 una depressione nel sud-est della Russia che separa la grande pianura del bassopiano Sarmatico (a nord della depressione) dalla regione del Caucaso (a sud della depressione). Prende il nome dai fiumi russi che scorrono nella zona, la Kuma e i due fiumi Many\u010d (occidentale ed orientale). La Kuma attraversa la depressione solo nel suo tratto finale.\nNei paesi dell'Europa e in Russia la depressione del Kuma-Many\u010d \u00e8 considerata il confine naturale tra l'Europa e l'Asia. Fu la zarina Anna I di Russia, nel 1730, che rese ufficiale tale separazione tra i due continenti, sulla base degli studi compiuti dal geografo Philip Johan von Strahlenberg e poi sostenuti da Peter Simon Pallas e da Carl Ritter. Nelle fonti anglosassoni, con l'importante eccezione dell'Enciclopedia Britannica spesso si segue una diversa convenzione, che pone i confini tra i due continenti lungo lo spartiacque del Caucaso.\nIl progetto del canale Eurasia.\nGi\u00e0 nel 1932 il governo sovietico aveva proposto la costruzione di un canale di 700 chilometri di lunghezza, lungo la depressione del Kuma-Many\u010d, allo scopo di collegare il Mar Caspio al Mar Nero; sarebbe stato fornito di una serie di chiuse per risolvere il problema del dislivello esistente tra la superficie dei due specchi acquei. Lungo l'itinerario previsto per il canale si trovano numerosi laghi, bacini artificiali e un canale di irrigazione poco profondo.\nNello stesso anno si inizi\u00f2 la costruzione di questa via di comunicazione, che fu denominata \"canale Eurasia\" (in russo : \u041a\u0430\u043d\u0430\u043b \u0415\u0432\u0440\u0430\u0437\u0438\u044f - Kanal Evraziya), in quanto avrebbe seguito il confine tra i due continenti. \nCon lo scoppio della Seconda guerra mondiale i lavori furono sospesi e gli eventi bellici portarono per di pi\u00f9 alla distruzione di molte opere gi\u00e0 realizzate. Nel 1952 fu aperta alla navigazione una via d'acqua che raggiungeva indirettamente lo stesso scopo del canale Eurasia: il canale Volga-Don; per questo motivo il progetto del canale al confine tra i due continenti venne abbandonato. \nNel 2007, per\u00f2, il presidente del Kazakistan, Nursultan Nazarbayev, ha rispolverato l'idea del Canale Eurasia. Il costo del progetto \u00e8 stato stimato in 6 miliardi di dollari e il tempo stimato per la costruzione \u00e8 stimato in 10 anni. Il canale seguirebbe un percorso pi\u00f9 breve rispetto al canale Volga-Don e richiederebbe anche un minor numero di chiuse."}
{"id": "591288", "revid": "1305772", "url": "https://it.wikipedia.org/wiki?curid=591288", "title": "Imaging", "text": ""}
{"id": "591289", "revid": "119996181", "url": "https://it.wikipedia.org/wiki?curid=591289", "title": "Regione Autonoma nel Mindanao Musulmano", "text": "La Regione Autonoma del Mindanao Musulmano o Regione autonoma nel Mindanao Musulmano, abbreviata con la sigla inglese ARMM (\"Autonomous Region in Muslim Mindanao\") \u00e8 stata una regione delle Filippine composta dalle cinque province prevalentemente musulmane (Basilan, Lanao del Sur, Maguindanao, Sulu e Tawi-Tawi) e dalla citt\u00e0 islamica di Marawi.\nFu l'unica regione dello Stato dotata di un Governo autonomo. Il capoluogo era Cotabato che \u00e8 una citt\u00e0 indipendente considerata parte della regione Soccsksargen anche se si trova all'interno della provincia di Maguindanao.\nStoria e politica.\nLa Regione Autonoma del Mindanao Musulmano venne creata il 1\u00ba agosto 1989 dall'atto della Repubblica n. 6734 facendo seguito ad un mandato costituzionale. Un plebiscito venne effettuato nelle province di Basilan, Cotabato, Davao del Sur, Lanao del Norte, Lanao del Sur, Maguindanao, Palawan, South Cotabato, Sultan Kudarat, Sulu, Tawi-Tawi, Zamboanga del Norte e Zamboanga del Sur; e nelle citt\u00e0 di Cotabato, Dapitan, Dipolog, General Santos, Iligan, Marawi, Pagadian, Puerto Princesa e Zamboanga per determinare la volont\u00e0 dei residenti di far parte del nuovo soggetto amministrativo.\nDi queste aree soltanto Lanao del Sur, Maguindanao, Sulu e Tawi-Tawi votarono a favore dell'inclusione nell'ARMM, che fu inaugurato ufficialmente il 6 novembre 1990 con Cotabato come capitale provvisoria.\nNel 2001 una nuova legge permise l'espansione dell'ARMM anche se solo Marawi e Basilan optarono per l'inclusione.\nLa regione \u00e8 stata retta da un Governatore Regionale eletto direttamente come il suo vice e il locale esecutivo. Un'Assemblea unicamerale era incaricata di discutere le ordinanze regionali con funzioni analoghe a quelle di un Parlamento locale.\nLa provincia \u00e8 rimasta l'area pi\u00f9 povera delle Filippine e a dispetto della sua autonomia ha ricevuto circa il 98% dei propri finanziamenti dal Governo centrale.\nGeografia fisica.\nSuddivisioni amministrative.\nLa regione si divide in 6 province. Vi \u00e8 una sola citt\u00e0 componente e 106 municipalit\u00e0. La citt\u00e0 di Cotabato, pur se territorialmente all'interno della provincia di Maguindanao e considerata capoluogo dell'intera regione, fa parte della regione SOCCSKSARGEN."}
{"id": "591292", "revid": "110157", "url": "https://it.wikipedia.org/wiki?curid=591292", "title": "Gontrano (nome)", "text": "Origine e diffusione.\nSi tratta di un nome medievale, che riprende un nome germanico di tradizione francone, \"Gundraham\"; \u00e8 composto dalle radici \"gund\" (o \"guntha\", \"guerra\") e \"hraban\" (o \"hramn\", \"corvo\"), e il significato complessivo pu\u00f2 essere interpretato come \"corvo della guerra\", \"corvo della battaglia\", \"corvo aggressivo\" o, in senso lato, \"combattente funesto ai nemici\".\nIn Italia \u00e8 accentrato nel Centro-Nord, in particolare in Toscana, Emilia e Romagna; la sua diffusione risulta comunque scarsissima, sostenuta solo dal flebile culto verso san Gontrano.\nOnomastico.\nL'onomastico viene festeggiato il 28 marzo in memoria di san Gontrano, re dei Franchi nel VI secolo."}
{"id": "591298", "revid": "47767", "url": "https://it.wikipedia.org/wiki?curid=591298", "title": "Greca (nome)", "text": "Origine e diffusione.\nDal nome latino \"Graeca\" (al maschile \"Graecus\"), che, nell'ambito dei nomi di persona tratti dagli etnonimi, significa letteralmente \"greca, nativa della Grecia\". In epoca medievale, tuttavia, non \u00e8 da escludere un pi\u00f9 generico riferimento ai cittadini dell'Impero bizantino. \u00c8 affine, per semantica, al nome Elladio.\nAi giorni nostri l'uso del nome Greca si attesta per lo pi\u00f9 in Sardegna e, in particolar modo, nella provincia di Cagliari, in virt\u00f9 del culto di santa Greca. Al di fuori della Sardegna, il nome \u00e8 altres\u00ec presente, anche al maschile, in Toscana e nell'Emilia-Romagna. La forma maschile \u00e8 molto pi\u00f9 diffusa come cognome: Greco \u00e8 infatti il diciassettesimo cognome pi\u00f9 diffuso d'Italia.\nOnomastico.\nL'onomastico si festeggia l'ultima domenica di settembre in memoria di santa Greca, vergine e martire."}
{"id": "591300", "revid": "409613", "url": "https://it.wikipedia.org/wiki?curid=591300", "title": "Rifugio Antonio Cur\u00f2", "text": "Il rifugio Antonio Cur\u00f2 \u00e8 un rifugio situato nel comune di Valbondione (BG), in alta val Seriana, nelle Alpi Orobie, a 1.915\u00a0m..\nStoria.\nIl rifugio Cur\u00f2 \u00e8 stato il secondo a essere inaugurato dal CAI di Bergamo nel 1886, dopo il rifugio Ca' Brunona. Il nome deriva dall'ingegner Antonio Cur\u00f2, allora presidente della sezione bergamasca del Club Alpino Italiano.\nNel 1895 il CAI di Bergamo decise di costruire un nuovo rifugio pi\u00f9 grande, venne cos\u00ec costruito uno poco pi\u00f9 ad est del vecchio rifugio a quota 1.895 e venne anch'esso dedicato all'ingegner Cur\u00f2.\nNel 1973 su progetto del geometra Luigi Locatelli ne venne costruito un terzo, con circa 100 posti letto, situato sul lago del Barbellino a quota 1.915\u00a0m.\nCaratteristiche e informazioni.\nIl rifugio Cur\u00f2 \u00e8 uno dei pi\u00f9 grandi rifugi della Bergamasca, e ha una capacit\u00e0 di circa 100 posti letto. \u00c8 di propriet\u00e0 della sezione di Bergamo del CAI ed \u00e8 aperto in modo continuato da met\u00e0 giugno a met\u00e0 settembre. Da maggio a giugno e da ottobre a novembre, il rifugio \u00e8 aperto solo nei giorni prefestivi e festivi. Il resto dell'anno rimane chiuso, sono presenti lettini per bimbi e seggiolini da tavola, per la disponibilit\u00e0 telefonare direttamente al rifugio (0346/44076).\nAccessi.\nIl rifugio \u00e8 raggiungibile dall'abitato di Valbondione, segnavia n. 305 percorribile in 2,30 h.\nInoltre pu\u00f2 essere raggiunto da Lizzola, segnavia 306 percorribile in 3,30 h. Oppure dal sentiero che collega Lizzola a Valbona dove, poco prima di arrivare a quest\u2019ultima, si trovano le indicazioni per arrivare al Cur\u00f2\nTraversate.\nIl rifugio \u00e8 la meta della 6\u00aa tappa del Sentiero delle Orobie Orientali, dal rifugio Coca, segnavia n. 303 percorribile in 3,30 h. Da qui si prosegue alla volta del rifugio Luigi Albani (7\u00aa tappa) tramite il sentiero n. 304 in circa 4,5 h, oppure per la variante della 7\u00aa tappa, verso il rifugio Nani Tagliaferri, segnavia n. 321 percorribile in 4 h..\n\u00c8 inoltre indicato come partenza del sentiero naturalistico Antonio Cur\u00f2, che ha come destinazione finale il passo del Vivione passando per il rifugio Nani Tagliaferri.\nCuriosit\u00e0.\nLa zona del rifugio fa parte della riserva naturale Belviso-Barbellino e pertanto la fauna alpina pregiata, specialmente nelle conche pi\u00f9 appartate, \u00e8 molto abbondante. Il rifugio Cur\u00f2 \u00e8 conosciuto dagli appassionati anche a causa dell'immediata vicinanza delle famose Cascate del Serio che, con un triplice salto di oltre 300 metri, sono tra le pi\u00f9 alte d'Italia."}
{"id": "591301", "revid": "436907", "url": "https://it.wikipedia.org/wiki?curid=591301", "title": "Smells Like Teen Spirit", "text": "Smells Like Teen Spirit \u00e8 un singolo del gruppo musicale statunitense Nirvana, pubblicato il 10 settembre 1991 come primo estratto dal secondo album in studio \"Nevermind\".\nComposto da Kurt Cobain, Krist Novoselic e Dave Grohl, e prodotto da Butch Vig, il brano \u00e8 la traccia d'apertura dell'album e presenta la tipica struttura strofa-ritornello in cui il riff principale di quattro accordi in tonalit\u00e0 di Fa minore \u00e8 utilizzato durante l'introduzione e il ritornello con un'intensit\u00e0 alternata e dinamica.\nL'inaspettato successo che \"Smells Like Teen Spirit\" ebbe alla fine del 1991 port\u00f2 \"Nevermind\" in cima alla classifiche all'inizio del 1992, sancendo l'entrata del rock alternativo nella musica \"mainstream\". \"Smells Like Teen Spirit\" \u00e8 stato il singolo dei Nirvana che ha avuto pi\u00f9 successo, raggiungendo la sesta posizione nella classifica Billboard Hot 100 ed entrando nelle top 10 di vari altri paesi tra il 1991 e il 1992.\n\"Smells Like Teen Spirit\" fu acclamato dalla critica e vinse due MTV Video Music Awards per il suo videoclip promozionale, ampiamente diffuso dalle emittenti televisive musicali. La canzone fu battezzata \"l'inno dei ragazzi apatici\" della Generazione X, nonostante i membri del gruppo si mostrassero a disagio con il successo e le attenzioni che ricevettero da parte del pubblico. Anche dopo la morte di Kurt Cobain \"Smells Like Teen Spirit\" \u00e8 considerata una delle canzoni pi\u00f9 importanti della storia della musica rock.\nDescrizione.\nOrigine e registrazione.\nIn un'intervista concessa a \"Rolling Stone\" il 27 gennaio 1994, il frontman Kurt Cobain ha rivelato che \"Smells Like Teen Spirit\" fu un tentativo di scrivere una canzone nello stile dei Pixies, gruppo da lui molto ammirato: \nCobain non inizi\u00f2 a scrivere \"Smells Like Teen Spirit\" se non poche settimane prima dell'inizio delle registrazioni del loro secondo album \"Nevermind\", nel 1991. La prima volta che present\u00f2 il brano agli altri membri del gruppo, era costituito solo dal \"riff\" principale e dalla melodia vocale del ritornello, che il bassista Krist Novoselic al tempo liquid\u00f2 come \"ridicola\". Per tutta risposta, Cobain fece suonare alla band il riff per \"un'ora e mezza\". Nel 2001 Novoselic dichiar\u00f2 che durante quella lunga sessione di prove pens\u00f2 di rallentare il ritmo e iniziare a suonare la strofa mentre Dave Grohl lo accompagnava con la batteria. Il brano risulta quindi l'unico di \"Nevermind\" che accredita tutti e tre i membri della band come autori.\nKurt Cobain trasse ispirazione per il titolo durante una notte dedicata all'alcol e al vandalismo in compagnia della sua amica, nonch\u00e9 cantante principale della band riot grrrl Bikini Kill, Kathleen Hanna che tracci\u00f2 sul muro della casa di Cobain con la vernice spray la scritta \"Kurt smells like teen spirit\" (\"Kurt profuma di Teen Spirit\") con l'intento di ridicolizzarlo. La frase si riferiva a un deodorante per adolescenti molto in voga all'epoca, il \"Teen Spirit\", che anche l'ex-ragazza, nonch\u00e9 membro della stessa band di Hanna, Tobi Vail utilizzava. Kurt, che ignorava l'esistenza del deodorante finch\u00e9 il singolo non raggiunse il successo, lo lesse invece come un apprezzamento riferito alla discussione a proposito di anarchia e punk rock che avevano avuto quella sera, concludendo che profumasse ancora di uno \"spirito adolescenziale\" e \"rivoluzionario\".\nComposizione.\n\"Smells Like Teen Spirit\" \u00e8 un brano in tonalit\u00e0 di Fa minore, il cui riff principale \u00e8 costituito da quattro power chord (Fa5\u2013Si\u266d5\u2013La\u266d5\u2013Re\u266d5) eseguiti in una sincope semicroma. Gli accordi sono ottenuti attraverso la sovrapposizione di due tracce con lo scopo di \"rendere il suono pi\u00f9 potente\", come ha dichiarato il produttore Butch Vig.\nSono tracciabili alcune somiglianze con la hit del 1976 \"More Than a Feeling\" dei Boston. Cobain stesso ha espresso simili opinioni dichiarando \u00abEra un riff cos\u00ec stereotipato. Simile a un riff dei Boston o a \"Louie Louie\" [dei The Kingsmen].\u00bb\nApparizione nei media.\n\"Smells Like Teen Spirit\" \u00e8 stato inserito nel videogioco \"Guitar Hero 5\", insieme a una versione dal vivo di \"Lithium\".\nVideo musicale.\nIl videoclip promozionale per \"Smells Like Teen Spirit\" fu diretto da Samuel Bayer, sancendo l'inizio della sua carriera come regista. Bayer ha dichiarato di essere stato assunto probabilmente perch\u00e9 le sue riprese di prova erano cos\u00ec scadenti che il gruppo previde che la sua regia avrebbe avuto un'attitudine \"punk\" anzich\u00e9 \"corporativista\". Il soggetto \u00e8 stato ispirato dal film del 1979 \"Giovani guerrieri\" (\"Over the Edge\") di Jonathan Kaplan e dal film del gruppo punk Ramones \"Rock 'n' Roll High School\". Girato il 17 agosto 1991 nello Studio 6 dei GMT Studios della cittadina californiana Culver City, il video mostra i membri del gruppo esibirsi nella palestra di un liceo sotto gli occhi degli apatici studenti disposti sugli spalti e accompagnati dai balli di cheerleader sulle cui divise nere \u00e8 stampato il simbolo anarchico dell'A cerchiata. Lo spettacolo degenera con la rivolta degli studenti che demoliscono il set e il frontman che sfascia la propria Fender Mustang. La distruzione del set catturata dalle scene conclusive del video \u00e8 il risultato di un malcontento genuino delle comparse, reclutate direttamente dai membri del gruppo attraverso la distribuzione di volantini a Los Angeles i due giorni precedenti. I ragazzi che hanno riempito le gradinate sono stati costretti a stare seduti per numerose riprese durate un intero pomeriggio. Cobain convinse il regista di permettere al gruppo di comparse di \"pogare\" creando il caos. Cobain disse: \u00abUna volta che i ragazzi cominciarono a ballare dissero semplicemente \"Fuck You!\" perch\u00e9 erano cos\u00ec stanchi di questa merda tutto il giorno.\u00bb Cobain disapprov\u00f2 la versione finale di Bayer e rimont\u00f2 personalmente il video, realizzando la versione definitiva che venne diffusa. Una delle aggiunte pi\u00f9 importanti di Cobain \u00e8 stata la breve penultima inquadratura: un primo piano del suo volto dopo che era stato oscurato per la maggior parte del video. Dalla versione finale furono escluse anche le scene di due docenti, uno con un cappello a punta e una lunga bacchetta di legno, l'altro assordato dalla musica che esce da un altoparlante. In un'intervista Bayer fece notare che, a differenza degli artisti con cui ha lavorato successivamente, Cobain non era vanitoso e non si interessava della sua immagine e che \"il video possedeva qualcosa che era a proposito di cosa loro erano veramente.\" Il budget stimato per il video oscilla tra i 30,000 e i 50,000 dollari. Le comparse femminili che impersonano le cheerleader tatuate provenivano da un locale di spogliarello della zona, mentre il bidello \u00e8 interpretato da Rudy Larosa. La parola \"chaka\" scritta sulla grancassa della batteria suonata da Dave Grohl si riferisce al nome di un graffiti artist il cui vero nome \u00e8 Daniel Ramos, la parola \"scream\" stampata sulla maglietta si riferisce invece al gruppo hardcore punk Scream di cui Grohl ha fatto parte prima di militare nei Nirvana.\nCos\u00ec come il brano, il videoclip di \"Smells Like Teen Spirit\" ricevette un'accoglienza positiva da parte dei critici. David Fricke di \"Rolling Stone\" descrisse il video come \u00abil pi\u00f9 grande concerto immaginabile\u00bb. Oltre a piazzarsi al primo posto della classifica dei singoli, il brano raggiunse anche la vetta della classifica dei videoclip redatta da \"The Village Voice\" nel 1991. Il video rese il gruppo vincitore delle categorie Best New Artist and Best Alternative Group agli MTV Video Music Awards del 1992. Nel 2000 il Guinness dei primati ha nominato \"Smells Like Teen Spirit\" il video pi\u00f9 volte mandato in onda da MTV Europe. Negli anni successivi Amy Finnerty, precedentemente parte dell'emittente MTV, ha affermato che il video \u00abha cambiato interamente il \"look\" di MTV\u00bb dandole \u00abuna nuova generazione a cui vendere\u00bb. L'emittente VH1 ha considerato il debutto del video come l'ottavo dei \"100 Greatest Rock &amp; Roll Moments on TV\" facendo notare come il video abbia inaugurato \u00abil rock alternativo come una forza della cultura commerciale e pop\u00bb. La stessa emittente nel 2001 ha poi messo il video alla quarta posizione della classifica \"100 Greatest Videos\".\nIl video \u00e8 stato parodiato in \"Rock This Party (Everybody Dance Now)\" di Bob Sinclar e da \"Weird Al\" Yankovic in \"Smells Like Nirvana\", in cui appare Rudy Larosa nuovamente nella parte del bidello. Larosa ha fatto da comparsa anche nel video successivo di Al Yankovic \"You Don't Love Me Anymore\", parodia del video \"More Than Words\" degli Extreme, ma ambientato nello stesso set di \"Smells Like Nirvana\".\nRiconoscimenti.\n\"Smells Like Teen Spirit\" \u00e8 al quinto posto nella lista dei 500 migliori brani musicali secondo Rolling Stone. Mentre la rivista musicale \"Kerrang!\" ha eletto la canzone come il singolo pi\u00f9 bello di tutti i tempi (\"100 Greatest Singles of All Time\"). La canzone si \u00e8 piazzata al primo posto tra \"Le 100 migliori canzoni degli anni '90\" andato in onda su MTV e nel 2003 tra \"Le 100 migliori canzoni degli ultimi 25 anni\" secondo VH1. Nel 2014 \u00e8 stata inserita al primo posto nella lista delle \"The 500 Greatest Songs of All Time\" stilata dalla rivista britannica \"New Musical Express\".\nIl singolo \u00e8 stato inoltre inserito alla seconda posizione della classifica stilata dal sito \"Acclaimed Music\" relativa ai brani pi\u00f9 acclamati di tutti i tempi.\nReinterpretazioni.\nNegli anni \"Smells Like Teen Spirit\" \u00e8 stata reinterpretata da svariati artisti.\nCover.\nUna delle prime cover realizzate per il brano fu quella di Tori Amos in \"Crucify\" del 1992. Il trio jazz The Bad Plus registr\u00f2 la traccia nel loro album \"These Are the Vistas\", mentre i Melvins, come gli Xorcist, hanno pubblicato dei tributi. Anche i Red Hot Chili Peppers hanno fatto la loro versione cos\u00ec come il gruppo rock giapponese One Ok Rock. Tra le band che hanno reso omaggio ai Nirvana troviamo i Blanks 77 con \"Smells Like Bleach: A Punk Tribute to Nirvana\" e Beki Bondage con \"Smells Like Nirvana\", entrambi pubblicati nel 2000. Si segnalano poi la versione dei Bruthal 6 dell'omonimo album \"Bruthal 6\" (2006) di Patti Smith nell'album \"Twelve\" (2007) e dei Vallanzaska nell'album \"iPorn\" (2010). Nel 2011 Miley Cyrus ha reinterpretato il brano durante \"Gypsy Heart Tour\".\nNel 2005 \"Teen Spirit\" \u00e8 stata rifatta in versione swing da Paul Anka. The Moog Cookbook ne ha fatto una versione con il sintetizzatore nell'album \"The Moog Cookbook\" e i giapponesi Beatboxer Dokaka hanno registrato una versione \"beatbox\". Una versione strumentale \u00e8 stata prodotta dalla WCW come musica d'entrata per il wrestler Diamond Dallas Page con varie frasi pronunciate da lui volta per volta. \u00c8 stata rifatta in versione cabaret nel famoso film \"Moulin Rouge!\". Nel 2007 The Ukulele Orchestra of Great Britain ne realizza una cover, per sola orchestra di ukulele, pubblicandola nel loro album \"Precious Little\".\nNel 2010 il violinista David Garrett ha eseguito una versione al violino della canzone, inserita nell'album \"Rock Symphonies\". L'anno seguente il gruppo 2Cellos hanno arrangiato una cover utilizzando il violoncello come strumento principale e l'hanno pubblicata nel loro album omonimo.\nNel 2016 il Rockin'1000 ha eseguito il brano nel corso di un concerto composto da 17 pezzi rock di diversi artisti.\nParodie.\nOltre alle cover sono state registrate delle parodie: il brano e il suo relativo videoclip furono oggetto di una dissacrante parodia da parte di \"Weird Al\" Yankovic, che nel 1992 fece uscire il brano dal titolo \"Smells Like Nirvana\". Il brano parla della difficolt\u00e0 di comprendere i testi di Cobain ed il loro significato. I Nirvana gradirono molto la parodia di Yankovic.\nUn'altra parodia fu realizzata dai Pansy Division nel 1995, con il titolo \"Smells Like Queer Spirit\", presente in \"Pile Up\". Anche il gruppo christian rock Apologetix ne realizz\u00f2 una, intitolata \"Smells Like Thirty Something\".\nAltre versioni.\nNel 1997 gli Atari Teenage Riot hanno campionato \"Smells Like Teen Spirit\" nel loro brano \"Atari Teenage Riot\", tratto dall'album \"Burn, Berlin, Burn!\". I Metallica suonarono il riff principale in alcuni concerti. Nel 2006 la band Flyleaf l'ha campionata per un servizio di Yahoo!, LAUNCHcast\nNel 2013 il rapper Jay-Z ha campionato alcune parti di \"Smells Like Teen Spirit\" per il brano \"Holy Grail\", presente in \"Magna Carta... Holy Grail\"."}
{"id": "591302", "revid": "28026", "url": "https://it.wikipedia.org/wiki?curid=591302", "title": "Rifugio Cur\u00f2", "text": ""}
{"id": "591305", "revid": "110157", "url": "https://it.wikipedia.org/wiki?curid=591305", "title": "Distretto di Bratislava III", "text": "Il distretto di Bratislava III (in lingua slovacca: \"Okres Bratislava III\") \u00e8 un distretto della Slovacchia facente parte della regione di Bratislava. Si tratta di uno dei cinque distretti che compongono la citt\u00e0 di Bratislava.\nSuddivisione amministrativa.\nIl distretto \u00e8 suddiviso in 3 quartieri, aventi autonomia amministrativa a livello di comune:"}
{"id": "591316", "revid": "1632387", "url": "https://it.wikipedia.org/wiki?curid=591316", "title": "Esplorazione di Marte", "text": "Lesplorazione di Marte \u00e8 una parte importante delle missioni di esplorazione spaziale dell'Unione Sovietica e della Federazione russa, degli Stati Uniti e dell'Europa; alle organizzazioni di tali paesi si sono aggiunte dagli anni 2010 India e Cina. Dagli anni sessanta sono state inviate verso Marte dozzine di sonde automatiche senza equipaggio, che includevano \"orbiter\", \"lander\" e \"rover\", per raccogliere dati e rispondere a domande sul pianeta rosso e il suo passato, che potrebbero portare a scoperte ulteriori per il passato, presente e futuro della Terra.\nL'esplorazione di Marte ha raggiunto costi finanziari considerevoli con un ammontare di missioni fallite di circa due terzi delle missioni totali, a causa del grande numero di fattori che possono influire negativamente sulla riuscita della missione.\nProblemi scientifici.\nLe prime osservazioni telescopiche rivelarono cambiamenti cromatici che furono originalmente attribuiti a vegetazione stagionale e segni lineari (\"canali di Marte\") che si credeva fossero dovuti a esseri intelligenti. Queste primitive ed erronee interpretazioni causarono un grande interesse pubblico per Marte. Altre osservazioni telescopiche rivelarono due piccole lune, canali prosciugati e depressioni, calotte polari, il monte Olympus (la montagna pi\u00f9 alta del sistema solare) e la Valles Marineris (il pi\u00f9 grande sistema di canyon del sistema solare). Marte \u00e8 un pianeta roccioso, simile alla Terra (i due pianeti si sono formati circa alla stessa epoca) ma con un diametro pari alla met\u00e0 di quello terrestre e con una superficie desertica e fredda. Tra gli interrogativi che gli scienziati si pongono, i principali sono:\nVincoli di missione.\nFinestre di lancio.\nLe finestre di lancio di minima energia per una spedizione verso Marte si ripetono ad intervalli di circa due anni e due mesi, cio\u00e8 780 giorni (corrispondenti al periodo sinodico di Marte rispetto alla Terra). Inoltre, tale valore minimo non si mantiene costante, ma segue un ulteriore ciclo di circa 16 anni, per cui ci sono finestre particolarmente vantaggiose, come quelle degli anni 1969, 1971 e 1986, 1988, ed altre meno, come per gli ultimi anni settanta.\nConsiderazioni energetiche.\nNonostante la notevole maggiore distanza di Marte dalla Terra rispetto alla Luna dalla Terra, l'energia necessaria per arrivare in orbita su Marte \u00e8 simile a quella per arrivare in orbita attorno alla Luna. L'energia da fornire a un veicolo spaziale per raggiungere una destinazione, si pu\u00f2 calcolare semplicemente in funzione della variazione di velocit\u00e0 (delta-V o \u0394V) da imprimere ad un veicolo con l'accensione temporanea dei motori. Inoltre si possono usare tecniche di aerofrenaggio sfruttando l'atmosfera di Marte per risparmiare ulteriormente sul carburante necessario; grazie a queste tecniche, per eseguire un atterraggio morbido su Marte partendo dalla Terra \u00e8 necessario meno carburante che per atterrare sulla Luna.\nRiassunto delle missioni.\nSegue una tabella di tutte le missioni spaziali su Marte condotte dai vari paesi (fonte NASA e riadattata), aggiornate al 4 gennaio 2021.\nLe missioni mai giunte a destinazione sono evidenziate in rosso, quelle ancora in corso in verde.\n1960 - 1978.\nPrime sonde e \"orbite\".\nPrime missioni sovietiche.\nIl programma spaziale sovietico lanci\u00f2 due sonde per il sorvolo ravvicinato di Marte nell'ottobre 1960, soprannominate Mars 1960A e Mars 1960B, ma entrambe fallirono nel raggiungere l'orbita terrestre. Nel 1962, altre tre sonde sovietiche fallirono \u2014 due (Mars 1962A e Mars 1962B) rimasero nell'orbita terrestre e con la terza si interruppero le comunicazioni mentre era in rotta per Marte (Mars 1). Nel 1964, la sonda Zond 2 fu un altro tentativo fallito nel raggiungere Marte. Nel 1974 Mars 5 raggiunse Marte e invi\u00f2 oltre sessanta immagini dell'area a sud della Valles Marineris, prima che una depressurizzazione mettesse fine alla missione.\nProgramma Mariner.\nNel 1964 il Jet Propulsion Laboratory della NASA effettu\u00f2 due tentativi di raggiungere Marte. Le sonde Mariner 3 e Mariner 4 erano identiche e il loro scopo era quello di effettuare i primi sorvoli ravvicinati su Marte. Il Mariner 3 venne lanciato il 5 novembre 1964 ma la copertura protettiva non riusc\u00ec ad aprirsi. Tre settimane dopo, il 28 novembre 1964, venne lanciata con successo la sonda Mariner 4. Essa raggiunse Marte il 14 luglio 1965, fornendo le prime immagini ravvicinate di un altro pianeta. Esse mostravano dei crateri da impatto simili a quelli lunari, alcuni dei quali sembravano ricoperti di brina o ghiaccio. Nel complesso, i dati raccolti diedero l'idea di un pianeta inattivo ed inadatto alla vita e ci\u00f2 determin\u00f2 una netta riduzione dell'interesse per il pianeta stesso, causando un ridimensionamento delle missioni successive ed il rinvio di un decennio del programma di esplorazione robotica della superficie.\nLa NASA continu\u00f2 il programma Mariner con un altro paio di sonde per il sorvolo ravvicinato (Mariner 6 e Mariner 7), che raggiunsero il pianeta nel 1969. Durante la seguente finestra di lancio il programma Mariner sub\u00ec la perdita di un altro paio di sonde. Mariner 9 entr\u00f2 con successo nell'orbita di Marte, dopo il fallimento del lancio della sonda gemella Mariner 8. Il Mariner 9, assieme alle due sonde sovietiche Mars 2 e Mars 3 trovarono un'enorme tempesta di sabbia in corso, a livello planetario. I controllori di missione, nell'attesa che la tempesta si attenuasse, fotografarono la luna Phobos. In seguito Mariner 9 fotograf\u00f2 la superficie di Marte, che forn\u00ec indizi della possibilit\u00e0 che un tempo fosse presente acqua allo stato liquido.\nLander e missioni successive.\nProgramma Mars.\nNel 1969 l'Unione Sovietica prepar\u00f2 un ambizioso \"orbiter\" pesante 5 tonnellate chiamato M-69. Due copie di questa sonda vennero perse durante il lancio, che veniva effettuato tramite il nuovo e potente razzo Proton.\nNel 1971, poco dopo il fallimento della sonda Cosmos 419, l'Unione Sovietica invi\u00f2 con successo Mars 2 e Mars 3, quasi un decennio dopo il lancio di Mars 1. Entrambe trasportavano un lander e arrivarono su Marte nel 1971. Il lander di Mars 2 entr\u00f2 nell'atmosfera marziana con un angolo troppo ripido e venne distrutto, mentre il lander di Mars 3 funzion\u00f2 solo per 15 secondi dopo l'atterraggio. Essi furono i primi manufatti terrestri a toccare Marte.\nNel 1973 l'Unione Sovietica invi\u00f2 altre quattro sonde: gli \"orbiter\" Mars 4 e Mars 5 e le sonde flyby con lander Mars 6 e Mars 7. Solo Mars 5 ebbe successo: trasmise 60 immagini prima di avere un guasto alle comunicazioni. Il lander di Mars 6 trasmise dati solo durante la discesa ma si persero i contatti quanto atterr\u00f2. Le altre due sonde (Mars 4 e Mars 7) mancarono il pianeta.\nProgramma Viking.\nNel 1976 le due sonde Viking della NASA entrarono nell'orbita di Marte e entrambe inviarono un lander che effettu\u00f2 con successo un atterraggio morbido sulla superficie del pianeta. Queste due missioni inviarono le prime immagini a colori e dettagliati dati scientifici. Le temperature misurate nei siti di atterraggio variavano tra 150 e 250 K (tra -123\u00a0\u00b0C e -23\u00a0\u00b0C). Vennero osservate tempeste di sabbia stagionali, cambiamenti di pressione atmosferica e spostamenti di gas atmosferici tra le calotte polari. Un esperimento produsse una possibile prova di vita, ma non fu confermato da altri esperimenti. La maggior parte degli scienziati pensa che attualmente non ci sia vita sul pianeta.\nMentre l\"orbiter\" Viking 1 stava cercando un punto di atterraggio adatto per il lander, il 25 luglio 1976 fotograf\u00f2 una zona nella regione Cydonia dall'apparente aspetto di un volto umano, che, anche a causa della didascalia originale assegnata dalla NASA alla formazione, venne soprannominata la \"faccia su Marte\" o \"Sfinge marziana\", e per molti anni a seguire fu considerata dagli appassionati di UFO la prova che su Marte c'era o c'era stata vita, nonostante le evidenze scientifiche abbiano sempre dimostrato il contrario. Solo nel 1998 (e successivamente nel 2001) fu finalmente possibile dirimere in modo inequivocabile la questione, quando la sonda Mars Global Surveyor della NASA scatt\u00f2 di nuovo una foto della zona, ma a risoluzione enormemente maggiore (1.56 metri/pixel anzich\u00e9 43 metri/pixel) e in condizioni di illuminazione differenti: ci\u00f2 permise di chiarire una volta per tutte che la \"faccia marziana\" era solo un gioco di ombre, e che l'oggetto fotografato non era altro che una montagna.\n1988 - 1999.\nProgramma Phobos.\nNel 1988 l'Unione Sovietica lanci\u00f2 le sonde Phobos 1 e 2 per studiare Marte e le lune Phobos e Deimos. Le comunicazioni con Phobos 1 si interruppero mentre era in rotta verso Marte, mentre Phobos 2 riusc\u00ec a fotografare Marte e Phobos; tuttavia la missione fall\u00ec poco prima di inviare due lander sulla superficie di Phobos.\nMars Global Surveyor.\nDopo il fallimento del 1992 dell\"orbiter\" Mars Observer, NASA lanci\u00f2 il Mars Global Surveyor il 7 novembre 1996. Questa fu la prima missione riuscita degli Stati Uniti in due decenni e il primo completo successo in assoluto. Entrata in orbita il 12 settembre 1997, dopo un anno e mezzo inizi\u00f2 la mappatura nel marzo 1999. La sonda osserv\u00f2 il pianeta da una bassa altitudine, vicino ad un'orbita polare lungo un intero anno marziano (equivalente a circa due anni terrestri). La missione fu completata il 31 gennaio 2001 e venne estesa per altri cinque anni. Dal 2 novembre 2006 le comunicazioni con la sonda si sono definitivamente interrotte.\n\u00c8 stata studiata l'intera superficie del pianeta, la sua atmosfera e i dati raccolti sono stati maggiori di quelli raccolti da tutte le altre sonde precedenti. Questi dati importanti sono stati archiviati e sono disponibili pubblicamente.\nTra i pi\u00f9 importanti dati scientifici, il Global Surveyor ha inviato immagini di canali e detriti che suggeriscono la possibilit\u00e0 di sorgenti di acqua liquida sulla superficie. Canali simili sono formati sulla Terra da flussi di acqua, ma su Marte la temperatura \u00e8 generalmente troppo bassa e l'atmosfera \u00e8 troppo tenue per sostenere acqua liquida. Tuttavia alcuni scienziati hanno ipotizzato che acqua superficiale liquida possa a volte emergere in superficie, scavare canali e gole e fluire in seguito sotto al terreno prima di congelare ed evaporare.\nI dati del magnetometro indicarono che il campo magnetico del pianeta non \u00e8 globalmente generato dal nucleo interno, ma \u00e8 localizzato in particolari aree della crosta. I nuovi dati sulla temperatura e immagini ravvicinate della luna Phobos hanno mostrato che la sua superficie \u00e8 costituita da uno strato polveroso spesso almeno 1 metro, provocato da impatti di meteoriti durante milioni di anni. I dati dell'altimetro laser hanno fornito la prima visuale tridimensionale della calotta polare dell'emisfero Nord.\nMars PathFinder.\nLa sonda Mars Pathfinder, lanciata un mese dopo il Global Surveyor, atterr\u00f2 il 4 luglio 1997. La zona di atterraggio era un'antica pianura fluviale nell'emisfero nord chiamata Ares Vallis, che \u00e8 tra le zone pi\u00f9 rocciose del pianeta. La sonda comprendeva un piccolo \"rover\" controllato da remoto chiamato \"Sojourner\", che viaggi\u00f2 per alcuni metri attorno al sito di atterraggio studiando le rocce. Il \"rover\" esplor\u00f2 la superficie di Marte in un modo che era stato eseguito precedentemente solo dai due \"rover\" Lunochod russi sulla Luna 30 anni prima.\nFino al momento dell'ultima trasmissione il 27 settembre 1997, il Mars Pathfinder invi\u00f2 16500 immagini dal lander e 550 immagini dal \"rover\", oltre a 16 analisi chimiche delle rocce e del suolo e dettagliati dati sui venti e altri fattori meteorologici. Questi dati suggerirono agli scienziati che in qualche momento del passato il pianeta potrebbe essere stato caldo e umido e potrebbe aver posseduto acqua allo stato liquido e un'atmosfera pi\u00f9 densa.\nAltri fallimenti.\nDopo i successi del Global Surveyor e del Pathfinder, tra il 1998 e il 1999 ci fu un'altra serie di fallimenti: l\"orbiter\" giapponese Nozomi, il Mars Climate Orbiter, il Mars Polar Lander e i penetratori Deep Space 2 della NASA non portarono a termine la missione. L'episodio riguardante il Mars Climate Orbiter \u00e8 particolarmente famigerato, dovuto alla mancanza di conversione tra unit\u00e0 di misura del sistema metrico decimale e del sistema imperiale. In questo modo vennero generati dati errati che fecero bruciare la sonda durante l'ingresso nell'atmosfera marziana.\n2001 - 2008.\nMars Odyssey.\nNel 2001 la sfortuna fin\u00ec con l\"orbiter\" Mars Odyssey della NASA. Durante la missione vennero usati degli spettrometri e camere per cercare le prove di attuale o passata esistenza di acqua e l'attivit\u00e0 vulcanica del pianeta. Nel 2002 venne annunciato che lo spettrometro a raggi gamma e lo spettrometro a neutroni avevano trovato grandi quantitativi di idrogeno, che indicava la presenza di vasti depositi di ghiaccio d'acqua sotto al terreno marziano entro il 60\u00b0 di latitudine dal polo Sud.\nMars Express e Beagle 2.\nIl 2 giugno 2003 la sonda Mars Express dell'ESA venne lanciata dal cosmodromo di Baikonur verso Marte. Essa era costituita dall\"orbiter\" Mars Express e dal lander Beagle 2. Anche se il lander non era progettato per muoversi, era dotato di un dispositivo che permetteva di scavare il suolo, del pi\u00f9 piccolo spettrometro di massa allora disponibile e di altri dispositivi montati su un braccio robotico per poter analizzare accuratamente il suolo sotto la superficie polverosa.\nL\"orbiter\" entr\u00f2 in orbita il 25 dicembre 2003 e lo stesso giorno il lander entr\u00f2 nell'atmosfera di Marte. Tuttavia i tentativi di contattare il lander fallirono. Essi proseguirono durante il mese di gennaio e a met\u00e0 febbraio il lander venne dichiarato disperso. L\"orbiter\" Mars Express conferm\u00f2 la presenza di ghiaccio d'acqua e di ghiaccio di anidride carbonica nel polo Sud del pianeta. La NASA aveva precedentemente confermata la loro presenza anche nel polo Nord.\nNel 2014, dopo oltre un decennio, gli occhi vigili del Mars Reconnaissance Orbiter, una navicella della NASA in orbita attorno a Marte, hanno avvistato il lander perduto, ponendo fine al mistero della sua scomparsa. Tre scatti della telecamera dell'orbiter, la High Resolution Imaging Science Experiment (HiRise), mostrano infatti Beagle 2 a riposo sulla superficie del pianeta rosso.\nMars Exploration Rovers.\nPoco dopo il lancio di Mars Express, la NASA invi\u00f2 una coppia di \"rover\" gemelli. Il \"rover\" \"Spirit\" (MER-A] venne lanciato il 10 giugno 2003 e atterr\u00f2 nel cratere Gusev (che si ipotizzava fosse nel passato un lago) e il \"rover\" \"Opportunity\" (MER-B) venne lanciato il 7 luglio 2003 e atterr\u00f2 il 24 gennaio 2004 nel Meridiani Planum. Entrambi effettuarono ricerche geologiche.\nA parte una temporanea perdita di comunicazioni con Spirit (che si crede sia stata causata da un problema alla memoria flash), che rallent\u00f2 l'esplorazione di diversi giorni, entrambi i \"rover\" continuarono l'esplorazione nei rispettivi luoghi di atterraggio. Il \"rover\" Opportunity in particolare atterr\u00f2 in un luogo decisamente interessante: un cratere con affioramenti di rocce.\nI membri del team annunciarono il 2 marzo che i dati inviati dal \"rover\" mostravano come quelle rocce fossero state in passato immerse nell'acqua e il 23 marzo venne ipotizzato che esse dovevano essere state immerse in un mare salato. Questa \u00e8 la prima forte prova di una presenza di acqua liquida su Marte in passato.\nA maggio 2011 fu conclusa la missione del rover \"Spirit\", e a giugno 2018 fu conclusa la missione del rover \"Opportunity\".\nMars Reconnaissance Orbiter.\nIl Mars Reconnaissance Orbiter (MRO) \u00e8 una sonda multiobiettivo progettata per condurre una ricognizione e un'esplorazione di Marte dall'orbita. Venne costruita al costo di 720 milioni di dollari dalla Lockheed Martin sotto la supervisione del Jet Propulsion Laboratory e fu lanciata il 12 agosto 2005. \u00c8 entrata nell'orbita di Marte il 12 marzo 2006.\nIl MRO contiene un insieme di strumenti scientifici come la camera HiRISE, CRISM e SHARAD. La camera HiRISE verr\u00e0 utilizzata per analizzare il terreno marziano, mentre CRISM e SHARAD cercheranno acqua, ghiaccio e minerali sulla e sotto la superficie. Inoltre il MRO spianer\u00e0 la strada alle future sonde monitorando giornalmente le condizioni meteorologiche e della superficie, cercando nuovi luoghi di atterraggio e testando un nuovo sistema di telecomunicazioni che permetter\u00e0 lo scambio di informazioni a una velocit\u00e0 mai raggiunta in precedenza. Il trasferimento di dati verso e dalla sonda verr\u00e0 effettuato pi\u00f9 velocemente di tutte le altre precedenti missioni interplanetarie combinate assieme e verr\u00e0 usato come un importante satellite ripetitore per le missioni future.\nPhoenix Mars Lander.\nIl \"Phoenix Mars Lander\", missione NASA la cui realizzazione \u00e8 stata affidata all'Universit\u00e0 dell'Arizona, \u00e8 stato lanciato il 4 agosto 2007 ed \u00e8 atterrato con successo in prossimit\u00e0 del polo nord marziano il 25 maggio 2008.\nLe prime immagini del terreno trasmesse hanno rivelato una struttura simile a quella assunta del permafrost presente sul nostro pianeta. La sonda ha fornito chiari indizi (se non ancora prove) dell'evaporazione di ghiaccio d'acqua sul sito di atterraggio ed ha eseguito inoltre analisi chimiche del terreno, rivelandone la composizione ed identificando la presenza di acqua. \u00c8 stata inoltre individuata la presenza di perclorato, che rende il pianeta maggiormente ostile alle forme di vita di quanto non si fosse pensato in precedenza.\nLa missione \u00e8 stata dichiarata terminata il 10 novembre 2008, dopo otto giorni di silenzio del \"lander\" seguiti al sopraggiungere dell'inverno marziano.\n2011 - 2019.\nMars Science Laboratory.\nIl \"rover\" Curiosity (precedentemente noto Mars Science Laboratory) lanciato il 26 novembre 2011, con un ritardo di due anni accumulato nel suo sviluppo, \u00e8 atterrato con successo nel cratere Gale il 6 agosto 2012.\nMAVEN.\nMaven \u00e8 una missione americana consistente di un orbiter per lo studio dell'atmosfera marziana e usato anche come ponte radio per i vari rover presenti e futuri. Ha raggiunto l'orbita il 22 settembre 2014.\nMars Orbiter Mission.\nChiamato anche Mangalyaan, \u00e8 la prima missione indiana su Marte. La missione \u00e8 dimostrativa e consiste di un orbiter, al 2018 ancora operativo, entrato in orbita il 24 settembre 2014 e dedicato allo studio dell'atmosfera marziana.\nExoMars.\nExoMars \u00e8 una missione russo-europea consistente di un orbiter, Trace Gas Orbiter, e un lander, Schiaparelli EDM Lander. L'orbiter \u00e8 operativo dal 19 ottobre 2016 e cerca tracce di metano nell'atmosfera, il lander si \u00e8 schiantato sulla superficie per un errore del computer, che ha spento i retrorazzi in anticipo.\nInSight.\nInSight \u00e8 una missione della NASA costituita da un lander con un trapano e un sismografo per studiare la composizione della roccia sotto la superficie marziana e da due CubeSat sperimentali volti alla valutazione delle comunicazioni con la terra, che effettueranno solamente un sorvolo contemporaneamente all'atterraggio del lander, per inviare a Terra la telemetria. L'atterraggio sulla superficie marziana \u00e8 correttamente avvenuto il 26 novembre 2018 alle ore 20:45 (ora italiana).\n2020 e successivi.\nEmirates Mars Mission.\n\u00c8 la prima missione emiratina su Marte, e la prima di un paese arabo. La missione \u00e8 dimostrativa e consiste di un orbiter. Il lancio \u00e8 avvenuto con successo nel luglio 2020 ed ha completato l'inserimento nell'orbita marziana il 9 febbraio 2021.\nTianwen-1.\n\u00c8 la prima missione cinese su Marte. La missione consiste di orbiter, lander e rover.\nIl lancio \u00e8 avvenuto con successo nel luglio 2020 e l'arrivo nell'orbita di Marte \u00e8 avvenuto il 10 febbraio 2021. L'atterraggio del rover \u00e8 avvenuto il 15 maggio 2021.\nMars 2020.\nIl \"rover\" \"Perseverance\" ed il \"drone Ingenuity\" sono stati lanciati il 30 luglio 2020.\nL'arrivo su Marte \u00e8 avvenuto il 18 febbraio 2021.\nL'utilizzo del drone per prove di volo in atmosfera marziana \u00e8 iniziato il 19 aprile 2021.\nMissioni future.\nNella finestra di lancio del 2022 \u00e8 prevista la seguente missione:\nNelle finestre di lancio successive sono invece previste queste missioni:\nMissioni con equipaggio.\nIn molti, da Wernher von Braun in poi, hanno visto una missione umana su Marte come il successivo passaggio logico del programma di missioni umane dopo l'esplorazione della Luna. I sostenitori di queste missioni argomentano la loro teoria attraverso la superiore capacit\u00e0 esplorativa di un essere umano rispetto ad un robot, che ripagherebbe delle maggiori spese.\nA causa della distanza tra Terra e Marte, la missione sar\u00e0 pi\u00f9 rischiosa e pi\u00f9 costosa di quelle che portarono l'uomo sulla Luna. Dovranno essere preparate scorte e carburante per un viaggio di 2-3 anni e il veicolo spaziale dovr\u00e0 possedere degli scudi per proteggere dalla radiazione solare. Una proposta chiamata Mars Direct avanzata da Robert Zubrin, ingegnere aerospaziale della Mars Society, viene ritenuta da molti il piano pi\u00f9 pratico e fattibile per portare l'uomo su Marte.\nL'idea consiste in un trasferimento diretto, dalla durata di sei mesi, degli astronauti dalla Terra a Marte, senza lo scalo sulla Luna previsto in altre proposte. Una volta giunti su Marte, gli astronauti dovrebbero rimanervi per circa diciotto mesi, in attesa dell'apertura di una nuova finestra di lancio verso la Terra.\nIl costo della missione, che richiederebbe lo sforzo congiunto delle maggiori agenzie spaziali del mondo, \u00e8 stato stimato da Zubrin stesso in circa 50 miliardi di dollari, dieci volte inferiore rispetto ai 500 miliardi di dollari preventivati dagli scienziati della NASA alla fine degli anni ottanta quando l'allora presidente Ronald Reagan fece stilare un preventivo per un'impresa analoga. La missione allora elaborata prevedeva la costruzione di una base umana permanente sulla Luna che potesse dare modo a una navetta, che per le dimensioni necessitava di essere assemblata in orbita, di fare scalo per rifornirsi del carburante necessario per il viaggio di andata e di ritorno dal pianeta rosso. Il Congresso degli Stati Uniti bocci\u00f2 la proposta perch\u00e9 troppo costosa. Zubrin ha studiato e messo a punto il progetto Mars direct negli anni novanta.\nAlla luce di una futura missione su Marte, la Stazione Spaziale Internazionale (ISS) rappresenta un'applicazione importante per acquisire dati e svolgere ricerche nello spazio. Sulla Stazione sono condotti esperimenti sulla resistenza e sulla salute dell'uomo nello spazio i cui risultati saranno fondamentali per la programmazione delle future missioni di lunga durata verso Marte. Inoltre la ISS permette di testare in modo relativamente economico i sistemi che faranno parte dei futuri veicoli spaziali e di acquisire esperienza nella manutenzione, riparazione e sostituzione dei sistemi in orbita, attivit\u00e0 che risultano fondamentali nella gestione di un veicolo spaziale lontano dalla Terra.\nInoltre la Stazione Spaziale Internazionale ha rappresentato un importante banco di prova su cui testare la collaborazione tra le principali agenzie spaziali per il raggiungimento di un obiettivo comune. L'esperienza maturata in tal senso avr\u00e0 una sua applicazione anche in un'eventuale missione di esplorazione su Marte, per il cui successo \u00e8 stata sottolineata da pi\u00f9 voci la necessit\u00e0 di uno sforzo multinazionale. In particolare ne hanno sottolineato l'esigenza sia Charles Bolden, il direttore della NASA, sia Jean-Jacques Dordain, il direttore generale dell'ESA, che nel 2010 ha dichiarato che la sua agenzia \u00e8 pronta a proporre agli altri partner, l'aggiunta delle agenzie della Cina, dell'India e della Corea del Sud al progetto.\nNASA.\nL'esplorazione umana era stata identificata come un obiettivo di lungo periodo nella Vision for Space Exploration annunciata nel 2004 dall'allora presidente statunitense George W. Bush. Il programma avrebbe impiegato la navetta Orion per inviare un equipaggio sulla Luna nel 2020, come missione di preparazione per una spedizione su Marte. Il 28 settembre 2008, l'amministratore NASA Michael D. Griffin ha affermato che la NASA prevede l'invio di un equipaggio su Marte per il 2037.\nIl 2 dicembre 2014 \u00e8 stato annunciato un interesse da parte di NASA per la proposta di Boeing di una missione con equipaggio. \nL'8 ottobre 2015, la NASA ha pubblicato un piano per l'esplorazione umana e la colonizzazione di Marte, chiamato \"Journey to Mars\". Il progetto era suddiviso in tre fasi:\nQuesti progetti si sono evoluti nel tempo attraverso una serie di studi per l'esplorazione umana di Marte chiamati \"Mars Design Reference Mission\". \nNel 2017, la NASA si \u00e8 concentrata nelle missioni con equipaggio sulla Luna, tramite il programma Artemis, che dovrebbero iniziare nel 2024. Le missioni su Marte potrebbero svolgersi al termine di questo programma.\nSpaceX.\nIl progetto a lungo termine dell'azienda statunitense SpaceX \u00e8 l'instaurazione di voli di routine per Marte per avviare la colonizzazione del pianeta rosso. Per implementare questo progetto, SpaceX sta sviluppando la navetta con equipaggio chiamata Starship, e dal lanciatore \"Super Heavy\". Nel 2017 \u00e8 stato presentato il progetto di invio di due missioni senza equipaggio su Marte nel 2022, seguite da missioni con equipaggio nel 2024. La navetta Starship dovrebbe avere un carico utile di , e utilizzare un sistema di atterraggio sia con aerofrenata che propulsivo."}
{"id": "591322", "revid": "1992889", "url": "https://it.wikipedia.org/wiki?curid=591322", "title": "Deus lo volt", "text": "\"Deus lo volt\" (\"Deus le volt\", \"Deus lo vult\") \u00e8 un'espressione latina medievale equivalente al latino classico \"Deus vult!\", e significa \"Dio lo vuole.\" Fu il grido di battaglia usato da Pietro l'Eremita nelle sue predicazioni per arruolare crociati per la crociata dei pezzenti. \u00c8 inoltre il motto dell'Ordine Equestre del Santo Sepolcro di Gerusalemme.\nStoria.\nCon questo motto si invitavano i cristiani alla conquista della Terra Santa, allora sotto il potere dei Selgiuchidi, per liberare il Santo Sepolcro.\nFu utilizzato anche in seguito dai guerrieri delle successive Crociate e leggenda vuole che persino Papa Urbano II, Pontefice promotore della prima Crociata, avesse utilizzato questo detto, dopo il celebre discorso tenuto a Clermont, in aiuto della Chiesa ortodossa, privata della citt\u00e0 di Gerusalemme."}
{"id": "591325", "revid": "287204", "url": "https://it.wikipedia.org/wiki?curid=591325", "title": "Gualfredo", "text": "Origine e diffusione.\nDeriva dal nome germanico \"Walahfrid\", tipicamente francone ma forse usato gi\u00e0 dai Longobardi; etimologicamente, \u00e8 composto da due elementi, \"wald\" (\"capo\", \"essere potente\", \"comandare\") oppure \"wal\" (\"campo di battaglia\") o anche \"walha\" (\"di origine non germanica\", \"straniero\", \"viaggiatore\") e \"frid\" (o \"frithu\", \"amicizia\", \"pace\"), e il significato complessivo pu\u00f2 essere interpretato come \"potente nella pace\" o \"che assicura l'amicizia tra i popoli\".\nIl nome gode di scarsa diffusione, ed \u00e8 attestato soprattutto nel Nord e nel Centro Italia, specie in Toscana. La forma \"Gualfredo\", pi\u00f9 antica e pi\u00f9 frequente in Toscana, \u00e8 giunta in Italia per adattato foneticamente dal tedesco \"Walfried\", mentre le forme in V- e W-, influenzate dal francese o dal provenzale, sono pi\u00f9 recenti e attestati soprattutto al Nord; la forma \"Gualfardo\", infine, originatasi per metatesi di \"frith\" in \"ferth\" e per incrocio con le terminazioni in \"-ardo\", \u00e8 sostenuta dal culto locale di un santo cos\u00ec chiamato.\nOnomastico.\nL'onomastico si pu\u00f2 festeggiare il 15 febbraio in memoria di san Valfredo (o Gualfredo o Wilfrido), abate in Val di Cornia, oppure il 30 aprile (o 1\u00ba maggio, o 11 maggio, o 27 ottobre), san Gualfardo, sellaio di Augusta che visse come eremita e poi monaco camaldolese presso Verona."}
{"id": "591331", "revid": "1639753", "url": "https://it.wikipedia.org/wiki?curid=591331", "title": "Bisfosfoglicerato mutasi", "text": "La bisfosfoglicerato mutasi \u00e8 una mutasi, cio\u00e8 un enzima appartenente al gruppo delle isomerasi, che converte l'1,3-bifosfoglicerato in 2,3-bifosfoglicerato:\nL'enzima catalizza, pi\u00f9 lentamente, anche le reazioni catalizzate dalla fosfoglicerato mutasi e dalla bisfosfoglicerato fosfatasi. In precedenza, l'enzima \u00e8 stato classificato come una transferasi (EC 2.7.5.4).\nMeccanismo d'azione.\nEsistono diverse isoforme di fosfoglicerato mutasi. L'isoforma presente in molte piante e molti batteri \u00e8 costituita di una sola subunit\u00e0, con un cofattore Mn che favorisce la catalisi. Decisamente differente \u00e8 l'isoforma presente in \"Saccharomyces cerevisiae\", costituita di quattro subunit\u00e0 identiche (a formare un omotetramero). L'isoforma umana presenta subunit\u00e0 estremamente simili a quelle del lievito, ma in numero di due (omodimero).\nL'enzima umano presenta un residuo conservato di istidina, in grado di \"spostare\" il fosfato da una parte all'altra della molecola. Nonostante possa sembrare \"logico\" lo spostamento del fosfato dalla posizione 3 alla 2, in realt\u00e0 l'enzima svolge esattamente il compito opposto.\nLa prima attivit\u00e0 dell'enzima, infatti, \u00e8 quella di rimuovere un fosfato in posizione 3 da una molecola di 2,3-bisfosfoglicerato (ottenendone una di 2-fosfoglicerato, prodotto finale di reazione). Il fosfato rimosso rimane legato al residuo di istidina dell'enzima, venendo successivamente \"attaccato\" alla molecola di 3-fosfoglicerato (substrato della reazione), che cos\u00ec rigenera il 2,3-bisfosfoglicerato in attesa di un nuovo substrato da modificare. La presenza di 2,3-bisfosfoglicerato (ed in quantit\u00e0 notevoli) \u00e8 dunque necessaria perch\u00e9 il residuo di istidina, indispensabile per la reazione, sia sempre fosforilato."}
{"id": "591336", "revid": "278015", "url": "https://it.wikipedia.org/wiki?curid=591336", "title": "Museo archeologico comunale di Artimino", "text": ""}
{"id": "591338", "revid": "1345932", "url": "https://it.wikipedia.org/wiki?curid=591338", "title": "Burattatura", "text": "La burattatura (o barilatura) \u00e8 una lavorazione meccanica di finitura superficiale.\nGeneralit\u00e0.\nLa burattatura viene tipicamente usata per la rimozione meccanica di residui di substrato, in particolare bava, dovuti a lavorazioni come stampaggio o fusione. \u00c8 particolarmente adatta per dare una finitura superficiale ad un numero elevato di pezzi, di piccole dimensioni.\nEssa avviene per rotolamento e urto dei pezzi in un barile (il \"buratto\") ed eventualmente di materiale abrasivo, sagomato allo scopo, che velocizza l'operazione. Eventualmente la lavorazione pu\u00f2 essere fatta pure in immersione di liquido, con lo scopo di prevenire attacchi chimici. La velocit\u00e0 di rotazione del buratto influenza la rapidit\u00e0 di lavorazione.\nQuesta lavorazione provoca variazioni dimensionali generalizzate sulle superfici del pezzo tra i 2 e I 20\u00a0\u00b5m.\nPietra.\nNella tecnica lapidaria, per la barilatura (\"tumbling\") di materiali rocciosi, viene caricato un buratto, in plastica o rigato (\"lined\") di gomma, con una certa quantit\u00e0 di materiale roccioso, del tutto simile o uguale in durezza, un tipo di sabbia abrasiva e un liquido lubrificante. Di solito si usa la struttura del carburo di silicio e l'acqua, essendo l'acqua un lubrificante universale. Il buratto \u00e8 dunque posto su rotaie che ruotano lentamente. La velocit\u00e0 \"ottimale\" di rotazione dipende dalla dimensione del cilindro della barilatrice e dai materiali implicati.\nUna velocit\u00e0 ben scelta per la lucidatura della pietra fa s\u00ec che le rocce all'interno del buratto scivolino tra loro, inframmezzate da sabbia (\"grit\") abrasiva. Il risultato che ne deriva dipende dalla grossolanit\u00e0 dell'abrasivo e dalla durata della \"caduta\".\nIn genere, una caduta completa (\"tumble\") della pietra grezza da levigare dura circa 4-5 settimane, ed \u00e8 svolta in un minimo di 4 passaggi. Nella fase iniziale, i materiali rocciosi sono levigati con una grana grossolana (circa 60-90 mesh), seguita da lavaggio e da una granulometria pi\u00f9 fine (120-220 e poi 400-600 mesh), prima dell'utilizzo (facoltativo) di un composto di pre-lucidatura (1200 mesh), un ciclo di lavaggio con detergente per eliminare ogni grana (\"grit\") sulle pietre e infine una fase di lucidatura (\"polish\") in polvere, (come ossido di cerio o ossido di stagno), acqua e spesso un po' di pellet plastico, per attenuare l'impatto delle pietre nella loro caduta (onde evitare scheggiature) e portare la levigatura in modo uniforme da una parte all'altra delle pietre. Il tempo preciso della barilatura deriva da molti fattori, tra cui la durezza della roccia e il grado di levigatura desiderata nei passaggi pi\u00f9 grossolani. Alcune persone lasciano cadere le pietre con grana grossolana per due, tre o anche quattro settimane onde ottenere le loro forme desiderate.\nA volte, sono utilizzate \"preforme\" in pietra, ovvero forme taglienti della pietra grezza, prima della barilatura. Ci\u00f2 d\u00e0 pi\u00f9 controllo sul pezzo finale, in modo che possano essere prodotte forme tipo \"lacrima\". La tecnica \u00e8 ancora limitata a forme arrotondate. Le preforme possono impiegare meno tempo nella fase pi\u00f9 grossolana, o essere evitate del tutto.\nDurante gli anni '70, delle piccole barilatrici di pietre erano un elemento hobbistico comune, e i gioielli decorati con pietre semi-preziose barilate erano molto di moda. Allo stesso modo, piatti e vasi di vetro decorativi riempiti di sassi barilati (spesso pietre non adatte nemmeno alla bigiotteria) erano frequentemente usati come ornamenti domestici.\nMetallo.\nLa barilatura dei metalli viene utilizzata per brunire, sbavare, pulire, opacizzare (\"de-flash\"), disincrostare, rimuovere la ruggine, lucidare, brillantare, indurire la superficie, preparare i pezzi per l'ulteriore rifinitura e sbavare gli attacchi di colata, gli sfoghi d'aria e le materozze delle pressofusioni. Il processo \u00e8 abbastanza semplice: un buratto orizzontale, gi\u00e0 contenente l'abrasivo in quantit\u00e0 opportuna, viene caricato con i pezzi e viene poi posto in roto-vibrazione. Le variazioni di questo processo di solito comprendono strumenti, acqua, lubrificanti e detergenti. Quando il buratto viene posto in rotazione il materiale si solleva fino a quando la gravit\u00e0 fa s\u00ec che il livello pi\u00f9 alto venga a \"franare\" verso l'altro lato. Il buratto pu\u00f2 anche avere pale, di solito in gomma, che corrono lungo l'interno del buratto, le quali girando catturano e sollevano le parti che alla fine scivolano o cadono.\nIn un processo a umido viene aggiunto un composto chimico, un lubrificante o sapone per barilatura onde agevolare il processo di finitura, prevenire la ruggine e pulire le parti. Un'ampia variet\u00e0 di strumenti \u00e8 a disposizione per raggiungere il desiderato prodotto finito, i cui materiali comuni comprendono: sabbia, schegge di granito, scorie, acciaio, ceramica e sintetici. Inoltre, questi materiali sono disponibili in un'ampia variet\u00e0 di forme. Di solito le forme diverse vengono utilizzate nello stesso carico per raggiungere ogni geometria del pezzo.\nLa barilatura \u00e8 un processo di finitura economico perch\u00e9 possono essere lavorati una grande quantit\u00e0 di pezzi con poco o nessun controllo da parte dell'operatore. Un ciclo completo pu\u00f2 richiedere da 6 a 24 ore con il buratto che gira a 20-38 RPM. La barilatura di solito \u00e8 pi\u00f9 efficiente con il buratto pieno a met\u00e0. Alcuni processi utilizzano anche un sistema di filtrazione per consentire la separazione delle parti o altro materiale nel cilindro.\nGli svantaggi di questo processo sono rappresentati dall'azione abrasiva che non pu\u00f2 essere limitata solo a determinate aree del pezzo, dai cicli di tempo lunghi e dalla fragorosit\u00e0 della lavorazione.\nTipologia specifica.\nIl \"barile di brunitura\" \u00e8 un tipo di barilatura dove non si desidera ottenere nessuna azione di taglio. L'obiettivo \u00e8 quello di ridurre le minute irregolarit\u00e0 producendo una superficie pulita e liscia. Per raggiungere questo obiettivo le parti sono in genere fatte cadere contro loro stesse o contro sfere di acciaio, sparate, contro punte con l'estremit\u00e0 arrotondata o coni a palla (\"ballcones\"). Di solito questo \u00e8 un processo a umido, che utilizza l'acqua e un lubrificante o detergente, come il sapone o la crema di tartaro. Il buratto non viene caricato oltre la met\u00e0 e se si utilizzano i \"mezzi\" allora viene mantenuto un rapporto di 2:1 tra questi e le parti onde preservare i pezzi dallo sfregamento.\nLa \"barilatura a centrifuga\" utilizza un buratto al termine di un braccio rotante per aggiungere forze centrifughe al processo di barilatura. Questo pu\u00f2 accelerare il processo da 25 a 50 volte.\nLa \"finitura su perno\" monta i pezzi da lavorare su perni (\"spindles\") ruotanti in senso opposto a quello del flusso dei \"mezzi\". Questo impedisce alle parti di interagire fra loro accelerando il ciclo di tempo, ma sono richiesti ulteriore tempo e costi per il fissaggio dei pezzi da lavorare.\nVetro.\nAnche i frammenti di vetro colorato utilizzati per mosaici sono barilati. Non viene utilizzato nessun abrasivo, onde evitare di \"appannare\" il vetro, ma solo acqua come lubrificante. Lo scopo di questa barilatura \u00e8 quello di eliminare i bordi taglienti del vetro, in modo da poterli maneggiare con tutta sicurezza. Un minimo di 8 ore di barilatura pu\u00f2 essere sufficiente.\nAltro.\nLa barilatura viene utilizzata per levigare e lucidare i dadi per uso ricreativo, ma ha l'effetto sconveniente di rendere i loro lati e le facce alquanto irregolari, rendendo cos\u00ec il dado non proprio nella sua forma esatta.\nQueste tecniche, sebbene richiedano molto tempo, coinvolgono per\u00f2 molto poco l'intervento di un operatore e quindi sono molto economiche. Piccole barilatrici (della capacit\u00e0 di una libbra) sono disponibili per un uso domestico/hobbistico. D'altro canto, i professionisti possono utilizzare \"barili\" di grandi dimensioni per svolgere una grande mole di lavoro in una sola volta. Il principale svantaggio della barilatura \u00e8 il suo scopo limitato - le pietre saranno lisce e avranno forme semi-casuali (come i ciottoli della spiaggia) e i metalli necessitano che abbiano forme relativamente semplici per funzionare bene."}
{"id": "591342", "revid": "289247", "url": "https://it.wikipedia.org/wiki?curid=591342", "title": "Cabarda-Balcaria", "text": ""}
{"id": "591345", "revid": "287204", "url": "https://it.wikipedia.org/wiki?curid=591345", "title": "Regione di Zilina", "text": ""}
{"id": "591348", "revid": "547034", "url": "https://it.wikipedia.org/wiki?curid=591348", "title": "Nazionale di calcio della Mauritania", "text": "La nazionale di calcio della Mauritania \u00e8 la rappresentativa calcistica della Mauritania ed \u00e8 posta sotto l'egida della \"F\u00e9d\u00e9ration de Football de la R\u00e9public Islamique de Mauritanie\" (fondata nel 1961). Dal 1964 \u00e8 affiliata alla FIFA.\nLa Mauritania \u00e8 storicamente una delle rappresentative pi\u00f9 deboli nel panorama calcistico africano e non si \u00e8 mai qualificata per i mondiali di calcio. Il successo nelle qualificazioni alla Coppa d'Africa 2008 contro il per 4-0 le consent\u00ec di fare un gran balzo in avanti nella classifica mondiale della FIFA. Un decennio dopo la squadra si \u00e8 qualificata per la prima volta alla fase finale della Coppa d'Africa, in vista dell'edizione del 2019, dove ha chiuso con l'eliminazione al primo turno.\nNella graduatoria FIFA in vigore da agosto 1993 il miglior posizionamento raggiunto dalla Mauritania \u00e8 l'85\u00ba posto del dicembre 1995, mentre il peggiore \u00e8 il 206\u00ba posto del novembre 2012; al dicembre 2021 occupa il 103\u00ba posto della graduatoria.\nStoria.\nCon l'indipendenza della Mauritania nel 1960, sulla base del referendum del 1958, nel 1961 fu fondata la federcalcio locale. La nazionale della Mauritania esord\u00ec ai Giochi dell'Amicizia dell'aprile 1963, in Senegal. Il primo avversario fu il Congo-L\u00e9opoldville, che l'11 aprile 1963 sconfisse per 6-0 la Mauritania. La squadra sub\u00ec poi tre altre sconfitte, il 13, il 15 e il 17 aprile, contro , e .\nNel 1964 la federcalcio mauritana si affili\u00f2 alla FIFA. Inattiva dal 1964 al 1966, la nazionale locale pareggi\u00f2 per 1-1 contro la nel 1967. Nel 1968 la federcalcio mauritana si affili\u00f2 alla CAF, ma non partecip\u00f2 alle qualificazioni per i mondiali fino al 1978.\nNel 1980 la nazionale mauritana ottenne la prima vittoria in partite ufficiali, sconfiggendo per 2-1 il nel gruppo di qualificazione alla Coppa d'Africa.\nLa selezione mauritana non \u00e8 mai riuscita a qualificarsi per la fase finale del campionato del mondo, e ha raggiunto per la prima volta il traguardo della qualificazione alla fase finale della Coppa d'Africa nel 2019; sorteggiata nel gruppo E, la squadra \u00e8 stata in seguito eliminata dopo aver raccolto due pareggi ed una sconfitta. Una nuova qualificazione alla fase finale della massima manifestazione continentale africana, la seconda consecutiva, venne raggiunta nell'edizione 2021. Anche in questo caso, la squadra non \u00e8 riuscita a qualificarsi al turno successivo ed \u00e8 stata eliminata dopo 3 sconfitte e nessun gol fatto nel gruppo F.\nPalmar\u00e8s.\nTorneo Amilcar Cabral :\nRosa attuale.\nLista dei giocatori convocati per la Coppa d'Africa 2021.\nPresenze e reti aggiornate al 12 gennaio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "591351", "revid": "287204", "url": "https://it.wikipedia.org/wiki?curid=591351", "title": "Regione di Presov", "text": ""}
{"id": "591357", "revid": "198277", "url": "https://it.wikipedia.org/wiki?curid=591357", "title": "Societ\u00e0 Sportiva Calcio Napoli 1990-1991", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1990-1991.\nStagione.\nL'estate 1990, successiva alla vittoria del secondo scudetto, vide il Napoli sostituire il proprio portiere: Giuliani lasci\u00f2 infatti posto a Giovanni Galli, in precedenza al Milan. All'addio di Carnevale corrisposero invece gli acquisti di Incocciati e Silenzi; infine, arriv\u00f2 il centrocampista Venturin in luogo di Fusi, ceduto al Torino. Dando seguito ideale al tricolore, la squadra si aggiudic\u00f2 la Supercoppa italiana battendo per 5-1 la Juventus: si tratt\u00f2 del primo successo in tale manifestazione, giunta al terzo anno di vita.\nIn Coppa dei Campioni, i partenopei esordirono contro l'ungherese \u00dajpest sconfiggendolo per 3-0 in casa e 2-0 in trasferta. Furono eliminati negli ottavi di finale, perdendo ai rigori con lo Spartak Mosca dopo che l'andata a Napoli e il ritorno a Mosca (dove Incocciati sfiora la qualificazione per gli azzurri colpendo il palo) erano terminate senza gol; l'errore decisivo dal dischetto fu di Baroni.\nBen pi\u00f9 deludente risult\u00f2 l'andamento in campionato, circostanza aggravata dall'essere i campioni uscenti. Nel girone di andata, la formazione azzurra totalizz\u00f2 soltanto 15 punti. L'inverno del 1991 fu inoltre movimentato dalle vicende dirigenziali, con Luciano Moggi che lasci\u00f2 l'incarico della presidenza. Un'ulteriore tegola si abbatt\u00e9 sulla squadra quando Maradona, risultato positivo a controlli anti-doping effettuati al termine della gara con il , venne squalificato. Senza il suo uomo-chiave, il Napoli - che comunque fino al termine del torneo senza il suo asso non riport\u00f2 alcuna sconfitta - si posizion\u00f2 soltanto ottavo, mancando di un punto anche la zona della Coppa Uefa. L'addio forzato dell'asso argentino cal\u00f2, di fatto, il sipario su un'epoca.\nMaglie e sponsor.\nVengono confermati lo sponsor ufficiale Mars e il fornitore tecnico Ennerre.\nStatistiche.\nMarcatori.\n\"Statistiche relative al solo campionato\"."}
{"id": "591358", "revid": "123624718", "url": "https://it.wikipedia.org/wiki?curid=591358", "title": "Teofilo (monaco)", "text": " Per qualcuno la sua figura coinciderebbe con quella di Ruggero di Helmarshausen, anche se tale identificazione rimane controversa.\nBiografia.\nDi lui si ignorano le vicende biografiche anche se alcuni commentatori pensano possa trattarsi di Roger di Helmarshausen, artigiano orafo benedettino di qualche rilevanza.\nNei manoscritti dell'opera che ci sono pervenuti \u00e8 definito \"Theophilus presbyter\". Alcuni accenni nel testo fanno pensare a un monaco benedettino. Fu poco conosciuto dopo il Rinascimento; solo dopo il 1774, con la prima edizione a stampa da parte del Lessing, si riaccese l'interesse per il trattato da lui composto: il \"liber de diversis artibus\" (\"libro sulle varie arti\"). Successive ristampe, culminate nell'edizione critica dell'Ilg (1874), mantennero costante l'interesse su questa raccolta, fondamentale per la storia delle tecniche artistiche del Medioevo.\nNonostante l'apparizione, gi\u00e0 dal 1781, delle prime traduzioni in lingue moderne, tale opera \u00e8 stata tradotta e pubblicata integralmente in italiano solo nel 2000 da Adriano Caffaro.\n\"De diversis artibus\".\nIl ricettario di Teofilo \u00e8 composto da tre libri, ciascuno con un prologo che costituisce un'introduzione teologica e morale (non tecnico-professionale). Nel prologo generale Teofilo dichiara di aver fatto riferimento alla sua esperienza diretta, in base a quanto egli ha \"visto e sentito\" (cio\u00e8 praticato, ma anche trasmesso da altri), infatti dimostra spesso una notevolissima padronanza e competenza nelle materie trattate.\nIl primo libro (38 ricette) riguarda la pittura su parete, su tavola e su pergamena (miniatura) e, in particolare, la preparazione di pigmenti, colle, foglia d'oro e inchiostro, compreso l'inchiostro d'oro. Solo scorrendo i titoli delle ricette (per esempio \"La preparazione dei colori per i corpi nudi\" o \"Il colore grigio da applicare agli occhi\") si vede come il sapere sia inquadrato verso applicazioni ben precise, con una destinazione dei pigmenti a effetti ben mirati. Per la prima volta viene indicata la pittura a olio (\"procedimento lungo e noioso\") e la pittura su stagno.\nNel secondo libro (31 ricette) \u00e8 affrontato il mestiere del vetraio e viene trattata la preparazione delle grandi vetrate colorate tipiche delle cattedrali del tempo. Sono descritte la preparazione della fornace, delle componenti del vetro, la realizzazione di vasi e bottiglie, la terracotta invetriata, i minerali da usare per ottenere particolari colori, i processi di fusione e taglio del vetro, gli interventi di riparazione sugli oggetti vitrei danneggiati, la produzione e il montaggio di vetrate, compresi i listelli di piombo e i rinforzi di ferro.\nIl terzo ed ultimo libro (96 ricette) descrive il lavoro del fabbro e dell'orefice. Oltre alle istruzioni per l'allestimento dettagliato di un laboratorio, sono affrontate le tecniche di fusione dei metalli e delle leghe (oro, argento, rame, ferro, ottone, ecc.) e di doratura.\nSono fornite istruzioni sulla costruzione di organi ad aria e campane tramite fusione a cera persa. Negli ultimi capitoli sono infine fornite notizie sull'intaglio dell'avorio e la preparazione di gemme e perle, compresa la foratura.\nTeofilo \u00e8 il primo autore a dedicare una spiegazione degli attrezzi del mestiere e di come costruirli: si tratta anche di un importante passo in avanti nel campo dell'epistemologia, in quanto per la prima volta nel medioevo gli strumenti di lavoro sono concettualmente separati e autonomi dalle mani degli artefici.\nImportanza del \"De diversis artibus\".\nIl numero di manuali antichi di tecnica artistica giunti fino ai nostri tempi \u00e8 immensamente esiguo rispetto alla quantit\u00e0 dei monumenti pervenutici. I procedimenti di realizzazione ci sarebbero quindi sconosciuti senza di essi e questo potrebbe generare difficolt\u00e0 anche nella comprensione delle opere stesse.\nLe prime testimonianze scritte relative alla letteratura tecnica ci sono giunte da tradizione greco-egiziana (il papiro di Leida e di Stoccolma) che sembra avere influenzato profondamente la manualistica latina. Questa fu distrutta completamente per ordine di Diocleziano, turbato dal rischio che gli alchimisti riuscissero veramente a produrre oro mettendo in pericolo le stremate finanze dell'impero romano. Si sono salvati alcuni testimoni indiretti di questa tradizione: il trattato \"Compositiones ad tingenda\" (\"composizioni per tingere\") del manoscritto di Lucca 490 (VIII secolo), l'opera \"De coloribus et artibus romanorum\" (\"sui colori e le arti dei romani\") del IX secolo di un certo Eraclio e la \"Mappae clavicula\".\nQuello di Teofilo fu il primo ricettario quasi scevro da elementi iniziatici e magico-chimici, improntato a una chiara esposizione di sapore pratico, concreto ed empirico; sin dalla sua prima diffusione venne considerato come una sorta di enciclopedia delle arti (diremmo oggi di arte e artigianato) cristiane del Medioevo. Alcuni mettono in connessione la chiarezza di Teofilo con quella del contemporaneo Ugo di San Vittore.\nPosteriori a Teofilo sono invece l'anonimo \"De arte illuminandi\" (sull'arte della miniatura) e il \"Libro dell'arte\" di Cennino Cennini.\nRicette anomale.\nIn tanta praticit\u00e0 dei procedimenti descritti da Teofilo destano una certa sorpresa alcune inaspettate concessioni al mondo della superstizione e della magia, in particolare le ricette che prevedono l'uso di sangue di caprone e quella del cosiddetto \"oro spagnolo\".\nIl sangue di caprone.\nNel libro terzo la ricetta XX si indicano alcuni metodi per temprare il ferro arroventato o per ammorbidire il cristallo (sinonimo allora di diamante): alcune ricette prevedono l'uso a tali scopi dell'urina di caprone, alimentato per alcuni giorni solo a edera, o dell'urina di un ragazzino dai capelli rossi, o del sangue caldo di caprone.\nQuesti riferimenti si trovano anche in ricette simili nella \"Mappae Clavicula\" e in \"Eraclio\", ma Teofilo si poteva essere avvalso anche di fonti pi\u00f9 antiche, come Plinio il Vecchio (Naturalis historia XXXVII, 59) e accenni di Sant'Agostino e Isidoro da Siviglia. Anche Tito Livio riferisce come Annibale ordinasse di bagnare con aceto le pietre delle Alpi affinch\u00e9 fosse pi\u00f9 facile aprire un varco: poi attraverso i passaggi e le sostituzioni tipiche della trasmissione orale, si trovano analoghi passi su materiali organici ammorbidenti in tanti altri autori medievali, con riferimento all'aceto stesso, al latte di capra, all'urina fino al sangue di caprone stesso.\nVa comunque detto che in Teofilo, oltre alla ricetta per ammorbidire il cristallo con sangue di caprone caldo, ne esiste anche una che consiglia molto semplicemente di arroventare lo scalpello prima di usarlo (II, 17): una dimostrazione quindi la coesistenza di diversi livelli di conoscenza e di influssi della tradizione orale e di quella pratica.\n\"De auro hyspanico\".\nSe la credenza del sangue di caprone \u00e8 talvolta considerata uno scivolone nella realistica applicabilit\u00e0 delle ricette di Teofilo, la ricetta 47 del libro III, su come creare l'\"oro spagnolo\", \u00e8 indicata come una sconcertante caduta nel basso folclore, cos\u00ec singolare che alcuni hanno ipotizzato (erroneamente) che si trattasse di un'aggiunta estranea al corpo dell'opera. Intanto l'accezione alla Spagna moresca ha fatto pensare a un'origine alchemica della ricetta, essendo il mondo arabo la fonte nel medioevo della trasmissione del sapere alchemico ellenistico.\nGuardando al testo della ricetta si legge come per creare l'oro spagnolo servano del rame rosso, sangue umano, aceto e polvere di basilisco. L'autore quindi si dilunga su come creare il basilisco, secondo un procedimento indicato come opera dei \"pagani\":\nNon \u00e8 possibile dare una spiegazione razionale, secondo la nostra mentalit\u00e0, a questa ricetta, ma in fondo non \u00e8 neanche necessario volerla ridurre ai nostri schemi mentali, piuttosto \u00e8 pi\u00f9 interessante valutare quali conoscenze e quale \"humus\" culturale avevano portato a rendere plausibile una credenza del genere ai tempi di Teofilo.\nPer quanto riguarda il basilisco Teofilo s'inserisce nelle testimonianze che vanno da Plinio il Vecchio, passando per Isidoro da Siviglia, fino ad Alberto Magno, mentre il tema dell'uovo di gallo si trova in Beda. Teofilo tale completamente sulle caratteristiche letali dell'animale, forse sottintendendo come nella buia cella sotterranea lo sguardo venefico del \"re dei serpenti\" sia inefficace. Il passaggio dell'uovo covato da una rana si trova nella \"Physica\" di Hildegarda di Bingen, vissuta nella zona renana, dove in genere viene collocato anche Teofilo.\nLe prime segnalazioni circa la leggenda della cenere di basilisco da utilizzare nella sintesi dell'oro da altri metalli invece non trova precedenti e sar\u00e0 invece ripresa e sviluppata nel secolo successivo da Alberto Magno e da Bartolomeo Anglico.\nMa Teofilo risale a un secolo prima di questi scritti, per cui viene da domandarsi se allora Teofilo conoscesse l'alchimia e se fosse stato il primo in Europa ad aver attinto da fonti alchemiche perdute prima che iniziassero a circolare le prime traduzione di testi alchemici ellenistici tramandati attraverso le fonti arabe. Secondo gli studiosi Halleux e Opsomer Teofilo sarebbe stato in possesso almeno di un frammento di testo alchemico, azzardando un collegamento tra Ruggero di Helmarshausen (cio\u00e8 Teofilo stesso), Wibaldo di Stavelot, abate di Stavelot in Vallonia dove Teofilo avrebbe soggiornato, e la scuola salernitana, tramite il precedente incarico di Wibaldo quale abate di Montecassino, nel 1137. Presso la scuola medica salernitana si conoscevano almeno due leggende sul basilisco, pi\u00f9 o meno contemporanee a Teofilo: la prima di Bernardo Provinciale, che indica l'erba ruta come protezione dal basilisco, la seconda, sempre tramandata da Bernardo, indica come il vescovo Alfano di Salerno avesse ucciso un basilisco con quell'erba e che in seguito tutto ci\u00f2 che veniva sfregato con la polvere di basilisco si trasformasse in oro. In definitiva la seconda parte della ricetta del \"De auro hyspanico\" sarebbe frutto di contatti con l'Italia meridionale tramite Wibaldo.\nIl sangue poi nella sintesi alchemica compare invece gi\u00e0 dallo pseudo-Avicenna (\"De anima\"), mentre in Michele Scoto (\"Ars alchimiae\") si trova l'uso del sangue di ragazzo dai capelli rossi, ma per la preparazione dell'elisir di lunga vita, non dell'oro. I nati con i capelli rossi nel medioevo erano uomini dalla fama sinistra, in quanto si ritenevano frutto di relazioni illecite e concepimenti durante il ciclo mestruale. I capelli rossi erano legati, in molte leggende e tradizioni popolari, ai traditori (come Giuda, Gano di Maganza, Mordred), o altre classi di reietti (ebrei, donne adultere, eretici, lebbrosi); essi inoltre venivano talvolta messi all'indice come persone segnate da uno sfrenato desiderio sessuale che gli avvicinava alle bestie: per esempio nella fiaba dell'\"L'uomo di ferro\" dei fratelli Grimm, un selvaggio fabbro dai capelli rossi \u00e8 il custode delle ricchezze aurifere di un bosco stregato.\nL'immagine infine dei rospi che covano uova trova riscontro nel \"corpus\" leggendario di questi animali, che lo vedono connesso al fattore materno, in particolare all'utero femminile, come dimostrano alcuni ex voto ritrovati in santuari dell'area germanica e tedesca; nell'iconografia dei sette vizi capitali si incontra anche l'immagine di un rospo che succhia una vagina: per esempio sul portale di epoca romanica della chiesa di Moissac, l'anonimo scultore ha raffigurato una donna accanto al diavolo con i due seni che si prolungano in serpi e con un rospo al posto della vulva. Inoltre in alcune credenze si trova il rospo come velenoso, di conseguenza egli stesso immune ai veleni. La connessione del rospo con le arti magiche \u00e8 d'altronde ben documentata in numerose aree del mondo: dai funghi-rospo allucinogeni (come l'Amanita mappa o l'Amanita muscaria), al rospo-mago, messo per esempio in relazione alle capacit\u00e0 divinatorie degli aruspici, che proprio dalla radice \"rospo\" prenderebbero il nome.\nIn definitiva quindi Teofilo in questa ricetta avrebbe incorporato inconsapevolmente un brano alchemico \"alla deriva\" nel sapere europeo medievale, e lo avrebbe collocato in un contesto completamente estraneo all'alchimia, arricchito per\u00f2 da rimandi a una fitta rete di suggestioni del sapere tradizionale si stampo orale.\nEdizioni.\nIn inglese.\nEdizioni recenti in inglese del \"de diversis artibus\","}
{"id": "591363", "revid": "339392", "url": "https://it.wikipedia.org/wiki?curid=591363", "title": "Filadelfo di Lentini", "text": ""}
{"id": "591364", "revid": "31360", "url": "https://it.wikipedia.org/wiki?curid=591364", "title": "Colore dei cibi", "text": ""}
{"id": "591368", "revid": "486946", "url": "https://it.wikipedia.org/wiki?curid=591368", "title": "Coloranti dei cibi", "text": ""}
{"id": "591387", "revid": "125693348", "url": "https://it.wikipedia.org/wiki?curid=591387", "title": "Robert Baden-Powell", "text": "Per i meriti riconosciutigli in ordine alla fondazione del \"movimento scout\" gli furono conferiti i titoli di Baronetto e di Lord. Gli scout e le guide lo chiamano pi\u00f9 semplicemente B.-P. (come soleva abbreviare la sua firma). Il giorno della sua nascita \u00e8 festeggiato con il nome di Thinking Day (Giornata del Pensiero).\nBiografia.\nInfanzia.\nNacque a Londra, in Stanhope Street, appena a nord di Hyde Park, il 22 febbraio 1857, venendo battezzato con il nome di \"Robert Stephenson Smyth Powell\". Fin dai primissimi anni di vita venne chiamato Stephe (\u02c8st\u026ai\u02d1vj\u0259), Ste o Stephenson. Divenne noto come Robert solo dopo l'assunzione del cavalierato, scegliendo di essere Sir Robert. Fu il sesto degli otto figli del reverendo Baden Powell (Baden era il nome, Powell il cognome), Savilian Professor of Geometry ad Oxford, e di Henrietta Grace Smyth. Il professor Powell aveva comunque gi\u00e0 avuto quattro altri figli dal secondo dei suoi due precedenti matrimoni.\nPerse il padre all'et\u00e0 di soli tre anni e fu cresciuto dalla madre, figlia dell'ammiraglio britannico William Henry Smyth, una donna fortemente determinata a far s\u00ec che i suoi figli avessero successo nella vita. Il suo bisnonno, Joseph Brewer Palmer Smyth, si dice fosse emigrato in America come colonizzatore del New Jersey e che, a causa della sua lealt\u00e0 alla corona britannica, fosse stato costretto a fuggire dagli Stati Uniti, perdendo tutti i suoi possedimenti.\nHenrietta Grace temette sempre che questa storia potesse mascherare qualche amara verit\u00e0. Solo nel 1892, George Baden-Powell, fratello di Robert, appena eletto al Parlamento, aspettandosi una nomina a cavaliere o a pari d'Inghilterra, ricostru\u00ec il proprio albero genealogico, scoprendo che Joseph Smyth era un truffatore e un bigamo e probabilmente non il nonno di Henrietta. Joseph Smyth non era mai tornato in Inghilterra dove l'attendeva una condanna per frode. La sua richiesta di risarcimento per aver perso tutte le sue propriet\u00e0 era stata sempre bocciata dal Ministero del Tesoro perch\u00e9 i documenti d'appoggio erano stati dichiarati contraffatti. Non fu mai trovato neppure il certificato di matrimonio tra lui e quella che avrebbe dovuto essere la madre dell'ammiraglio Smyth. Di fatto, egli mor\u00ec o scomparve in America nel 1789.\nL'ammiraglio Smyth, padre di Henrietta Grace, fu un uomo che si fece da solo, iniziando la carriera come mozzo; pertanto avrebbe anche potuto andare orgoglioso della propria vita, ma non fu da meno del padre; si appropri\u00f2 dello stemma del capitano John Smith, fondatore della Virginia (noto per esser stato salvato al palo della tortura dalla pellerossa Pocahontas) ed Henrietta prosegu\u00ec la strada aperta dai suoi avi, nel suo sforzo continuo di procurare a s\u00e9 stessa e ai figli un background nobiliare, arrivando ad affermare che lei fosse la pronipote dell'ammiraglio Horatio Nelson. In realt\u00e0, il fratellastro della madre di Henrietta aveva sposato una lontanissima parente di Nelson. Henrietta arriv\u00f2 anche a dire che suo padre era stato a Napoli con Nelson quando quest'ultimo era gi\u00e0 morto da anni.\nI figli di Henrietta presero sempre sul serio queste storie, almeno fino alla scoperta fatta da George Baden-Powell nel 1892. Quando Robert ebbe 12 anni, Henrietta, con l'intento di fornire, anche nel cognome, un sostegno al futuro dei figli, cambi\u00f2 il cognome di famiglia da \"Powell\" in \"Baden-Powell\", sfruttando la \"classe\" che il doppio cognome comportava in certi ambienti, e usando come primo cognome il tedesco Baden, in un periodo in cui tutto ci\u00f2 che avvicinava al germanismo della famiglia reale comportava vantaggi sociali.\nRobert ebbe la sua prima educazione in casa, insieme ai fratelli minori Agnes e Baden. Ricevevano lezioni di lettura, scrittura e canto sia da Henrietta che dalla governante tedesca, Fraulein Groffel. All'et\u00e0 di sette anni Robert fu mandato in una scuola privata gestita da una maestra nella propria casa in Kensington Square. All'et\u00e0 di 11 anni, \"Stephe\" (come si faceva chiamare all'epoca) fu inviato alla \"Rose Hill\", la scuola preparatoria di Tunbridge Wells, dove anche suo padre era stato educato.\nSuccessivamente Henrietta, che aveva mandato due dei suoi figli, George e Frank, al Marlborough College, opt\u00f2 per Robert e Baden per Charterhouse, probabilmente per ragioni economiche, sperando che entrambi potessero usufruire della borsa di studio \"Gownboy\" che consentiva a 60 ragazzi di frequentare gratis. Queste borse di studio venivano assegnate a ragazzi poveri di buona famiglia e questi ragazzi non si sentivano affatto inferiori a quelli i cui genitori pagavano una sostanziosa retta. Charterhouse si trovava allora a sud di Londra, ma si sarebbe poi trasferita a Godalming, nel Surrey, in aperta campagna. Qui visse insieme agli altri 59 \"Gownboys\" nello stesso edificio, dove la disciplina veniva gestita in proprio, nel senso che gli studenti degli ultimi anni ne erano responsabili e che gestivano spesso tramite atti di \"nonnismo\" che comprendevano frequenti punizioni corporali.\nBaden-Powell speriment\u00f2 le sue tecniche di scouting nel \"Copse\", (\"La Macchia\"), un boschetto appena al di fuori di Charterhouse, peraltro gi\u00e0 vissute con i fratelli maggiori nelle loro scorribande sia a bordo del battello di famiglia Koh-I-Noor nella Manica sia nell'entroterra inglese. A Charterhouse non si distinse per lo studio, ma d'altronde, nella Gran Bretagna dell'epoca vittoriana, la scuola non aveva lo scopo di dare cultura, anche se ci\u00f2 potrebbe suonare strano, ma quello di formare il carattere, attraverso la vita in comune e privilegiando il teatro e soprattutto lo sport. Stephe non perse occasione per mettersi in mostra, recitando e giocando a cricket e a calcio. Si distinse nel primo, meno nel secondo: era un buon portiere, anche se era pi\u00f9 famoso tra i suoi compagni pi\u00f9 per le scenette che per le parate. Aveva inoltre un'inclinazione per la musica e le sue doti di disegnatore lo misero in grado pi\u00f9 tardi di illustrare da s\u00e9 i suoi libri.\nA Charterhouse, Baden-Powell non fece amicizie strette; era un timido e un insicuro e la sua \"verve\" e le sue battute sarcastiche servivano ad evitare che divenisse lui oggetto di scherno. Attaccava prima di essere attaccato: una regola che metter\u00e0 in pratica anche pi\u00f9 avanti nella vita.\nLe sue prime esperienze di tecniche scout furono il cacciare e cucinare animali - e l'evitare i professori - nei boschi limitrofi, rigidamente vietati agli studenti. Ambidestro, suon\u00f2 anche il pianoforte ed il violino con un certo talento, anche se non si separ\u00f2 mai dalla sua ocarina che lo accompagn\u00f2 sempre. Si divert\u00ec anche a recitare. Le vacanze generalmente le pass\u00f2 facendo spedizioni in barca o in canoa con i suoi fratelli.\nCarriera militare.\nIndia.\nA 19 anni prese il suo diploma a Charterhouse; tent\u00f2 di entrare a Oxford, ma la sua scarsa preparazione non gli consent\u00ec di superare gli esami di ammissione. Partecip\u00f2 con scarsa convinzione ad un concorso per entrare in cavalleria e in fanteria, giungendo secondo nella graduatoria per la prima e quinto per la seconda, ed opt\u00f2 per la pi\u00f9 nobile cavalleria, nel reggimento che aveva formato l'ala sinistra dello schieramento della cavalleria nella famosa \"Carica della brigata leggera\" nella guerra di Crimea: il 13\u00b0 Ussari della Guardia.\nLa scelta della cavalleria non fu facile; lo stipendio era piuttosto basso e i costi eccessivi, costi che nel caso di Baden-Powell avrebbero dovuto essere sostenuti con l'apporto del salvadanaio di famiglia. Per lo stesso motivo, Baden-Powell non sarebbe mai potuto rimanere in Inghilterra, dove il costo della vita rispetto all'India sarebbe stato proibitivo. Certamente la scelta dell'India e del 13\u00b0 Ussari non fu casuale, visto che la madre aveva brigato parecchio l'anno prima con uno dei colonnelli comandanti del 13\u00b0 per mandarcelo.\nIl 30 ottobre 1876, dopo un terribile viaggio in nave di cinque settimane, Baden-Powell raggiunse il porto di Bombay. Durante il viaggio ebbe modo di mettersi in mostra, aiutando i commilitoni ad organizzare delle recite, i cui copioni s'era portato dietro. Da Bombay raggiunse la sua destinazione a Lucknow (nell'Uttar Pradesh), un posto orribile che gli fece rimpiangere di aver raggiunto l'India gi\u00e0 alla fine della terza settimana. Leggende metropolitane vogliono che Baden-Powell vivesse l'esperienza di Lucknow disinvoltamente. In realt\u00e0, nei primi due anni trascorsi in India tempest\u00f2 di lettere la madre e il fratello George perch\u00e9 gli trovassero una sistemazione nella \"Home Guard\", in Inghilterra. La famiglia non fece nemmeno il tentativo; come George aveva spiegato alla madre, il mantenimento di Stephe in Inghilterra (che peraltro sarebbe ricaduto sulle sue spalle e su quelle dell'altro fratello Frank) sarebbe stato impossibile da sostenere.\nGli esercizi militari a Lucknow erano pesanti e gli istruttori sfioravano il sadismo. Ma l'incubo peggiore era il clima: nei primi due anni in India il 13\u00b0 Ussari non venne coinvolto nemmeno in una scaramuccia, ma colera e tifo decimavano tutti. Il caldo era insopportabile: le attivit\u00e0 iniziavano alle 4,30 del mattino e dopo le 8,00 diveniva impossibile muoversi all'aperto. Baden-Powell inizi\u00f2 a soffrire fisicamente. Le uniche note positive furono il superamento nel 1878 di un corso di otto mesi. Questo gli consent\u00ec di ottenere l'ambita stella, unico in tutta l'India, il che gli fece assegnare il grado di tenente (con retroattivit\u00e0 di due anni) e la visita a Simla al fratellastro Baden Henry (che Baden-Powell detestava, ma senza le cui donazioni in denaro non avrebbe mai potuto sopravvivere).\nA Simla Baden-Powell, dal carattere molto pi\u00f9 aperto del fratellastro, ebbe modo di conoscere tutti i notabili militari e si mise in vista recitando in diverse commedie. Alla fine dei suoi due anni la commissione medica militare dichiar\u00f2 le sue condizioni fisiche assolutamente inadatte al proseguimento del servizio a Lucknow e lo sped\u00ec a casa a spese dello Stato per un anno.\nIntermezzo inglese.\nTornato in Inghilterra, Baden-Powell trov\u00f2 una nuova casa pi\u00f9 grande: una stanza per ciascuno dei figli e un salone per le feste che Henrietta organizzava spesso. In poco tempo, le cure della madre e della sorella fecero effetto e Baden-Powell si riprese. Fu un continuo girare da un parente all'altro e un portare ai parenti dei suoi commilitoni rimasti a Lucknow i loro saluti. Una cena dopo l'altra, quindi, ma anche molto teatro. Dopo pochi giorni, infatti, Baden-Powell aveva rimosso i ricordi negativi e cominci\u00f2 a provare nostalgia per le cose buone. Era determinato, dunque, a fare incetta di copioni di commedie e musical da poter rappresentare una volta tornato. Non che lo volesse: fece di tutto per rimanere, ma si scontr\u00f2 ancora una volta contro il portafoglio della famiglia. Frequent\u00f2 un corso di armi leggere ad Hythe e lo super\u00f2 brillantemente, acquisendo il diritto di divenire a sua volta istruttore del proprio reggimento, cosa che gli procur\u00f2 altre 100 rupie al mese (oltre le miserevoli 10 sterline del suo stipendio). Il tempo vol\u00f2 e, poco meno di due anni dopo la sua partenza, fece rientro a Lucknow. Era l'ottobre del 1880 e Stephe aveva ora 23 anni. Durante la sua assenza c'era stata una rivolta in Afghanistan, domata con perdite dal generale Roberts.\nDi nuovo in India.\nGiunto a Lucknow scopr\u00ec che il suo reggimento era ancora a Kandahar. Per cercare di contenere gli effetti della Jih\u0101d scatenata contro gli inglesi, le impiccagioni e le fustigazioni si susseguivano senza sosta. A completare l'opera, verso la quale solo apparentemente Baden-Powell sembrava indifferente, il comandante lo invi\u00f2 a perlustrare il campo di battaglia di Maiwand, dove centinaia di inglesi e afgani, senza contare le bestie, erano caduti combattendo e i cui corpi, ora, venivano divorati dagli animali. Stephe rest\u00f2 scosso, ma apprezz\u00f2 il fatto di poter far pratica di ricognizione. Intanto, per combattere la noia quotidiana, tir\u00f2 fuori i copioni teatrali che s'era portato dietro e organizz\u00f2 delle recite. L'unica nota stonata di questo periodo fu che l'unico colpo d'arma da fuoco sparato da Stephe fu contro la propria gamba, cosa che lo costrinse a letto per circa due mesi.\nA Quetta, dove il reggimento si era trasferito, incontr\u00f2 per la prima volta quello che sarebbe stato l'unico vero amico che Baden-Powell mai ebbe, il tenente Kenneth McLaren che, a causa del suo aspetto adolescenziale, Stephe chiam\u00f2 \"The Boy\". L'amiciza con McLaren inizi\u00f2 il giorno in cui Baden-Powell si trov\u00f2 a dover consolare l'amico per la perdita della madre. Visti gli strettissimi rapporti che Stephe aveva con Henrietta, non meraviglia che Baden-Powell si immedesimasse nella situazione dell'amico. Da quel giorno i due amici divisero ogni cosa: avevano bungalow sempre vicini, condividevano i cavalli da polo (McLaren era in questa specialit\u00e0 un vero fuoriclasse), i cani e gli hobby. Tra questi spiccava il pigsticking, una sorta di caccia al cinghiale, a cavallo e con una lancia relativamente corta. Sport pericoloso (\u00abIl cinghiale selvatico \u00e8 definito il solo animale che osi bere alla stessa pozza d'acqua della tigre\u00bb) che, tra l'altro, prevedeva spesso il dover stanare a piedi l'animale, cosa che Baden-Powell e McLaren facevano da soli, rischiando, quando i battitori fallivano.\nL'amicizia tra The Boy e Stephe mise in crisi i rapporti con la famiglia, dato che Baden-Powell, ogni qualvolta riusciva ad ottenere una licenza, non tornava pi\u00f9 in Inghilterra. Henrietta non apprezz\u00f2 mai questa amicizia: mentre infatti aveva indottrinato efficacemente i figli contro il pericolo delle donne, non aveva pensato che l'amicizia maschile avrebbe potuto sostituirla.\nTra il 1892 e il 1893, come responsabile dell'Intelligence britannica nel Mediterraneo, fu spesso in giro, non di rado in abiti borghesi, lungo le coste del Mediterraneo allo scopo di raccogliere informazioni militari; fu in questo periodo che si trov\u00f2 anche sulle alture dello Stretto di Messina, disegnando schizzi dei costruendi Forti Cavalli che tutt'oggi punteggiano le due coste dello Stretto. Nel 1895 ebbe un incarico speciale in Africa e ritorn\u00f2 in India nel 1897 al comando del quinto reggimento \"Dragoon Guards\". Increment\u00f2 e perfezion\u00f2 le sue doti di esploratore grazie alla conoscenza della popolazione Zulu, all'inizio degli anni ottanta, nella provincia KwaZulu, in Sudafrica, dove il suo reggimento fu di stanza e dove fu menzionato in diversi rapporti. Le sue capacit\u00e0 impressionarono i suoi superiori e presto venne trasferito ai Servizi segreti britannici. Viaggi\u00f2 spesso travestito da collezionista di farfalle, nascondendo documenti militari nei suoi disegni di farfalle.\nIn seguito divenne un ufficiale dell\"'intelligence\" inglese nella base di Malta nel Mediterraneo. Tra il 1887 e il 1888 condusse poi una campagna coronata da successo contro l'Impero ashanti, in Africa, e fu promosso al comando del quinto reggimento \"Dragoons\" nel 1897. Qualche anno dopo scrisse un piccolo manuale, intitolato \"Aids to Scouting for NCO's and Men\" (\"Suggerimenti per l'esplorazione per sottufficiali e soldati\"), un compendio di letture utili all'addestramento delle reclute all'esplorazione. Utilizzando questo ed altri metodi fu in grado di addestrarle a pensare indipendentemente, usare il loro spirito di iniziativa ed a sopravvivere in ambienti selvaggi. Gli indigeni lo temevano, tanto che gli assegnarono il nome di \"Impeesa\", \"il lupo che non dorme mai\", per il suo coraggio, la sua bravura d'esploratore e la sorprendente abilit\u00e0 nel seguire le tracce.\nLa guerra in Sudafrica.\nRitorn\u00f2 in Sudafrica prima della Seconda guerra boera e fu coinvolto in numerose azioni contro gli Zulu. Fu promosso, divenne il pi\u00f9 giovane colonnello dell'esercito britannico e divenne responsabile dell'organizzazione di forze di frontiera che dovevano assistere l'esercito regolare. Nell'assolvimento di questo incarico, fu bloccato nell'assedio di Mafeking (citt\u00e0 allora importante per essere uno snodo ferroviario e sorta su un lieve rialzo nella sterminata pianura sudafricana verso il Botswana, il cui nome significava \"luogo delle pietre\"; oggi \u00e8 chiamata Mahikeng) e circondato dall'esercito Boero, in vantaggio per numero di qualche migliaio di unit\u00e0. Nonostante l'inferiorit\u00e0 numerica, la sua guarnigione resse l'assedio da parte dei Boeri per 217 giorni, grazie anche a particolari tecniche utilizzate da Baden-Powell: furono realizzati falsi campi minati e i suoi soldati furono istruiti a simulare di dover evitare inesistenti recinzioni di filo spinato.\nComp\u00ec la maggior parte dei lavori di esplorazione di queste aree e istru\u00ec, con la collaborazione determinante del maggiore Lord Edward Cecil, un gruppo di ragazzi del luogo al ruolo di vedette e portaordini e insegn\u00f2 loro come oltrepassare le linee nemiche. Uno solo dei ragazzi che facevano parte dei \"Cadetti di Mafeking\", Frankie Brown di 9 anni, perse la vita, a seguito delle ferite riportate dallo scoppio di una granata boera. Baden-Powell fu molto impressionato dal coraggio e dalla generosit\u00e0 con le quali i ragazzi attendevano ai loro compiti. L'assedio termin\u00f2 con la liberazione di Mafeking il 16 maggio del 1900. Promosso maggior generale, divenne un eroe nazionale.\nLa Gran Bretagna aveva trattenuto il respiro per tutti quei lunghi mesi e quando finalmente giunse la notizia \u00abMafeking \u00e8 stata liberata\u00bb, impazz\u00ec letteralmente di gioia. Aprendo il dizionario inglese si pu\u00f2 trovare il verbo \"to maffick\" (\"celebrare con stravaganti manifestazioni pubbliche\") e la parola \"maffication\" (\"celebrazione tumultuosa\"), termini nati in quei giorni di entusiasmo. Dopo aver organizzato un servizio di polizia nazionale in Sudafrica, ritorn\u00f2 in Inghilterra nel 1903, assumendo l'incarico di ispettore generale della cavalleria.\nRitorno in Inghilterra.\n Al suo ritorno, Baden-Powell scopr\u00ec che il suo manuale d'addestramento \"Aids to Scouting\" aveva avuto un grande successo e che era stato adottato da insegnanti e da associazioni giovanili. Avendo seguito conferenze dello scozzese Sir William Alexander Smith, che aveva fondato a Glasgow il 4 ottobre 1883 le Boys' Brigades, e dell'altro scozzese naturalizzato canadese, Ernest Thompson Seton, fondatore dei cosiddetti \"Woodcraft Indians\" gi\u00e0 nel 1902, Baden-Powell accett\u00f2 incarichi in questa organizzazione interconfessionale cristiana, che campeggiava dal luglio 1886. A seguito di ci\u00f2, Baden-Powell decise di riscrivere \"Aids to Scouting\" per un pubblico pi\u00f9 giovane e nell'agosto 1907 tenne un campo sull'isola di Brownsea con venti ragazzi di diverse estrazioni sociali, per verificare la praticabilit\u00e0 di alcune delle sue idee. \"Scautismo per ragazzi\" fu in seguito pubblicato, nel marzo 1908, in sei fascicoli. Ragazzi e ragazze si unirono spontaneamente per formare squadriglie ed il movimento scout divenne inaspettatamente un fenomeno di massa, dapprima nazionale, in seguito internazionale.\nIl movimento scout crebbe in parallelo ed in amicizia alle Boy's Brigades. Durante una competizione fra tutti gli scout, tenutasi a Crystal Palace, Londra, nel settembre 1909, B.-P. venne a sapere dell'esistenza delle prime \"Girl Scouts\". Piuttosto che accogliere le ragazze nell'associazione dei Boy Scout, prefer\u00ec fondare nel 1910 il movimento parallelo del guidismo, sotto il coordinamento della sorella Agnes.\nNonostante, secondo alcuni, potesse ambire a diventare generale, Baden-Powell decise di ritirarsi dall'esercito nel 1910, seguendo il consiglio di Edoardo VII, che gli sugger\u00ec che avrebbe potuto rendere un servizio migliore al suo paese promuovendo lo scautismo. In occasione dell'incoronazione di Giorgio V, Baden-Powell conobbe Nogi Maresuke. Al ritorno in patria Nogi contribu\u00ec in maniera determinante alla diffusione dello scautismo in Giappone.\nNel gennaio 1912 B.-P. incontr\u00f2 Olave Soames, in seguito sua moglie, mentre sul transatlantico \"Arcadian\" era diretto a New York per uno dei suoi tour mondiali. Lei era una ragazza di 23 anni, lui ne aveva 55, e condividevano la stessa data di nascita, il 22 febbraio. Si fidanzarono nel settembre dello stesso anno e la loro \"liaison\" divenne un evento mediatico. Per evitare l'intrusione della stampa, si sposarono in segreto il 30 ottobre 1912. Ogni scout ed ogni guida d'Inghilterra e del mondo don\u00f2 un penny per contribuire a comperare un regalo di nozze, un'automobile.\nDalla prima guerra mondiale in poi.\nAllo scoppio della prima guerra mondiale, nel 1914, Baden-Powell si mise a disposizione dell'esercito. Non gli fu per\u00f2 assegnato nessun incarico, ed in proposito Lord Kitchener comment\u00f2: \u00abPosso trovare facilmente numerosi generali di divisione altrettanto competenti, ma non troverei nessuno che possa continuare il suo inestimabile lavoro nei Boy Scout\u00bb. Fu detto che Baden-Powell fosse in realt\u00e0 attivo nello spionaggio e gli organi dell\"'intelligence\" operarono perch\u00e9 questa vera o presunta notizia si diffondesse.\nNel 1920, esattamente 13 anni dopo il primo campo, si tenne ad Olympia, Londra, il primo jamboree mondiale, cio\u00e8 un grande raduno di scout. Nella cerimonia di chiusura B.-P. fu acclamato all'unanimit\u00e0 \"Capo Scout del Mondo\". B.-P. fu nominato baronetto nel 1922, diventando Sir Robert Baden-Powell.\nSotto la sua guida il movimento scout internazionale crebbe. Nel 1922 c'erano pi\u00f9 di un milione di scout in 32 paesi; nel 1939 erano pi\u00f9 di 3,3 milioni.\nNel 1929, durante il terzo jamboree mondiale, ricevette un regalo comprato con le offerte (un penny) di tutti gli scout del mondo. Il regalo fu un'auto nuova, una Rolls-Royce, che fu prontamente ribattezzata \"Jam-Roll\", e anche una roulotte, che fu battezzata \"Eccles Cake\" e che in seguito fu usata nei suoi numerosi viaggi per diffondere lo scautismo. Nel corso dello stesso jamboree fu creato Pari del Regno Unito e scelse il titolo di Barone Baden-Powell of Gilwell. Non avendo possedimenti o tenute, scelse come luogo da indicare nel titolo Gilwell Park, il primo centro internazionale di formazione di capi scout, aperto nel 1919 nella contea dell'Essex.\nGli fu conferita una menzione d'onore nel 1937 e ricevette 28 decorazioni da altri stati.\nLa famiglia cresce.\nI Baden-Powell ebbero tre figli, un maschio e due femmine, che ebbero il titolo di cortesia di \"onorevole\" (\"Honourable\") nel 1929, quando Baden-Powell divenne Lord; il primo figlio successe al padre nel 1941:\nMolti dei nipoti sono tuttora attivi nello scautismo o nel guidismo.\nGli ultimi anni.\nPoco dopo il matrimonio, Baden-Powell cominci\u00f2 ad avere problemi di salute, patendo diverse malattie. Si lamentava di continui mal di testa, che furono considerati dal suo dottore come psicosomatici e trattati attraverso l'analisi dei sogni. I mal di testa peggiorarono e lo portarono a smettere di dormire con Olave e a spostarsi in una camera da letto allestita sul suo balcone. Nel 1934 gli fu asportata la prostata e, per riprendersi, nel 1939 trasloc\u00f2 in una casa che aveva commissionato in Kenya, paese che aveva visitato in precedenza.\nNel 1938 l'Accademia di Svezia propose Baden-Powell e il movimento scout come destinatari del Premio Nobel per la pace, per l'impegno profuso per la stessa, per l'anno 1939 (dopo essere stato nominato pi\u00f9 volte negli anni precedenti, tra cui 10 nomination nel 1928). Lo scoppio della Seconda guerra mondiale fece decidere all'accademia di Svezia di non assegnare il premio per l'anno 1939 e successivi.\nDeluso dalla fine della pace in Europa, Baden-Powell mor\u00ec in Kenya, a Nyeri, vicino al Monte Kenya, l'8 gennaio del 1941. Sulla sua tomba \u00e8 riportato il segnale di pista \"Sono tornato a casa\" ().\nDopo la sua morte.\nDopo la morte di Powell il movimento scout continu\u00f2 e continua a crescere, fino a riunire oggi oltre 28 milioni di scout (ragazzi e ragazze), parallelamente a 12 milioni di guide. Oltre all'Organizzazione Mondiale del Movimento Scout (OMMS) ed all'Associazione Mondiale Guide ed Esploratrici (AMGE), le uniche da lui fondate direttamente, esistono numerosissime altre associazioni che si ispirano pi\u00f9 o meno fedelmente al suo metodo.\nGli scout e le guide hanno scelto la ricorrenza del 22 febbraio, la data di nascita sia di Powell. sia di sua moglie Olave, come momento di festa per ricordare e celebrare il lavoro del Capo Scout e della Capo Guida del mondo. Le associazioni scout solitamente chiamano la data \"\"Founder's Day\", mentre le guide usano l'espressione \"Thinking Day\" (o, pi\u00f9 propriamente, World Thinking Day). In particolare, le associazioni di Guide dedicano questa giornata a conoscere meglio la dimensione internazionale del movimento ed ogni anno si segue un tema indicato dall'AMGE. In Italia si usano di solito sia l'espressione inglese \"Thinking Day\", sia espressioni pi\u00f9 o meno equivalenti come \"Giornata del pensiero\" o \"Giornata del ricordo\"\".\nBaden-Powell nei media.\nCinema.\nNel 1958 il celebre regista Cecil B. De Mille cominci\u00f2 a lavorare ad un film sulla vita del generale inglese, che sarebbe stato interpretato da David Niven, ma nel Gennaio del 1959 il regista mor\u00ec ed il progetto venne abbandonato. Nel film del 2019 Aquile randagie di Gianni Aureli B.-P. \u00e8 interpretato da Marc Fiorini\nTelevisione.\nBaden-Powell \u00e8 stato interpretato in alcune serie televisive inglesi e statunitensi:\nFumetti.\nA settembre 1989 \u00e8 uscito in Francia il primo volume a fumetti \"Baden-Powell\" con la storia di Baden-Powell inclusa la nascita dello Scautismo realizzato da Serge Saint Michel con la partecipazione dell'allora Segretario Generale dell'Organizzazione Mondiale dello Scautismo Laszlo Nagy e disegni di Bernard Dufoss\u00e9; la versione italiana ha una introduzione dell'allora presidente della Federazione Italiana dello Scautismo Claudio Aicardi e in calce foto dell'AGESCI e del CNGEI.\nNell'agosto 2007 \u00e8 uscito il volume a fumetti \"Impeesa - La grande avventura di Baden Powell\" edito dalla Lizard Edizioni; il volume, scritto da Paolo Fizzarotti (direttore della rivista ufficiale del CNGEI \"Scautismo\") e disegnato da Ivo Milazzo, con la prefazione di Eduardo Missoni, all'epoca segretario generale dell'Organizzazione Mondiale del Movimento Scout, racconta la storia di Baden-Powell prima della fondazione dello scautismo.\nOpere di Baden-Powell.\nOpere pubblicate in italiano.\nIn Italia sono anche state pubblicate queste raccolte di suoi articoli e brevi scritti, a cura di Mario Sica. Non corrispondono ad opere vere e proprie di Baden-Powell. Alcune di queste sono state in seguito pubblicate anche in edizione internazionale (e ne \u00e8 riportato il titolo inglese in parentesi), le altre sono state pubblicate solo in Italia.\nBibliografia.\nPer una pi\u00f9 esaustiva lista di testi su e di Robert Baden-Powell, si pu\u00f2 consultare baden-powell.it"}
{"id": "591389", "revid": "48706", "url": "https://it.wikipedia.org/wiki?curid=591389", "title": "Artemis fowl", "text": ""}
{"id": "591391", "revid": "3732", "url": "https://it.wikipedia.org/wiki?curid=591391", "title": "Eccidio di Schio", "text": "L'eccidio di Schio \u00e8 il massacro compiuto nella notte tra il 6 e il 7 luglio 1945 (due mesi dopo la fine della guerra) a Schio (Vicenza) da un gruppo formato da partigiani del Battaglione \"Ramina-Bedin\" della Divisione garibaldina \"Ateo Garemi\" inquadrati quali agenti della Polizia ausiliaria partigiana (istituita alla fine della guerra e composta da ex partigiani).\nIl contesto.\nSchio, nella provincia di Vicenza, aveva pagato cara l'opposizione al fascismo da parte di molti suoi abitanti durante la seconda guerra mondiale. In quella zona, gli occupanti nazisti e i loro alleati fedeli a Mussolini repressero l'antifascismo in modo particolarmente feroce. Inoltre, la zona divenne un punto di raccolta di truppe tedesche verso la fine del conflitto, provocando fortissime tensioni con la popolazione ed innumerevoli violenze.\nIl 14 aprile 1945, le Brigate Nere arrestarono il partigiano scledense Giacomo Bogotto, lo torturarono, gli cavarono gli occhi e forse lo seppellirono vivo (secondo la testimonianza del partigiano Valentino Bortoloso, che trov\u00f2 il corpo sotto un masso di circa 20-30 kg). Secondo rapporti di parte fascista invece il Bogotto fu trovato morto al mattino seguente all'interrogatorio a causa delle pesanti sevizie. Il 29 aprile quattro fascisti (2 dei quali civili), ritenuti implicati per le torture e l\u2019assassinio di Giacomo Bogotto, furono passati per le armi e i loro cadaveri abbandonati in Valletta dei Frati. La salma del Bogotto fu riesumata il giorno dopo (30 aprile), davanti agli occhi di una popolazione sconvolta ed inferocita. A maggio arrivarono le notizie della strage di Pedescala: 80 civili innocenti e 2 militari uccisi dai tedeschi in ritirata, come rappresaglia di un attacco effettuato dai partigiani mentre i tedeschi cercavano di raggiungere il Trentino. Il 3 maggio 20 prigionieri, prelevati dalle carceri di Schio dai partigiani, furono condotti a Pedescala per essere giustiziati. L'intervento di un ufficiale inglese sembr\u00f2 sventare il proponimento riportando ad Arsiero i prigionieri. Ma la notte stessa 5 di loro furono di nuovo portati a Pedescala dove 4 vennero barbaramente torturati, mutilati ed uccisi (il quinto riusc\u00ec a fuggire). \nIl 27 giugno William Pierdicchi, unico sopravvissuto dei 14 antifascisti di Schio deportati a Mauthausen-Gusen e Dachau a causa delle delazioni degli aderenti scledensi alla Repubblica Sociale Italiana, rientr\u00f2 in citt\u00e0 in uno stato miserabile, ridotto al peso di 38 chili, suscitando un forte moto di rabbia popolare: il giorno dopo un'enorme folla si radun\u00f2 nella piazza principale del borgo chiedendo giustizia.\nVi erano nel carcere mandamentale di Schio persone fermate per indagini su eventuali loro corresponsabilit\u00e0 col regime fascista e con la R.S.I. Alcune erano da tempo imprigionate solo in quanto parenti di militi della Repubblica Sociale Italiana (R.S.I.), altre perch\u00e9 legate sentimentalmente a ricercati. Altre infine per motivi extra giudiziali (ad esempio una delle vittime, Elisa Stella - 68 anni - imprigionata in quanto aveva affittato un appartamento ad un partigiano il quale, non volendo pagare l'affitto, la denunci\u00f2 come fascista). Tuttavia la maggior parte non era stata coinvolta direttamente in reati. Il capitano Chambers, responsabile alleato dell'ordine cittadino, accese ulteriormente gli animi annunciando che, se non fossero state presentate denunce circostanziate entro cinque giorni, le persone arrestate senza denuncia sarebbero state liberate. In questo clima matur\u00f2 l'eccidio del 6 luglio.\nLa situazione politico-militare.\nNella zona di Schio durante la Resistenza era stata attivata la Divisione Garibaldi \"Ateo Garemi\" con i battaglioni \"Ramina-Bedin\" e \"Ismene\", di orientamento prevalentemente comunista. Alla fine della guerra le formazioni partigiane ebbero l'ordine di consegnare le armi e di smobilitare: la maggior parte dei partigiani eseguirono l'ordine, ma alcuni di essi, che avevano lottato non solo per cacciare lo straniero, ma anche per arrivare ad un nuovo ordine sociale, mostrarono molta reticenza. A Schio nel maggio del 1945 il potere civile era tenuto dal locale CLN e dal nuovo consiglio comunale da esso nominato: sindaco era il comunista Domenico Baron. Il potere militare era detenuto dall'esercito alleato, da reparti dell'esercito Italiano, da pochi Carabinieri della locale stazione e da ex-partigiani delle ex-Brigate Garibaldi ingaggiati nella Polizia ausiliaria partigiana per il mantenimento dell'ordine pubblico.\nL'eccidio.\nUn gruppo di ex-partigiani appartenenti alla Polizia Ausiliaria Partigiana, armati e mascherati, ex della citata brigata garibaldina, agli ordini di Valentino Bortoloso (nome di battaglia \"Teppa\"), nella notte del 6 luglio entr\u00f2 nel carcere mandamentale della citt\u00e0. I capi partigiani Igino Piva, Gaetano Pegoraro e Ruggero Maltauro (capo della stessa Polizia Ausiliaria Partigiana), erano in quel momento ben lontani dalle carceri, per avere a disposizione un alibi (come riportato dallo storico Luca Valente). Non disponendo di elenchi di fascisti, li cercarono ma, non avendoli trovati, le vittime furono scelte tra i 99 detenuti del carcere. Tra questi, solo 5 erano stati indicati al momento dell'arresto come detenuti comuni, mentre 92 erano stati incarcerati come \"politici\" di possibile parte fascista, sebbene non tutti fossero compromessi con il fascismo ed in molti casi fossero stati arrestati forse per errore, oppure per forzare qualche loro congiunto a costituirsi. In ogni caso nessun procedimento penale era stato avviato.\nErano infatti ancora in corso gli accertamenti delle posizioni individuali: per alcuni era gi\u00e0 stata accertata l'estraneit\u00e0 alle accuse ed era altres\u00ec programmata la scarcerazione, non avvenuta per lentezze burocratiche (o, secondo altre fonti, colpevolmente bloccata dall'allora segretario comunale Pietro Bolognesi - ex fascista - poi esponente del C.L.N.). I 5 detenuti comuni vennero subito esclusi dalla lista, insieme con 2 detenute politiche, che non furono riconosciute come tali in quanto stavano lavando le scale al momento dell'irruzione. Dal gruppo dei detenuti politici invece furono escluse, sulla base di conoscenze personali, altre sei persone: 2 donne da parte del Bortoloso, Carozzi Massimo da parte del partigiano Gaetano Canova, ed altri 3.\nDopo il tentativo di fare una cernita tra i rimanenti, che suscit\u00f2 contrasti tra gli stessi partigiani, alcuni proposero che fossero risparmiate almeno le donne, che in genere non erano state arrestate per responsabilit\u00e0 personale ma solo fermate per legami personali con fascisti o per indurle a testimoniare nell'inchiesta in corso. \"Teppa\" si oppose dicendo: \u00abGli ordini sono ordini e vanno eseguiti\u00bb, ma non disse da chi provenivano gli ordini (e non fu mai chiaramente accertato, nonostante un processo apposito nel 1956). Nelle confessioni e nei verbali delle testimonianze, alcuni imputati dichiararono che la decisione della strage era stata presa da Igino Piva, Ruggero Maltauro e Nello Pegoraro, e che l'azione era avvenuta sotto il comando di Valentino Bortoloso. Il fatto che ci fossero degli ordini, presume anche l'esistenza di un piano dettagliato e di una premeditazione, cosa che escluderebbe la tesi di un fatto impulsivo dominato dal risentimento di quei giorni.\nDopo un'ora di incertezza, mentre alcuni partigiani non convinti si allontanarono, i detenuti e le detenute vennero ammassate in due celle, al piano terra ed al secondo piano delle carceri. Uno dei detenuti, il dott. Giulio Vescovi, capitano e pluridecorato, chiese di parlare da soldato a soldato con il capo partigiano, ma fu da questi respinto e schiaffeggiato. Quindi alle 12:15 vennero uccise a colpi di mitragliatore 54 persone, tra cui 14 donne (4 sotto i 21 anni quindi minorenni), e ne vennero ferite altre 17 (la pi\u00f9 giovane 16 anni). Alcuni detenuti (15), coperti dai corpi dei caduti, si salvarono indenni, e questo nonostante gli omicidi avessero anche sparato pi\u00f9 di un caricatore con i loro mitra (v. verbale del 4\u00b0 interrogatorio del Bortoloso). Delle donne detenute parecchie sopravvissero poich\u00e9 i detenuti maschi, in un estremo tentativo di proteggerle si schierarono davanti ad esse. Quando giunsero, i soccorritori trovarono il sangue che colava sulla scala e sul cortile, arrivando fin sulla strada. Un primo gruppo di barellieri, provenienti dal vicino ospedale, fu respinto e minacciato, lasciando nella strada 6 barelle vuote. Solo successivamente i feriti furono trasportati all'ospedale.\nAnche qui medici, ed infermieri, dediti alla cura dei sopravvissuti feriti subirono minacce. Alcuni feriti dichiararono di essere stati malmenati. Uno di questi, Borghesan Antonio, dichiar\u00f2 nella sua testimonianza del 27 agosto 1945 che, trovandosi all'interno dell'ospedale essendo ferito, fu avvicinato da un uomo che lo invit\u00f2 ad uscire dicendo che una macchina lo stava aspettando. Per\u00f2, nonostante l'uomo fosse vestito come i sanitari dell'ospedale, un altro paziente, l'ingegner Gentilini, lo riconobbe come uno dei partigiani autori della strage. A quel punto fu informato il carabiniere di guardia il quale gli ordin\u00f2 di non uscire.\nAnche un altro fatto d\u00e0 l'idea del clima sociale del periodo. Il corteo funebre delle vittime, che andava verso il cimitero, pass\u00f2 davanti all'area dove si trovava il luna park allestito per la sagra del santo patrono di Schio (29 giugno). Mentre passava non furono fermate le giostre, n\u00e9 silenziata la musica.\nIl giorno dopo l'eccidio, ovvero l'8 Luglio 1945, mor\u00ec Germano Baron (\"Turco\"), capo partigiano della Brigata Marzarotto/Pasubiana, ufficialmente a causa di un incidente in motocicletta avvenuto la stessa notte della strage, le cui circostanze per\u00f2 non furono mai chiarite. (L'incidente fu dichiarato essere accaduto presso Trento ma il Baron, gravemente ferito, fu trasportato all'ospedale di Schio). La sua figura, per l'autorevolezza e per la sua posizione di capo partigiano, era ritenuta di grande interesse dalle autorit\u00e0 alleate, anche per le indagini sulla strage.\nDopo l'eccidio.\nL'evento ebbe grande risonanza non solo nazionale ma anche internazionale, perch\u00e9 venne utilizzato per dimostrare il pericolo costituito dal persistere di formazioni solo nominalmente dipendenti dal CLN. Su pressione delle autorit\u00e0 di occupazione alleate venne aperta un'inchiesta e nel processo postumo del 1952 risult\u00f2 che, tra le persone colpite, solo 27 erano affiliate al Partito Fascista. Altre risultarono completamente estranee.\nTuttavia l'azione degli ex-partigiani riscosse un certo sostegno nel paese in quanto molti temevano, dopo il discorso di Chambers, che quelli tra loro che avessero avuto responsabilit\u00e0 fasciste avrebbero facilmente guadagnato l'impunit\u00e0.\nResta da notare, peraltro, che all'indomani dell'evento il CLN, la Camera del Lavoro e il Partito Comunista Italiano condannarono pubblicamente l'accaduto (quest'ultimo definendo gli autori \"provocatori Trotskysti\") in quanto la guerra era gi\u00e0 finita da nove settimane e si sarebbe dovuto attendere l'inchiesta sulle responsabilit\u00e0 individuali delle persone arrestate. In realt\u00e0 invece, l'organizzazione del PCI aiut\u00f2 tre degli assassini ad espatriare segretamente a Praga (vedi successivo capitolo \"L'atteggiamento del PCI\"), su disposizione dello stesso Togliatti che aveva consultato Secchia e Longo (come riportato da Massimo Caprara, al tempo segretario particolare di Togliatti). Altri otto ricercati ripararono invece nella Jugoslavia (al tempo in mano ai partigiani di Tito), probabilmente tramite gli stessi canali.\nI tre processi.\nIl processo militare alleato.\nIl governo militare alleato, nella persona del generale Dunlop governatore militare del Veneto, affid\u00f2 le indagini agli investigatori John Valentino e Therton Snyder. Lo stesso generale cos\u00ec condann\u00f2 con parole dure l'eccidio l\u20198 luglio 1945 al Municipio di Schio:\nIn due mesi di indagini Valentino e Snyder identificarono quindici dei presunti autori della strage, di cui otto erano scappati in Jugoslavia prima dell'arresto e sette vennero arrestati. Il processo istituito dalle autorit\u00e0 militari alleate si svolse nell'autunno del 1945. La Corte militare alleata, presieduta dal colonnello statunitense Beherens, assolse due degli imputati presenti e condann\u00f2 gli altri cinque, tre di essi furono condannati a morte, due furono condannati all'ergastolo, altri tre imputati furono condannati in contumacia a ventiquattro e a dodici anni di reclusione (le condanne a morte verranno commutate nel carcere a vita dal capo del governo militare alleato, il contrammiraglio Ellery Stone).\nFurono emesse condanne:\nLa pena effettivamente scontata dai cinque condannati presenti al processo fu tra i 10 e i 12 anni.\nRuggero Maltauro ed Igino Piva (latitanti), pur sospettati di essere i capi, non vennero giudicati in quanto il processo \u00e8 stato celebrato con rito anglosassone, il quale non prevede giudizi in capo agli imputati assenti. Il Maltauro sar\u00e0 poi condannato all'ergastolo dal processo italiano del 1952, dopo essere stato estradato dalla Jugoslavia \"(v. successivo paragrafo)\". Il Piva invece rientr\u00f2 in Italia, dopo l'ennesima amnistia, nel 1974 senza scontare neppure un giorno di carcere.\nIl processo penale italiano.\nAltri autori dell'eccidio furono individuati successivamente e fu istruito un secondo processo, condotto da una corte italiana. Il secondo processo si tenne a Milano e la sentenza fu emessa dalla Corte d'Assise di Milano, il 13 novembre del 1952, con otto condanne all'ergastolo. Tuttavia uno solo sar\u00e0 presente, gli altri sette erano fuggiti nei paesi dell'Est dove trovarono protezione (come molti altri autori di stragi, ad esempio Francesco Moranino):\nIl terzo processo.\nNel 1956, undici anni dopo l'eccidio, si tenne a Vicenza un terzo processo. Erano da accertare due fatti, le eventuali responsabilit\u00e0 del ritardo a dare esecuzione all'ordine di scarcerazione di una parte dei detenuti, emesso a Vicenza e trasmesso per competenza a Schio ma non eseguito, e l'individuazione della catena gerarchica da cui era partito l'ordine di eseguire la strage. Si trattava di individuare eventuali responsabilit\u00e0 nel ritardo dell'esecuzione dell'ordine di scarcerazione, ritardo costato la vita a varie persone, e individuare i mandanti della strage, indicati dal Maltauro, alla corte d'Assise di Vicenza. Erano imputati Pietro Bolognesi, segretario comunale e Gastone Sterchele, ex vicecomandante della Brigata Garibaldi Martiri della Val Leogra. Sterchele fu assolto con formula piena, Bolognesi per insufficienza di prove; in appello fu anch'egli assolto per non aver commesso il fatto.\nL'atteggiamento del PCI.\n\"L'Unit\u00e0\" aveva definito i responsabili dell'eccidio \"provocatori trotskisti\": in realt\u00e0, i partigiani che avevano condotto l'eccidio al carcere di Schio erano legati al Partito Comunista e alle ex-Brigate Garibaldi, essendo tutti affiliati al Battaglione \"Ramina-Bedin\" unit\u00e0 garibaldina della Divisione \"Garemi\". Tre di loro infatti, sfuggiti alla cattura, si recarono a Roma al Ministero di Grazia e Giustizia per conferire con Palmiro Togliatti, che all'epoca guidava il dicastero dal quale dipendeva il carcere di Schio, che inoltre era nello stesso tempo segretario del PCI.\nLi ricevette in via Arenula, allora sede del Ministero, il segretario del ministro, Massimo Caprara. Il Ministro della Giustizia incaric\u00f2 la Direzione del partito di provvedere e su richiesta della direzione del partito i tre partigiani, coautori dell'eccidio, vennero aiutati dall'organizzazione del PCI a rifugiarsi a Praga. Durante una visita nella capitale cecoslovacca di Togliatti e Caprara, essi ebbero un incontro casuale e ringraziarono per averli aiutati. Di questo episodio Caprara, che materialmente accolse e tratt\u00f2 con gli omicidi per conto del ministro Togliatti, fece una dettagliata descrizione nel suo famoso libro La strage di Schio. Riport\u00f2 tra l'altro la reazione di Togliatti alla notizia dell'eccidio. \"Disgraziati\" disse stizzito. \nNel 1946 fu approvata la cosiddetta amnistia Togliatti, di cui beneficiarono migliaia di fascisti e collaborazionisti, ma anche partigiani autori di eccidi e di moltissimi altri casi simili di giustizia sommaria.\nLe commemorazioni.\nRecentemente il fatto di sangue \u00e8 stato riportato alla ribalta dai libri di Giampaolo Pansa sulla Resistenza e di Massimo Caprara, nonch\u00e9 dell'antropologa Sarah Morgan e dagli storici locali, Simini, Valente e De Grandis. Questo fatto di sangue \u00e8 stato commemorato per decenni quasi esclusivamente dalle famiglie delle vittime finch\u00e9, dopo un percorso complesso di riavvicinamento, nel 2006 (recte: 2005) \u00e8 stata firmata una \"Dichiarazione sui valori della concordia civica\" tra il sindaco di Schio, Luigi Dalla Via, i rappresentanti del \"Comitato familiari delle vittime dell'Eccidio di Schio\" e i rappresentanti dell'ANPI e dell'AVL. \nOltre ai familiari delle vittime, costituiti dapprima in comitato ed ora in associazione, da tempo sono presenti con proprie manifestazioni gruppi della destra neofascista che ricordano l'eccidio con un corteo nella cittadina, fatto che suscita sempre notevoli polemiche da parte dell'ANPI e di numerosi cittadini, partiti e movimenti democratici e della sinistra supportati dai Centri Sociali, nonch\u00e9, dopo il 2005, in modo espresso pi\u00f9 o meno marcato, da parte del Comune di Schio. \nLe varie amministrazioni comunali succedutesi dal 1945 invano richiesero il conferimento al Comune di Schio della medaglia d'oro per la Resistenza. Una nuova occasione fu quando nel 1978 il presidente Pertini visit\u00f2 il monte Pasubio. La richiesta fu presentata personalmente, ma il presidente, noto per la sua schiettezza, rispose solo \"No\". Successivamente per\u00f2 nel 1984 fu conferita al comune la medaglia d'argento.\nNel 1993 la redazione RAI di Mixer produsse sulla strage un docu-film intitolato \"Un Paese diviso\" per la regia di Enzo Antonio Cicchino. Il filmato una volta terminato, fu per\u00f2 tenuto bloccato fino al 1998 quando fu trasmesso su Rai3 (che anche all'epoca vantava ascolti notevolmente inferiori alla prevista Rai2) e ad un orario in cui tali ascolti toccano il minimo (verso mezzanotte). \nNel 2016 Valentino Bortoloso (peraltro gi\u00e0 premiato nel 1985 con diploma del Presidente della Repubblica Pertini) fu incluso nella lista dei partigiani meritevoli della Medaglia della Liberazione, che gli \u00e8 stata assegnata in prima istanza a quanto pare senza alcuna verifica da parte del prefetto, n\u00e9 da parte del governo in carica. Questi si giustificarono dicendo che avevano inoltrato il nominativo segnalato loro dall'ANPI. Successivamente l'onorificenza \u00e8 stata revocata dal Ministero della Difesa, su impulso dell'Associazione parenti delle vittime e su richiesta del sindaco di Schio.\nUno dei parenti, Anna Vescovi, figlia del Commissario prefettizio Giulio Vescovi vittima nell'eccidio, ha tuttavia meditatamente provveduto a ricostruire un percorso di avvicinamento personale e famigliare che si \u00e8 poi concluso col suo perdono del partigiano Bortoloso e la sottoscrizione da parte di entrambi di una lettera aperta di riconciliazione \"nella\" e \"per\" la pace: il documento \u00e8 stato solennemente firmato davanti al vescovo di Vicenza il 3 febbraio 2017, nel consapevole e dichiarato solco tracciato dalla fondamentale \"Dichiarazione\" del 2005, meglio nota come \"Patto di Concordia civica\".\nResta ancora al giorno d'oggi la questione della lapide, che venne posta nel luogo del massacro solo decenni dopo i fatti. Vi sono incisi solo i nomi delle vittime senza alcun riferimento ai fatti, ai colpevoli ed alle circostanze. Un tentativo di cambiarla, proposto in anni recenti, fu rifiutato con sdegno dai familiari delle vittime in quanto nel nuovo testo si sarebbe fatto riferimento a metodi sbagliati per fare giustizia, senza quindi tenere in considerazione l'alto numero di innocenti tra le vittime (nei successivi processi venne infatti appurato che solo 27 persone erano coinvolte con il fascismo), e l'assenza di qualsivoglia istruttoria per gli altri.\nCondannati come autori dell'eccidio.\nDue altre persone furono condannate a 24 anni e una terza fu condannata a 12 anni.\nTutti i condannati fruirono delle numerose amnistie ed indulti promulgati nel dopoguerra.\nLe vittime dell'eccidio.\nSopravvissuti.\nIllesi.\nNon colpiti:\nRisparmiati dai partigiani:\nIn totale 21 illesi, come da relazione del Capitano Chambers.\nOltre ai 7 detenuti comuni."}
{"id": "591392", "revid": "1272592", "url": "https://it.wikipedia.org/wiki?curid=591392", "title": "Villa medicea di Montevettolini", "text": "La Villa Medicea di Montevettolini si trova in una piccola frazione del comune di Monsummano Terme (provincia di Pistoia).\nStoria e descrizione.\nChiamata anche \"Monte Veturino\", la villa venne costruita dopo il 1597 su incarico di Ferdinando I de' Medici su un alto poggio alle pendici del Monte Albano, dove si trovava un'immensa riserva di caccia granducale recintata, il cosiddetto Barco Reale.\nSi incaric\u00f2 dell'edificazione l'architetto Gherardo Mechini, allievo di Bernardo Buontalenti, che incorpor\u00f2 alcune strutture pi\u00f9 antiche dell'antica borgo medievale, in particolare una rocca e un tratto di mura. Fu terminata entro il primo ventennio del XVII secolo e il risultato fu una villa dall'aspetto severo e compatto, a pianta poligonale, imponente sul territorio circostante, a picco su due lati della vallata, con rinforzi a barbacane, finestre piccole e garitte angolari di osservazione.\nIl suo aspetto quindi ricorda pi\u00f9 un fortilizio difensivo che una villa per soggiorni di piacere (come la coeva Villa di Artimino) e faceva da centro amministrativo delle tenute medicee nella Bassa Valdinievole.\nLa villa fu rappresentata da Giusto Utens nella serie di lunette sulle ville medicee, e possiamo vedere alcuni dettagli non pi\u00f9 esistenti, come le torrette di guardia sospese, i numerosi comignoli e i due orti murati, uno con alberi da frutto e uno con aiuole geometriche all'italiana. Ben visibile \u00e8 invece sia nella lunetta che ancora oggi la chiesa dei Santi Michele Arcangelo e Lorenzo Martire.\nLa villa, usata spesso da Ferdinando I, fu venduta dal suo nipote Ferdinando II con gran parte dei terreni circostanti, con un atto datato 17 agosto 1650.\nPass\u00f2 alla famiglia Bartolomei, che la tennero fino al 1871, quando fu venduta al principe Marcantonio V Borghese, che, come a Cafaggiolo, intraprese numerosi lavori di restauro, in questo caso cercando per\u00f2 di recuperare l'aspetto cinquecentesco della villa che all'epoca risultava gi\u00e0 compromesso. Gli eredi della famiglia Borghese la posseggono tuttora per questo la villa non \u00e8 visitabile dal pubblico."}
{"id": "591395", "revid": "767487", "url": "https://it.wikipedia.org/wiki?curid=591395", "title": "Eddie Jefferson", "text": "Bench\u00e9 non dotato di mezzi vocali straordinari, Jefferson suppliva con un'eccezionale musicalit\u00e0 e senso del ritmo che gli permettevano di eccellere tra i cantanti jazz.\nDopo una carriera come ballerino di tip-tap, negli anni quaranta Jefferson si esibiva gi\u00e0 come cantante in \"vocalese\" su temi come \"Parker's Mood\" e l'assolo di Lester Young su \"I Cover The Waterfront\".\nIl suo massimo successo fu con la canzone basata su \"Moody's Mood For Love\" nel 1952, incisa da King Pleasure, che aveva gi\u00e0 avuto un buon successo con \"Parker's Mood\". Jefferson cominci\u00f2 ad incidere in quell'anno, registrando tra l'altro l'assolo di Coleman Hawkins su \"Body And Soul\", e poco pi\u00f9 tardi inizi\u00f2 a lavorare col sassofonista James Moody\n(1953-1957). Jefferson continu\u00f2 a registrare negli anni cinquanta e sessanta, ma il suo contributo inizi\u00f2 ad essere apprezzato solo negli anni settanta. Lavor\u00f2 ancora con Moody (1968-1973) e nei suoi ultimi anni collabor\u00f2 con Richie Cole.\nScrisse testi per moltissime canzoni, tra cui \"Jeannine\", \"Lady Be Good\", \"So What\" (dove il testo \u00e8 scritto sul famoso assolo di Miles Davis dall'album \"Kind of Blue\"), \"Freedom Jazz Dance\", e perfino \"Bitches' Brew\", registrando per le case discografiche Savoy, Prestige, Checker Records, Inner City Records e Muse Records; le sue ultime incisioni sono apparse nel 1999 col titolo \"Vocal Ease\".\nEddie Jefferson fu ucciso a colpi di pistola mentre lasciava la Baker's Keyboard Lounge, un nightclub di Detroit, dopo un concerto assieme a Cole."}
{"id": "591396", "revid": "36426", "url": "https://it.wikipedia.org/wiki?curid=591396", "title": "Barco Reale", "text": ""}
{"id": "591398", "revid": "287204", "url": "https://it.wikipedia.org/wiki?curid=591398", "title": "Davide Gozzini", "text": "Carriera.\nInizia l'attivit\u00e0 sportiva nel 1989 e debutta nel 2002 nel Mondiale Supermoto (a soli 21 anni). Nel 2004 con il team ufficiale Husqvarna Cross2R diventa il primo superider a vincere un GP della nuova classe S2 (450cc).\nDal 2007 corre nella categoria S2 del mondiale Supermoto con il team ufficiale TM Racing Factory.\n\u00c8 il pilota italiano che, al 2010, vanta del maggior numero di vittorie nel Campionato del Mondo Supermoto.\nNel 2008 ottiene il suo miglior risultato in carriera classificandosi 2\u00ba nel Mondiale Supermoto S2 dopo una stagione molto combattuta.\nA fine 2008 si reca anche in Australia per correre l'ultima prova di Campionato Australiano Supermoto, per mettere a confronto il livello tecnico europeo con altri (per l'occasione sale sulla TM SMX 450 ufficiale utilizzata dal compagno di team Boris Chambon nel Mondiale 2008). Il suo dominio nelle 4 manche finali \u00e8 totale, portandosi a casa la vittoria dell'ultima prova di campionato.\nDal 2009 corre nel nuovo team ufficiale TM, il 747 Motorsport Factory di sede a Roma, dopo il ritiro del team di Pesaro, al fianco del plurititolato Thierry Van Den Bosch e del giovane Andrea Occhini. Nello stesso anno conquista il suo terzo titolo italiano S2 consecutivo.\nNon ottiene per\u00f2 la prevista convocazione al Supermoto delle Nazioni a causa di contrasti tra il Team 747 Motorsport e la Federazione Italiana Motociclismo.\nA fine stagione ripete l'esperienza nel Campionato Australiano Supermoto S1, questa volta partecipando a tutti i round del calendario, e portando a casa il titolo, divenendo il primo pilota europeo a vincere un titolo supermoto in Oceania. Nello stesso periodo partecipa anche al Campionato Neozelandese Supermoto, vincendo anch'esso.\nNel 2011 viene riconfermato nel Team 747 Motorsport, che passa a KTM, ma la sua stagione viene rovinata da un infortunio che lo tiene lontano dalle gare per tutta l'estate. La stagione successiva passa al Team PMR H2O su Aprilia."}
{"id": "591402", "revid": "2093951", "url": "https://it.wikipedia.org/wiki?curid=591402", "title": "Accademia galileiana di scienze, lettere ed arti", "text": "L'Accademia galileiana di scienze, lettere ed arti fu fondata con il nome di Accademia dei Ricovrati a Padova nel 1599, su iniziativa di Federico Baldissera Bartolomeo Corner, nobile veneziano.\nLo scopo dell'Accademia fu, fin dalla fondazione, la promozione delle discipline umanistiche e scientifiche.\nCon decreto del 18 marzo 1779 il Senato Veneto riuniva l'Accademia dei Ricovrati e quella di Arte Agraria in un solo corpo denominandolo Accademia di scienze, lettere e arti.\nCon delibera del 6 marzo 1949, il sodalizio deliberava di mutare la sua denominazione in Accademia patavina di scienze, lettere ed arti.\nCon delibera del 5 maggio 1997, il consiglio accademico, con presidente Ezio Riondato, nell'imminenza del compimento del IV secolo di vita dell'Accademia, ha stabilito di ribattezzare l'antico sodalizio in Accademia galileiana di scienze, lettere ed arti in Padova, in onore del suo pi\u00f9 illustre cofondatore.\nLa sede dell'accademia \u00e8 la Loggia dei Carraresi, antica reggia dei Da Carrara.\nL'accademia ha un'attivit\u00e0 editoriale di \"Atti e Memorie\"."}
{"id": "591403", "revid": "78273", "url": "https://it.wikipedia.org/wiki?curid=591403", "title": "Accademia dei Ricovrati", "text": ""}
{"id": "591409", "revid": "799790", "url": "https://it.wikipedia.org/wiki?curid=591409", "title": "Metodo (calcio)", "text": "Il metodo (2-3-2-3), detto anche WW, \u00e8 un modulo di gioco del calcio ideato contemporaneamente da Carlo Carcano e Vittorio Pozzo, commissari tecnici dell'Italia tra le due guerre.\nStoria.\nDalla \"piramide\" al \"metodo\".\nFino agli anni trenta la tattica pi\u00f9 diffusa nel calcio era stata la cosiddetta \"piramide di Cambridge\", cio\u00e8 un 2-3-5 a forma di piramide rovesciata che aveva il suo vertice nel portiere. L'ideazione di questo schema \u00e8 attribuita alla squadra del noto \"college\" britannico, mentre il suo lancio \u00e8 dovuto al , che lo applic\u00f2 per la prima volta negli anni novanta dell'Ottocento vincendo cinque coppe d'Inghilterra. Per oltre un trentennio questo modulo conobbe ininterrotta fortuna nelle isole britanniche e, di riflesso, nel mondo intero. Quindi si pu\u00f2 affermare che da una costola della \"Piramide\" nacque il \"Metodo\", sviluppatosi con l'accentramento dei terzini e il loro avanzamento in funzione della tattica del fuorigioco. Il fulcro era il centromediano, il \"Wunderteam\" austriaco il primo dei grandi interpreti.\nMetodo vs. sistema.\nQuando, nel 1925, venne modificata la regola del fuorigioco (il numero di giocatori che tenevano in gioco un attaccante pass\u00f2 da tre a due) i due difensori della tattica piramidale iniziarono a trovarsi a mal partito. Per ovviare a questo inconveniente ebbero origine simultaneamente il sistema o 'WM', praticato dall'Arsenal di Herbert Chapman e il metodo, i cui padri sono comunemente identificati in Vittorio Pozzo e nel suo amico e rivale Hugo Meisl, per venticinque anni allenatore della nazionale austriaca.\nVittorio Pozzo riteneva che il metodo esaltasse le peculiarit\u00e0 degli italiani, in quanto portava ad un gioco meno fisico rispetto al sistema e, per certi versi, meno accademico, caratterizzato invece da una robusta difesa e rapidi contropiede. Infatti, mentre le squadre \"sistemiste\" raccoglievano applausi per l'eleganza dei loro giocatori, che costruivano la manovra tessendo una fitta ragnatela di brevi passaggi, le squadre \"metodiste\" erano pi\u00f9 opportuniste e, spesso, concrete. Lanci lunghi che partivano dai difensori o dal centromediano giungevano ai centrocampisti avanzati o alle ali. Queste ultime, rapidamente, servivano l'attaccante che finalizzava la manovra.\nA favore del metodo parlano le numerose vittorie in campo internazionale ottenute negli anni Trenta dalle squadre che lo praticavano, sia a livello di \"\u00e9quipe\" nazionali, sia a livello di \"club\": basti citare la nazionale italiana, che spadroneggi\u00f2 letteralmente lungo tutto il decennio, il Bologna, due volte vincitore della Mitropa Cup, soprannominato \"la squadra che tremare il mondo fa\", e in campo nazionale la degli anni '30, nel cosiddetto Quinquennio d'oro, in cui vinse cinque campionati consecutivi.\nI detrattori di questo modulo ritenevano che fosse meno elastico del coevo sistema e, soprattutto, meno elegante, giacch\u00e9 le squadre inglesi (e quelle mitteleuropee) giocavano con la palla rasoterra facendo mostra di una buona tecnica di palleggio. Mancava in ogni caso una prova definitiva, in quanto la maggiore esponente delle squadre sistemiste, l'Inghilterra, non aveva preso parte a nessuna delle competizioni internazionali vinte dall'Italia.\nIl tramonto del metodo.\nQuello tra metodisti e sistemisti fu probabilmente il primo grande dibattito tra differenti filosofie calcistiche in Italia. Il calcio nostrano, comunque, fu molto restio ad abbandonare il metodo, che aveva portato i due allori mondiali (1934 e '38), l'oro olimpico (1936) e due Coppe Internazionali (1930 e 1935) (l'equivalente del Campionato europeo per nazioni negli anni tra le due guerre).\nCome avviene spesso, Il Torino dal 1942-1943 applic\u00f2 sistematicamente questo modulo, risultando vincitore di cinque scudetti consecutivi (il quinto assegnato di ufficio dopo la tragedia di Superga, ma in un campionato che fino a quel momento era stato dominato dal Torino).\nIl declino del metodo vide, simultaneamente, l'uscita di scena del suo ideatore: Vittorio Pozzo, considerato un allenatore passatista e troppo compromesso con i successi del passato regime fascista si dimise dal suo incarico di CT nel 1948, all'apice del successo del sistema e dopo quasi vent'anni passati sulla panchina della nazionale.\nLa tattica.\nLo schema tattico di base \u00e8 basato nella piramide di Cambridge con due difensori arretrati (i terzini) che avevano il compito di presidiare gli attacchi portati centralmente dalla squadra avversaria. Il primo era chiamato \"di volata\", in quanto si occupava di marcare direttamente l'attaccante avversario, in genere il centrattacco, mentre il secondo veniva denominato \"di posizione\" perch\u00e9 aveva il compito di presidiare l'area di rigore ed accorrere in sostegno del difensore in difficolt\u00e0: si trattava di una sorta di libero \"ante litteram\". Il compito di controllare le ali spettava ai due mediani laterali, che potevano talora sostenere i centrocampisti, in fase di attacco. Il cardine della manovra era il giocatore centrale posto dinnanzi alla difesa, detto \"centromediano metodista\", che era il \"regista arretrato\" della squadra.\nInfine, l'arretramento verso la mediana dei due \"inside forward\", gli \"attaccanti interni\" della \"piramide\" (detti anche \"mezze ali\") dava origine ad una formazione del tipo 2-3-2-3, o \"WW\", poich\u00e9 ripeteva sul campo la forma di queste lettere. In questo modo si creava di fatto una superiorit\u00e0 numerica a centrocampo: la difesa risultava pi\u00f9 protetta e i contrattacchi risultavano pi\u00f9 rapidi ed efficaci.\nMeisl si mostr\u00f2 propenso ad applicare una versione dinamica del metodo, basata sul frequente scambio di ruolo tra giocatori e sui passaggi rasoterra, dando di fatto origine ad un ibrido con il \"sistema\". Pozzo rimase invece legato alla versione \"pura\" della sua tattica, dichiarandosi sempre decisamente contrario all'introduzione dello schema inglese, che egli riteneva troppo impegnativo e dispendioso dal punto di vista atletico, e per questo poco adatto alle caratteristiche ed allo stile degli italiani. In fase offensiva le due mezze ali cercavano l'inserimento, mentre le ali arretrate (oggi terzini) salivano, diventando cos\u00ec una Piramide (2-3-5), mentre in fase difensiva, le ali arretravano come i mediani esterni, creando cos\u00ec una difesa a quattro. Se le mezze ali arretravano, il gioco diventava un 4-3-2-1, se restavano alte, un 4-1-4-1. Se l'allenatore voleva tenere la squadra corta, attaccando e difendendo allo stesso tempo, poteva diventare un 4-3-3.\nSquadre che hanno utilizzato il metodo.\nTra le squadre che guadagnarono alcuni successi giocando con il metodo:"}
{"id": "591410", "revid": "125594286", "url": "https://it.wikipedia.org/wiki?curid=591410", "title": "L'incantesimo del lago", "text": "L'incantesimo del lago (\"The Swan Princess\") \u00e8 un film d'animazione statunitense del 1994, diretto da Richard Rich. Ispirato al balletto di P\u00ebtr Il'i\u010d \u010cajkovskij \"Il lago dei cigni\", \u00e8 uscito nelle sale cinematografiche statunitensi il 18 novembre 1994 e in quelle italiane l'8 agosto 1995.\nNella colonna sonora non \u00e8 presente la musica del balletto russo \"Il lago dei cigni\".\nTrama.\nIl regno di re Guglielmo esulta per la nascita dell'unica e tanto desiderata figlia del sovrano, la principessa Odette, in onore della quale viene organizzato un festoso battesimo. Fra i nobili invitati alla cerimonia Guglielmo fa la conoscenza della regina Uberta, eccentrica monarca di un paese vicino rimasta vedova, e con il principino Derek, suo unico figlio. Di comune accordo, Guglielmo e Uberta progettano di unificare i loro rispettivi regni per mezzo del futuro matrimonio dei loro figli che loro vorrebbero fare innamorare l'una dell'altro costringendoli a frequentarsi ogni estate della loro infanzia e adolescenza. Contrariamente alle loro previsioni, i piccoli Odette e Derek si trovano antipatici fin dalla prima volta che si incontrano e, passano anni a farsi dispetti e a infastidirsi vicendevolmente.\nUna volta adulti, tuttavia, qualcosa sembra cambiare, almeno da parte del principe Derek che, colpito per la prima volta dalla grande bellezza di Odette, se ne innamora istantaneamente e le chiede di sposarlo davanti a tutta la corte. Odette, per\u00f2, capisce che, in realt\u00e0, Derek si \u00e8 infatuato soltanto del suo aspetto esteriore e, delusa, decide di lasciare per sempre il regno di Uberta per tornare al suo castello, lasciando il principe mortificato. Tuttavia, mentre la carrozza reale sta attraversando una foresta, appare all'improvviso una spaventosa bestia volante che aggredisce brutalmente le guardie e rapisce Odette. Uno dei soldati, fa appena in tempo a tornare da Derek per dare l'allarme. Il giovane accorre immediatamente sul posto, ma ormai \u00e8 troppo tardi: della principessa non c'\u00e8 pi\u00f9 alcuna traccia e re Guglielmo, ferito mortalmente dalla creatura, lascia al principe come unico indizio la frase \"non \u00e8 quello che sembra\" prima di morire.\nOdette \u00e8 stata portata in un fatiscente palazzo sulle sponde di un lago nel folto della foresta dove si scopre che la bestia \u00e8 in realt\u00e0 lo stregone Rothbart, un vecchio nemico di suo padre che questi aveva sconfitto ed esiliato anni prima quando ne aveva scoperto le trame per impossessarsi del regno. Questi, rientrato in possesso dei suoi poteri magici, intende ora costringere Odette a sposarlo in modo da essere incoronato re in maniera \"legale\". Per convincerla le fa un incantesimo trasformandola in un cigno; le spiega poi che, per riprendere temporaneamente l'aspetto umano, deve necessariamente trovarsi sul lago ogni notte di luna e che per essere liberata dovrebbe ricevere un giuramento e una prova di amore eterno dal suo principe inoltre visto che non appena la luna lascia il lago Odette ritorna cigno e ci\u00f2 avverrebbe ovunque si trovasse non pu\u00f2 scappare. Durante la prigionia, Odette fa la conoscenza di alcuni simpatici amici animali che vivono sulle sponde del lago, ovvero l'altezzoso ranocchio Jean Bob (convinto di essere un principe), la paziente e saggia tartaruga Freccia (chiamata cos\u00ec per la sua velocit\u00e0 in acqua) e l'avventurosa pulcinella di mare Puffin (convinta di essere un generale dell'esercito) che la rincuorano e si offrono di aiutarla a risolvere il suo problema.\nCon il passare del tempo, tutti cominciano a dimenticare Odette, che credono essere perduta per sempre, anzi, Uberta ha deciso di preparare un grandioso ballo a cui invitare tutte le principesse di sua conoscenza nella speranza che il figlio ne scelga una come nuova promessa sposa. Derek, invece, rimane l'unico nel regno a non aver perso la speranza di rivedere la sua amata e dopo essersi lungamente allenato nella caccia e nel tiro al bersaglio, riflettendo sulle ultime parole di re Guglielmo si convince che il rapitore di Odette sia quello che lui chiama \"il Grande Animale\", ovvero una creatura che pu\u00f2 assumere qualunque forma. Sentendosi ormai pronto per andare a caccia di questo fantomatico mostro e recuperare Odette, Derek si addentra nella foresta scortato dal suo maldestro amico Bromley.\nNel frattempo, al lago, i quattro animali (compresa la principessa-cigno) hanno elaborato un piano per farsi trovare dal principe. Si intrufolano di soppiatto nel palazzo dello stregone per prendergli una mappa per orientarsi nella foresta e poi, in un secondo momento, Odette e Puffin prendono il volo in direzione del regno di Derek. I due si ricongiungono nella foresta ma, avendo Odette l'aspetto di un cigno e non potendo parlare, il principe dapprima non la riconosce, anzi pensa che si tratti proprio del \"Grande Animale\" che sta cercando e tenta di ucciderla. Dopo un pericoloso inseguimento, Odette e Puffin portano Derek fino al lago dove al sorgere della luna la principessa riprende temporaneamente il suo vero aspetto. Tuttavia, gli parla di Rothbart e gli spiega che non potr\u00e0 mai essere liberata da lui finch\u00e9 lui non spezzer\u00e0 l'incantesimo con il suo giuramento d'amore eterno. Derek allora invita Odette a presentarsi al ballo organizzato da sua madre che avr\u00e0 luogo la sera successiva nel suo castello, in modo che possa formulare tale giuramento davanti a tutto il regno.\nSfortunatamente, Rothbart ha udito la conversazione e, fallito ogni tentativo di convincere Odette a sposarlo, decide di vendicarsi su entrambi; poich\u00e9 la sera del ballo non ci sar\u00e0 la luna (e quindi Odette non potr\u00e0 tornare umana), trasforma Bridget, la sua vecchia assistente in una sosia perfetta di Odette e poi rinchiude la vera principessa Odette in una torre allagata e dentro vi getta pure Bromley dicendo cinicamente che sar\u00e0 lui il suo compagno di danza. Il suo piano prevede che Bridget, la falsa Odette, si presenti al ballo e che sia lei a ricevere il giuramento d'amore del principe Derek, cosa che farebbe letteralmente morire la vera principessa Odette. Dopodich\u00e9, si ripromette di finire Derek lui stesso.\nNonostante il fossato sia sorvegliato da una coppia di coccodrilli, Jean Bob, Freccia e Puffin si mobilitano per aiutare la loro amica e riescono con molta fatica a far evadere sia lei che Bromley (catturato nella foresta da Rothbart). Tuttavia, Odette non pu\u00f2 fare nulla per impedire l'inganno e quando assiste al giuramento di Derek nei confronti di un'altra donna, il suo cuore si spezza e riesce a malapena a tornare in volo al lago prima di morire. Derek si accorge troppo tardi dell'errore commesso e si precipita a sua volta al lago dove si getta sul corpo ormai senza vita dell'amata chiedendole perdono. A quel punto appare Rothbart che, nuovamente trasformato nella bestia volante per uccidere personalmente Derek, gli rivela che Odette potrebbe riprendere a vivere solo se lui riuscir\u00e0 a sconfiggerlo.\nIl principe combatte svantaggiato, ma Jean Bob e Freccia riescono a recuperare per lui il suo arco da caccia dal fondo del lago (dove lo stregone lo aveva gettato) e Bromley gli passa un'unica freccia con cui colpisce Rothbart al cuore. Lo stregone Rothbart muore e precipita nel lago, dove si dissolve in un'esplosione di luce. Derek dichiara finalmente a Odette il proprio amore incondizionato e questa torna miracolosamente in vita e in forma umana perch\u00e9 ormai libera dall'incantesimo. Derek e Odette ovviamente si sposano venendo incoronati re e regina e ciascuno ha il proprio lieto fine: Bromley si scopre pi\u00f9 coraggioso, Puffin diventa generale di un esercito di aironi e Jean Bob riceve da Odette il famoso bacio con cui \u00e8 convinto di potersi trasformare in un principe (anche se in realt\u00e0 non succede nulla). Il film si conclude con un bacio tra Derek e Odette mentre uno stormo di cigni vola sopra il lago.\nColonna sonora.\nUna settima canzone, \"Eternity\", cantata dalla band giapponese Dreams Come True, viene utilizzata come base dei titoli di coda. \"Far Longer Than Forever\" \u00e8 stata nominata ai Golden Globe come migliore canzone originale nel 1994.\nAccoglienza.\nCritica.\nIl film ha ricevuto recensioni contrastanti da parte della critica.\nSu Rotten Tomatoes ha un indice di gradimento del 50%, basato su 12 recensioni, con un punteggio medio di 5,4/10.\nRoger Ebert del \"Chicago Sun-Times\" ha assegnato al film tre stelle su quattro, scrivendo: \"Nonostante le risorse relativamente limitate a sua disposizione, Richard Rich dimostra di comprendere la recente rinascita animata della Disney e pu\u00f2 creare un po' della stessa magia. Il film non \u00e8 nella stessa lega dei quattro grandi della Disney, e non ha lo stesso fascino incrociato per gli adulti, ma come intrattenimento per famiglie, \u00e8 luminoso e allegro, e ha i suoi momenti\". Allo stesso modo, Hal Hinson del \"Washington Post\" ha scritto che era un film migliore de \"Il re leone\", elogiandone \"il ritmo fluido e senza fretta\" e il \"senso del colore originale e lussureggiante\", sebbene ritenga la colonna sonora\" [non] terribilmente distintiva\".\nBrian Lowry del \"Variety\" ha scritto che il film era \"tecnicamente impressionante ma piuttosto piatto e languido dal punto di vista della trama\". James Berardinelli del \"ReelViews\" ha assegnato al film 2,5 stelle su 4 scrivendo che \"gran parte del film \u00e8 banale\", sebbene abbia aggiunto \"tuttavia, nonostante i suoi problemi, \u00e8 in realt\u00e0 una delle migliori produzioni animate non Disney in arrivo da un po' di tempo\". Gene Siskel del \"Chicago Tribune\" ha dato al film due stelle su quattro scrivendo che il film \u00e8 \"un racconto disegnato casualmente di un noioso principe e una principessa tormentati da uno stupido stregone. Le canzoni sono deboli e nessuna relazione \u00e8 sviluppata tra i protagonisti\".\nBotteghino.\nIl film non ebbe il successo sperato, in parte a causa delle difficolt\u00e0 dovute alla concorrenza con una riedizione de \"Il re leone\". \"L'incantesimo del lago\" divenne popolare attraverso le riedizioni home video e da allora ha avuto nove sequel direct-to-video ed \u00e8 l'unico film della serie ad avere avuto un'ampia uscita nelle sale.\nUsc\u00ec negli Stati Uniti il 18 novembre 1994 e ha incassato solo 2,4 milioni di dollari nel weekend di apertura. Alla fine ha avuto un lordo interno totale di $ 9,8 milioni contro un budget di $ 21 milioni, diventando un enorme fallimento finanziario, principalmente a causa della concorrenza in difficolt\u00e0 con altri film usciti nello stesso periodo, tra cui \"Stargate\", \"Pulp Fiction\" e una riedizione de \"Il re leone\".\nLa riedizione Disney de \"Il Re Leone\" durante l'uscita de \"L'incantesimo del lago\" \u00e8 stata vista come un \"sabotaggio\" da \"Variety\".\nEdizioni home video.\n\"L'incantesimo del lago\" \u00e8 stato pubblicato in Italia in VHS nel dicembre 1995 su etichetta Columbia TriStar Home Video.\nSequel.\nIl film ha avuto due sequel, poi altri sette realizzati in CGI, diretti sempre da Richard Rich:"}
{"id": "591412", "revid": "287204", "url": "https://it.wikipedia.org/wiki?curid=591412", "title": "Polinomi ortonormali", "text": ""}
{"id": "591416", "revid": "174925", "url": "https://it.wikipedia.org/wiki?curid=591416", "title": "Teorema del panino al prosciutto", "text": "Il teorema del panino al prosciutto, noto anche come teorema di Stone-Tukey (dai nomi di Marshall Stone e John Wilder Tukey), afferma che dati \"n\" oggetti in uno spazio \"n\"-dimensionale \u2013 di forme, dimensioni e posizioni qualsiasi \u2013 esiste sempre almeno un iperpiano (\"n-1\")-dimensionale, in grado di bisecarli tutti simultaneamente. Si tratta di un importante risultato topologico noto anche come corollario al teorema di Borsuk-Ulam.\nIl teorema del panino al prosciutto non va confuso con il teorema del sandwich, in Italia noto come teorema dei due carabinieri, che riguarda lo studio dei limiti di funzioni.\nOrigine del nome.\nIl teorema prende nome dal problema della bisezione del volume di un panino al prosciutto, ci troviamo dunque nel caso in cui \"n\"\u2009=\u20093, ossia in tre dimensioni, e abbiamo esattamente tre oggetti, ossia due fette di pane e una fetta di prosciutto: \u00e8 possibile dividere un panino al prosciutto con un solo taglio netto in modo che la fetta di pane inferiore, la fetta di prosciutto e la fetta di pane superiore siano simultaneamente tagliate esattamente a met\u00e0? Il teorema dimostra che ci\u00f2 \u00e8 possibile.\nAltri casi particolari.\nIn due dimensioni l'enunciato prende il nome di \"teorema delle frittelle\", il cui oggetto \u00e8 la bisezione simultanea di due frittelle infinitamente sottili su un piatto utilizzando un singolo taglio retto: si tratta di dimostrare l'esistenza di una retta (la linea di taglio) in grado di dividere in aree uguali due qualsiasi figure piane, nel nostro caso le due frittelle. Il teorema non dice quale deve essere la linea di taglio (o l'iperpiano nel caso di generalizzazione a pi\u00f9 dimensioni) che deve essere seguita, si limita a dimostrarne l'esistenza: stabilire quale essa sia pu\u00f2 essere molto complicato.\nGli oggetti \"n\"-dimensionali da considerare non devono per forza essere connessi: per esemplificare questo fatto esiste una variante del teorema denominata \"teorema del panino al prosciutto e formaggio\", che ancora si riferisce al caso in cui \"n\"\u2009=\u20093 e i tre oggetti considerati sono:\n\u00c8 possibile trattare le due fette di pane come un singolo oggetto, perch\u00e9 il teorema richiede soltanto che la porzione su ciascun lato del piano vari con continuit\u00e0 al movimento del piano nello spazio tridimensionale. In questo caso \u00e8 ancora possibile bisecare il panino in questione in modo tale che ciascuna met\u00e0 contenga la stessa quantit\u00e0 di pane, formaggio e prosciutto; a differenza del \"teorema del panino al prosciutto\" (senza formaggio) va tenuto presente che ciascuna fetta di pane, presa singolarmente, potrebbe non essere bisecata esattamente perch\u00e9 il teorema garantisce solamente la presenza della stessa quantit\u00e0 di pane tra le due parti del panino."}
{"id": "591417", "revid": "6923", "url": "https://it.wikipedia.org/wiki?curid=591417", "title": "MOMO", "text": "MOMO \u00e8 un'azienda di \"design\" italiana, produttrice di cerchi in lega e accessori per automobili e motocicli anche da competizione.\nLa sigla MOMO sta per Moretti-Monza perch\u00e9 la prima corsa fu effettuata proprio su questo autodromo.\nStoria.\nFondata da un pilota amatoriale, Gianpiero Moretti, l'azienda si fece conoscere dal grande pubblico quando, nel 1964, il pilota di Formula 1 John Surtees, guidando una Ferrari e incuriosito dal volante che vi era installato, volle provarlo sulla sua monoposto.\nSi trattava di un volante dotato di un'impugnatura pi\u00f9 spessa rispetto ai normali volanti da competizione.\nLa Ferrari di Surtees equipaggiata con il volante MOMO fu la vettura che, a fine campionato, vinse il titolo iridato.\nFu allora che Moretti decise di trasformare la propria passione in una realt\u00e0 industriale.\nIn una prima fase, la produzione era limitata a prodotti per le competizioni, ma a partire dagli anni settanta l'azienda allarg\u00f2 i propri orizzonti, diversificando le linee di prodotto e creando nel 1981 Momo Design, un centro stile specializzato nella ricerca e nello sviluppo del \"car design\" e voluto dal direttore generale dell'epoca, Marco Cattaneo, ex compagno di universit\u00e0 di Moretti e in azienda dal 1974. \nAvvi\u00f2 quindi la produzione di cerchi in lega leggera e di volanti per le vetture stradali, sia per il mercato aftermarket, sia come primo equipaggiamento, a cominciare proprio dalle Ferrari.\nAlla fine degli anni ottanta, venne siglata la collaborazione con Rolls-Royce per la fornitura di primo equipaggiamento, e a questa seguirono molte altre case automobilistiche, quali Aston-Martin, Citro\u00ebn, Daihatsu, Fiat, Honda, Isuzu, Mazda, Mitsubishi, Nissan, Opel, Porsche, Peugeot, Renault, Saab, Subaru, Suzuki, Toyota, Volkswagen e Volvo.\nNel frattempo, Momo continuava a raccogliere successi nelle pi\u00f9 importanti competizioni automobilistiche: per citarne alcune, lo stesso Giampiero Moretti vinse la 24 ore di Daytona nel 1998 al volante della Ferrari 333 SP, e il team Brabham vinse il titolo di Formula 1 nel 1983, con le vetture dotate delle prime ruote in lega leggera da competizione firmate Momo.\nMario Andretti, Ayrton Senna, Nigel Mansell, Nelson Piquet, Michele Alboreto, Michael Schumacher, e prima di loro Niki Lauda, Jackie Stewart e Clay Regazzoni sono solo alcuni tra i pi\u00f9 grandi piloti di tutti i tempi ad aver corso equipaggiati con prodotti Momo.\nIl 1993 \u00e8 l'anno della nascita di Momo Corse, divisione specializzata nella produzione di abbigliamento ignifugo per piloti e scuderie.\nNel 1995, avvenne la prima svolta: la societ\u00e0 fu ceduta da Moretti a Breed Technologies, colosso industriale americano e leader mondiale nella produzione di volanti con Airbag.\nBreed Technologies venne successivamente acquisita da Carlyle Management Group, un importante fondo di investimento, che la fuse con altre aziende del settore Automotive gi\u00e0 di sua propriet\u00e0, allo scopo di creare la Key Safety Systems nel 2003.\nProprio il 2003 fu l'anno nel quale il logo aziendale fu sottoposto a un significativo restyling, con l'aggiunta di un \u201cItaly\u201d rosso, a significare l'importanza dell'origine italiana dell'azienda.\nGi\u00e0 dal 1998 Momo Design, il centro stile, \u00e8 tornato italiano: Marco Cattaneo si stacca dal gruppo americano rilevando il marchio e iniziando un'attivit\u00e0 autonoma in settori estranei alle macchine: caschi per moto, orologi, occhiali, abbigliamento, profumi.\nA partire dal 2005 anche MOMO \u00e8 nuovamente di propriet\u00e0 italiana, con sede legale a Milano, una filiale negli Stati Uniti e distributori in tutto il mondo: l'azienda commercializza i propri prodotti a marchio MOMO e MOMO CORSE per il mercato aftermarket in oltre 60 Paesi, nei 5 continenti. L'amministratore delegato, Massimo Ciocca, \u00e8 in forza all'azienda dal 1989.\nNonostante un sempre maggiore focus di Momo sulla ruota in lega leggera, l'azienda ha proseguito la propria attivit\u00e0 anche nel mondo delle corse: ne sono un esempio i campionati GP2 in Europa e Asia, e NASCAR negli Stati Uniti, dove Momo si \u00e8 affermata come principale fornitore di volanti.\nNel 2009 venne lanciato il marchio Reds, una linea di ruote in lega ideata per completare verso il basso la gamma e offrire al mercato un prodotto caratterizzato da un design pi\u00f9 appariscente e da un prezzo pi\u00f9 accessibile.\nMomo \u00e8 stata la prima azienda al mondo a ideare e produrre il mozzo di tipo collassabile per volante, in grado di assorbire urti di notevole entit\u00e0 con una deformazione programmata, innalzando cos\u00ec il livello di sicurezza raggiunto fino a quel momento."}
{"id": "591424", "revid": "125462513", "url": "https://it.wikipedia.org/wiki?curid=591424", "title": "Letteratura grigia", "text": "La letteratura grigia \u00e8 l'insieme dei testi non pubblicati attraverso i normali canali del commercio librario, ma diffusi, dagli stessi autori o da enti e organizzazioni pubbliche e private, all'interno dell'ente che li produce, senza fini di lucro. Il termine \u00e8 usato prevalentemente in biblioteconomia, in ambito documentalistico e in ambito scientifico.\nDefinizione.\nLa definizione di \"Letteratura grigia\" accettata in ambito scientifico \u00e8 quella concordata nel corso del \"Congresso internazionale sulla letteratura grigia\" svoltosi a Lussemburgo nel 1997, aggiornata nel Congresso di New York del 2004 e pi\u00f9 recentemente, nel dicembre 2006, nel corso dell'8\u00ba Congresso internazionale sulla letteratura grigia \"Harnessing the Power of Grey\" svoltosi a New Orleans:\nFra gli esempi di letteratura grigia:\nIn ambito storiografico talvolta ci si riferisce alla \"letteratura grigia\" come a quelle pubblicazioni fatte da storici non accademici e/o poco noti, presso case editrici minori e/o non specializzate, oppure riviste dalla limitata circolazione o dal bassissimo impatto. Non per\u00f2 le tesi di laurea e le pubblicazioni non a stampa, cui ci si riferisce come \"manoscritti\". La letteratura grigia in ambito storiografico comprende, dunque, sia lavori di carattere storico scientificamente corretti (il peer review non \u00e8 richiesto nella letteratura storica), anche se magari eseguiti da dilettanti o da persone che non si considerano \"storici\", sia opere divulgative dal diseguale valore e dalla metodologia spesso zoppicante .\nCaratteristiche.\nPrima della diffusione di internet il criterio discriminante era il fatto che si trattava di materiale spesso privo dei dati bibliografici che ne avrebbero consentito l'identificazione, rintracciabile solo presso gli addetti ai lavori ai quali era espressamente destinato. Il termine collettivo \"letteratura grigia\" evidenziava le difficolt\u00e0 di accesso e gestione di documenti definiti pertanto per esclusione, in contrapposizione alla letteratura \"bianca\", visibile e fruibile da tutti. Questo tipo di documentazione, tuttavia, ha sempre avuto un ruolo importante tra gli addetti ai lavori, soprattutto in ambito scientifico, perch\u00e9 consentiva la circolazione veloce di informazioni che non potevano essere diffuse altrimenti attraverso i canali pi\u00f9 tradizionali (periodici e monografie).\nCon la diffusione del web il materiale liberamente accessibile si \u00e8 enormemente allargato fino ad arrivare a comprendere tanto documenti inizialmente composti a stampa quanto, genericamente, altro materiale. Le tesi di laurea, tradizionalmente dattiloscritte, vengono attualmente redatte in formato elettronico e perci\u00f2 sono facilmente trasferibili nella stesura originale sul web.\nAll'interno della letteratura grigia si sta tentando ora la costruzione di veri e propri repertori che, ovviamente, non potranno essere esaustivi di tutta la letteratura grigia cartacea, mentre per quella elettronica suppliscono gi\u00e0, sia pure con finalit\u00e0 leggermente diverse, i potenti motori di ricerca di cui il web dispone: inserendo una parola significativa in un motore di ricerca \u00e8 attualmente molto semplice aver accesso a questo tipo di documentazione. Tuttavia ci\u00f2 pu\u00f2 costituire un serio problema; si pensi, ad esempio al pericolo derivante dalla diffusione di dati sensibili o a quello derivante dall'inserimento in Review sistematiche (meta-analisi) di documentazione non validata.\nCatalogazione.\nNonostante la sua grande importanza dal punto di vista della documentazione, tale tipo di letteratura \u00e8 spesso, e a parere di molti negativamente, trascurata. Oltre alla obiettiva difficolt\u00e0 del reperimento dei materiali da catalogare, un ulteriore problema \u00e8 costituito dal fatto che, tradizionalmente, tali materiali non vengono abitualmente collezionati e catalogati alla fonte dalle biblioteche che si limitano ad adottare gli standard usati per le monografie e i periodici.\nValore documentaristico e/o scientifico.\nIl valore documentaristico della letteratura grigia \u00e8 enorme, se non altro per le indicazioni che fornisce sulla presenza di un determinato fenomeno. Il valore scientifico \u00e8 ovviamente il pi\u00f9 disparato possibile: si va dalle notizie del tutto inattendibili, a documenti di indubbio valore scientifico, soprattutto in materie di \"nicchia\".\nUn discorso a parte \u00e8 quello delle tesi di laurea e di dottorato. In Francia il sistema bibliotecario centrale le classifica unitariamente, insieme a quelle francofone di tutto il mondo. In Italia copie di tutte le tesi di dottorato devono essere depositate presso le Biblioteche Nazionali di Roma e Firenze, mentre le tesi di laurea vengono conservate solo dalle singole universit\u00e0, e l'accesso a queste ultime \u00e8 maggiormente finalizzato all'esigenza di controllarne la copiatura che non alla loro messa a disposizione per ragioni di conoscenza."}
{"id": "591425", "revid": "77358", "url": "https://it.wikipedia.org/wiki?curid=591425", "title": "Villa di Montevettolini", "text": ""}
{"id": "591428", "revid": "77358", "url": "https://it.wikipedia.org/wiki?curid=591428", "title": "Villa di Monte Veturino", "text": ""}
{"id": "591429", "revid": "77358", "url": "https://it.wikipedia.org/wiki?curid=591429", "title": "Villa di Monte Vetturino", "text": ""}
{"id": "591440", "revid": "3325", "url": "https://it.wikipedia.org/wiki?curid=591440", "title": "Compostaggio", "text": ""}
{"id": "591444", "revid": "116196890", "url": "https://it.wikipedia.org/wiki?curid=591444", "title": "Griselda", "text": "Origine e diffusione.\nNome dall'etimologia incerta, potrebbe essere formato dalle radici germaniche \"gris\" (\"grigio\") o \"grima\" (\"maschera\"), combinato con \"hild\" (\"battaglia\", comunissimo nei nomi germanici e riscontrabile anche in Matilde, Brunilde e Crimilde e via dicendo) oppure \"ald\" (\"vecchio\", \"saggio\"), con un significato complessivo di \"guerriera grigia\" o, in senso lato, di \"vecchia eroina\".\nNonostante tale supposta provenienza, per\u00f2, non \u00e8 attestato alcun suo utilizzo nelle lingua germaniche, e di fatto potrebbe essere una creazione letteraria, prodotta dal Boccaccio combinando Criseide e Matelda: il nome infatti era ben poco usato prima che Boccaccio lo desse ad un personaggio del \"Decameron\", seguito a ruota da Chaucer che ne fece uso ne \"I racconti di Canterbury\"; questi due personaggi ispirarono molti altri scrittori ad usare il nome, inclusi Petrarca (\"Il racconto del chierico\") e Perrault (\"Patient Griselda\").\nIn epoca medievale, in Inghilterra e ancora pi\u00f9 in Scozia, il nome aveva raggiunto un'ampia diffusione, dando origine anche ad una vasta gamma di forme dialettali; la forma \"Griselda\" venne ulteriormente ripresa alla fine del Settecento, il suo uso poi rinforzato dal romanzo di Maria Edgeworth \"The Modern Griselda\". In Italia il nome \u00e8 usato occasionalmente nel Nord, specie in Toscana, dove \u00e8 sopravvissuto sostanzialmente per ragioni letterarie.\nDal finire del 1900 si \u00e8 registrata una certa tendenza, almeno in ambienti anglofoni, ad associare il nome \"Griselda\" a figure di streghe; questo processo potrebbe essere in parte dovuto a numerosi casi di donne con questo nome accusate di stregoneria in Scozia tra il XVII e l'inizio del XVIII secolo.\nOnomastico.\nIl nome \u00e8 adespota, non essendovi sante che lo abbiano portato; l'onomastico pu\u00f2 essere festeggiato il 1\u00ba novembre, per la festa di Ognissanti."}
{"id": "591448", "revid": "36426", "url": "https://it.wikipedia.org/wiki?curid=591448", "title": "Villa medicea del Poggio Imperiale", "text": "La Villa Medicea del Poggio Imperiale si trova sul colle di Arcetri, sul sistema del Viale dei Colli a Firenze. Originariamente era una villa medicea chiamata di Poggio Baroncelli, anche se oggi \u00e8 la villa medicea dall'aspetto meno rinascimentale, legata soprattutto al periodo barocco (per molte decorazioni interne) e neoclassico (per l'architettura e altri decori).\nLa Villa \u00e8 una delle poche ville medicee aperta al pubblico come museo, ogni domenica mattina (fuori vacanze scolari).\nStoria.\nIl Cinquecento.\nIl nome di \"Poggio Baroncelli\" deriva dal nome dei primi proprietari della villa, i Baroncelli. Posta fuori dalle mura, tra ampi poderi, ebbe qui luogo il duello tra Ludovico Martelli e Giovanni Bandini: all'epoca dell'assedio di Firenze (1529-30) il primo accus\u00f2 infatti di tradimento il Bandini, che aveva preso la parte degli assedianti, ma pare che il vero motivo di fondo fosse l'amore conteso per l'avvenente Marietta de' Ricci. Lo scontro avvenne il 5 marzo 1530, e vide accanto a ciascun sfidante un accompagnatore: Dante da Castiglione per il Martelli (che pare sellasse il formidabile cavallo dell'ambasciatore veneto, morto poco tempo dopo per una palla di cannone e ricordato da una targa ancora esistente in piazza dei Giudici), e Bertino Aldobrandini per il Bandini. I quattro si sfidarono in vesti leggere, senza corazza, n\u00e9 scudo, n\u00e9 elmo. L'amico del Bandini mor\u00ec per le ferite inflittegli dal Da Castiglione, ma il Bandini si vendic\u00f2 riducendo in fin di vita il Martelli.\nLa villa fu venduta ai Salviati nel 1548. Cosimo I la confisc\u00f2 ad Alessandro Salviati nel 1565 per via della sua opposizione al potere mediceo. Cosimo la don\u00f2 alla figlia Isabella e al marito Paolo Giordano I Orsini. Isabella ebbe una triste sorte, uccisa dal marito nella villa di Cerreto Guidi nel 1576, e la villa pass\u00f2 al figlio della coppia don Virginio Orsini.\nIl Seicento: Maria Maddalena d'Austria e Giulio Parigi.\nDopo qualche passaggio di propriet\u00e0, nel 1618 pervenne a Maria Maddalena d'Austria, sorella dell'imperatore asburgico Ferdinando II d'Asburgo, la quale aveva sposato il futuro granduca Cosimo II de' Medici nel 1608 ed era arrivata a Firenze nell'ottobre di quell'anno. La villa venne accessoriata di altri terreni che ne ingrandirono la tenuta e tra il 1622 e il 1625 fu completamente ristrutturata dall'architetto Giulio Parigi, che raddoppi\u00f2 verso est il corpo della villa e cre\u00f2 una nuova facciata con una loggetta all'ultimo piano e chiusa ai lati da due basse ali terrazzate.\nDalle ali laterali si dipartiva uno scenografico emiciclo con una balaustra ornata da statue. Al centro del piazzale cos\u00ec delimitato, su un prato, venivano allestite feste e spettacoli all'aperto. Sono rimaste in questa collocazione oggi solo le due statue principali, che decorano l'ingresso monumentale su due massicci piedistalli: \"Giove saettante\" di Felice Palma (1612 circa) e \"Ercole che sorregge il cielo\" di Vincenzo de' Rossi (1565).\nPer raccordare la villa alla citt\u00e0 fu creato un lungo viale rettilineo monumentale, che taglia tuttora il colle di Monticelli arrivando fino a Porta Romana, allora \"porta San Pier Gattolino\". Questo viale era delimitato da un bosco di cipressi, mentre all'imboccatura inferiore esistevano quattro grandi peschiere con sculture e insegne araldiche, che vennero rimosse nel 1773. Nel 1624 prese il nome di Poggio Imperiale per rimarcare le nobili origini della granduchessa Maria Maddalena che vi soggiornava.\nFu decorata all'interno da Matteo Rosselli e aiuti, con temi legati alla casata d'Austria e alle eroine bibliche, su specifica richiesta della granduchessa, e queste opere sono ancora tra i capolavori di questo artista.\nDopo ulteriori ampliamenti (come la sistemazione dei giardini) fu acquistata nel 1659 da Vittoria della Rovere, moglie di Ferdinando II de' Medici, che apport\u00f2 alcuni lavori di miglioramento tramite l'architetto Giacinto Maria Marmi tra il 1681 e il 1683.\nGli ampliamenti settecenteschi.\nCon l'arrivo dei Lorena la villa viene ulteriormente potenziata, in quanto allo stesso tempo vicina alla citt\u00e0 e salubre per la villeggiatura estiva o autunnale dei granduchi.\nCon il granduca Pietro Leopoldo si ebbero alcuni lavori ad opera di Gaspare Maria Paoletti, che cre\u00f2 i cortili interni al posto dei giardini murati, fece le scuderie e riarred\u00f2 gran parte delle sale, con decori a stucco dei fratelli Grato e Giocondo Albertolli, vedute marine di Antonio Cioci e scene galanti di Gesualdo Ferri e altre pitture di Filippo Tarchiani. Furono inoltre importate dall'oriente tappezzerie, carte e stoffe indiane e cinesi, che ancora oggi danno un tocco esotico a alcune sale. Qui il granduca amava risiedere in un appartamento al piano terreno: nel suo studio firm\u00f2 l'abolizione della tortura e della pena di morte.\nIl 2 aprile 1770 il giovane Wolfgang Amadeus Mozart tenne l'unico concerto a Firenze nella villa con il violinista Pietro Nardini, come ricorda una targa nel portico d'ingresso. Suon\u00f2 in una piccola stanza accanto al Salone delle Feste (chiamata ora \"Sala di Mozart\" e usata come camera per le ragazze del convitto e quindi impossibile da vedere) su un clavicembalo purtroppo impossibile da vedere per ragioni di sicurezza (\u00e8 molto antico e c'\u00e8 il rischio che perda il suo colore se viene esposto).\nQuadretti cinesi, probabilmente della stessa provenienza di quelli della villa, furono donati dal granduca Pietro Leopoldo alla sorella Maria Carolina d'Asburgo-Lorena, la quale li colloc\u00f2 nella villa Favorita di Res\u00ecna. Da qui vennero poi in parte portati a Palermo e oggi sono conservati nel palazzo Reale e nella palazzina Cinese.\nLa ristrutturazione neoclassica.\nNel 1807 Elisa Baciocchi Bonaparte fece eseguire un nuovo ampliamento a Giuseppe Cacialli, mentre il progetto per la nuova facciata risale ai tempi di Maria Luisa di Borbone-Spagna, secondo l'architetto Pasquale Poccianti. Questi lavori, che diedero alla villa l'attuale aspetto neoclassico, furono completati durante il periodo della Restaurazione con il granduca Ferdinando III di Toscana (verso il 1820).\nIl portico centrale venne sormontato da una loggia con cinque arcate e un timpano con orologio, mentre al posto delle due ali barocche vennero eretti due massicci avancorpi con portici. Con la ristrutturazione settecentesca erano andate perdute numerose cappelle, per questo si provvide a edificare nel braccio di sinistra una nuova cappella, chiamata \"della Santissima Annunziata\": divisa in tre navate e con tribuna semicircolare, conserva la sua decorazione settecentesca con le statue di Francesco Carradori e delle \"Virt\u00f9\" nelle nicchie, fregi in stucco di Bertel Thorvaldsen raffiguranti episodi biblici sulle pareti e sul soffitto una decorazione a tempera di Francesco Nenci con l'\"Assunzione della Vergine\".\nCon il trasferimento della capitale d'Italia Firenze e i lavori di riordino urbanistico della citt\u00e0, la villa si trov\u00f2 all'interno della zona dei Viali dei Colli, tracciati da Giuseppe Poggi. Dal 1865 divenne educandato femminile della Santissima Annunziata (trasferito dall'ex-monastero della Santissima Concezione in via della Scala) e oggi ospita ancora la stessa scuola, diventata poi istituto secondario di I e II grado e aperta a studenti di entrambi i sessi. All'interno conserva anche un piccolo museo con collezioni scientifiche d'epoca.\nAmbienti interni.\nL'unica parte antica rimasta della villa di Poggio Baroncelli \u00e8 il cortile quadrato che si incontra subito dopo l'ingresso, nucleo originario della primitiva villa. Attorno alle luminose aperture ad arco, chiuse da vetrate, si estendono quattro corridoi decorati da busti antichi inseriti in cornici, nicchie e volute di epoca settecentesca. Questa significativa collezione di sculture fu portata a Firenze da Vittoria della Rovere, ultima erede dei duchi d'Urbino.\nAl piano terra spicca l'appartamento dei granduchi, affrescato da Matteo Rosselli nelle lunette e nelle volte, e completato da grottesche e altre raffigurazioni nei secoli successivi. Seguono alcune sale neoclassiche e l'appartamento di Pietro Leopoldo, con affreschi, tra gli altri, di Traballassi. Il grande salone del refettorio, con affreschi di Francesco Corallo, venne commissionato da Vittoria Colonna come sala dell'Udienza, e realizzato tra il 1681 e il 1682.\nAl primo piano l'ambiente pi\u00f9 importante \u00e8 lo scenografico salone delle Feste, edificato tra il 1776 e il 1783 e decorato da stucchi in prevalenza di colore bianco.\nNell'adiacente quartiere \"cinese\" si trovano le quattro stanze decorate verso il 1775 con carte cinesi dipinte a mano, realizzate in rotoli nei laboratori di Canton specializzati in produzione per le esportazioni, allora molto fiorenti per la moda delle cineserie in Europa. Nei raffinati dipinti \u00e8 rappresentato un mondo idealizzato e fiabesco, con fiori, uccelli esotici, scene quotidiane spesso mutuate dalla letteratura. Una quinta sala era originariamente rivestita da 88 quadretti (circa 20x30 cm ciascuno) con scene quotidiane e attivit\u00e0 lavorative cinesi: provenienti forse da una serie in album, si trovavano in villa almeno dal 1784 e furono successivamente rimossi; oggi ne sono esposti una ventina in cornici dorate ed \u00e8 in corso il loro restauro nella prospettiva di una risistemazione secondo la disposizione originaria.\nLa cappella della Santissima Annunziata.\nNel 1820, dunque in pieno clima Restaurazione con Ferdinando III di Toscana, l'architetto Giuseppe Cacialli conclude i lavori per la cappella che pochi anni prima aveva commissionato Elisa Baciocchi, sorella di Napoleone. Sulla facciata esterna, entro un loggiato che ospita due nicchie, appaiono le grandi sculture di \"Aronne\" e \"Mos\u00e9 \", rispettivamente scolpite da Gaetano Grazzini e Francesco Pozzi.\nDal vestibolo ovale che ospita una tela di Antonio Ciseri sull'altare (\"Annunciazione\") e un rilievo con l'\"Adorazione dei pastori\" di bottega toscana, si entra cos\u00ec nell'elegante ambiente di gusto neoclassico. Composto da tre navate, \u00e8 scandito da 12 colonne di finto marmo, a scagliola, in stile corinzio. Sulla volta del soffitto \u00e8 la grande tempera con \"Assunzione della Vergine\" di Francesco Nenci (1823). Un fregio continuo, della bottega del cacialli, di stucco corre per le pareti con scene bibliche. Nelle sei nicchie delle pareti compaiono le statue allegoriche della \"Fede\" (Ferdinando Fontana), della \"Carit\u00e0\" (Luigi Magi \u2013 copia di un originale di Lorenzo Bartolini trasportato nella Galleria Palatina nel 1853), dell'\"Umilt\u00e0 \"(Francesco Carradori), della \"Fortezza\" e della \"Purit\u00e0\" (Stefano Ricci), della \"Speranza\" (Giovanni Guerrini).\nFra le pi\u00f9 pregevoli opere della Cappella \u00e8 il paliotto di Bertel Thorvaldsen raffigurante gli \"Apostoli e Cristo che consegna le chiavi a san Pietro\". Il paliotto \u00e8 testimonianza del gusto internazionale che circolava nelle committenze della villa. Le incisioni della Via Crucis sono per la maggior parte di Luigi Sabatelli."}
{"id": "591451", "revid": "125884368", "url": "https://it.wikipedia.org/wiki?curid=591451", "title": "Nescaf\u00e9", "text": "Nescaf\u00e9 \u00e8 una marca internazionale di caff\u00e8.\nStoria.\nCreato in Svizzera il 1\u00ba aprile 1938 dalla Nestl\u00e9, il suo nome \u00e8 costituito dalle parole \"Nestl\u00e9\" e \"caf\u00e9\" ed \u00e8 disponibile in numerose varianti.\nNel 1942, grazie alla sua facilit\u00e0 di preparazione, il Nescaf\u00e9 entr\u00f2 a far parte della razione quotidiana del soldato americano, la \"Razione K\".\nCaff\u00e8 in capsule.\nNegli ultimi anni la Nescaf\u00e9 sfruttando la collaborazione con la nota ditta tedesca Krups ha messo in commercio Dolce Gusto, una linea di macchine per caff\u00e8 espresso e altre bevande in capsule, le quali a differenza del marchio principale prevedono l'uso di caff\u00e8 macinato."}
{"id": "591452", "revid": "52355", "url": "https://it.wikipedia.org/wiki?curid=591452", "title": "Maxwelliana", "text": ""}
{"id": "591454", "revid": "3325", "url": "https://it.wikipedia.org/wiki?curid=591454", "title": "Isola di Carturo", "text": ""}
{"id": "591455", "revid": "767487", "url": "https://it.wikipedia.org/wiki?curid=591455", "title": "Perpetual Burn", "text": "Perpetual Burn \u00e8 il primo album solista di Jason Becker. \u00c8 uscito nel 1988 ed \u00e8 un lavoro completamente strumentale."}
{"id": "591456", "revid": "767487", "url": "https://it.wikipedia.org/wiki?curid=591456", "title": "Idalia (nome)", "text": "Origine e diffusione.\nNome di scarsa diffusione, da ricondurre probabilmente a un epiteto della dea greca Afrodite, detta \"Idalia\" poich\u00e9 venerata in un grande tempio a Idalio, nell'isola di Cipro; il nome di tale citt\u00e0 (\u0399\u03b4\u03ac\u03bb\u03b9\u03bf\u03bd, \"Idalion\", in greco e \"Idalium\" in latino) \u00e8 una contrazione di \"Eidon helios\", \"ho visto il Sole\").\nMeno plausibile una derivazione dall'elemento germanico \"id\" (\"operosit\u00e0\", da cui Ida).\n \u00c8 attestato anche in spagnolo e catalano.\nOnomastico.\nIl nome non ha sante patrone, quindi \u00e8 adespota. L'onomastico si pu\u00f2 festeggiare il 1\u00ba novembre, giorno di Ognissanti."}
{"id": "591457", "revid": "52355", "url": "https://it.wikipedia.org/wiki?curid=591457", "title": "Statistica di Maxwell-Boltzmann", "text": ""}
{"id": "591458", "revid": "713168", "url": "https://it.wikipedia.org/wiki?curid=591458", "title": "Congiura di Bedmar", "text": "Con l'espressione di \u201dCongiura di Bedmar\u201d si indica la congiura che si svilupp\u00f2 a Venezia nel periodo 1617 -1618 su impulso dell'ambasciatore spagnolo, il marchese di Bedmar, che aveva lo scopo di abbattere il governo locale e imporre il dominio iberico su tutte le terre veneziane. Scoperto il tutto, seguirono numerose esecuzioni e il Bedmar fu rimpatriato.\nSituazione politica.\nAgli inizi del XVII secolo c'era un forte astio tra il regno di Spagna e la Repubblica veneziana. In particolare, gli iberici desideravano imporre il loro controllo sull'Adriatico e sulle ancora ricche rotte mercantili verso l'Oriente.\nAttorno al 1616/1617, il vicer\u00e9 spagnolo, Pedro T\u00e9llez Gir\u00f3n, duca di Osuna (1579\u20131624), uomo noto per i suoi intrighi e desideroso di vittorie sensazionali per ovviare alla sua scarsa azione di governo nelle province dell'Italia meridionale, inizi\u00f2 a ordire un complotto per abbattere la Repubblica e tornare nei favori del re Filippo III di Spagna.\nCongiura.\nMentre a Venezia il marchese di Bedmar, ambasciatore sin dal 1607, aveva creato una vasta rete di spionaggio che poteva venir a conoscenza di quasi tutto, il vicer\u00e9, forse di sua iniziativa, invi\u00f2 un francese, Nicol\u00f2 Renault, assieme a dei complici, ad arruolarsi nella flotta veneziana. Il francese inizi\u00f2 a corrompere altri suoi connazionali che combattevano sotto le insegne della Repubblica, mentre il marchese di Bedmar otteneva la neutralit\u00e0, se non l'appoggio, degli ambasciatori di Inghilterra e Francia.\nIl piano, ben architettato, prevedeva un attacco dal mare da parte della flotta spagnola, mentre i rivoltosi, invece che aiutare nella difesa, avrebbero creato panico e confusione all'interno della citt\u00e0. Secondo lo storico Giuseppe Tassini, gi\u00e0 nel novembre 1617 e nel marzo 1618 si tent\u00f2 per due volte di metter in atto il tutto, ma vi furono inconvenienti tali per cui si dovette rinviare.\nIl pesante ritardo influ\u00ec negativamente sulla congiura, e il 9 aprile 1618 una lettera anonima avvert\u00ec il governo veneziano, gi\u00e0 insospettito da alcune voci.\nA questo punto Renault, costretto dai sospetti ad agire, tent\u00f2 di convincere un nobile francese, Baldassarre Juven, a unirsi a lui, ma quest'ultimo corse a denunciarlo al governo.\nIl 12 maggio 1618 Renault venne arrestato e, reo confesso, lui e altri complici furono giustiziati nei giorni e nei mesi successivi.\nConseguenze.\nIl fallimento della congiura port\u00f2 a un'ondata d'arresti che spazz\u00f2 via la rete tanto laboriosamente creata dal Bedmar che, vero capo della congiura o pi\u00f9 probabilmente capro espiatorio, fu richiamato in patria.\nNel periodo 1618\u20131622, moltissime persone vennero arrestate e messe a morte, e solo il caso di Antonio Foscarini, nobile giustiziato ingiustamente il 21 aprile 1622, convinse le autorit\u00e0 veneziane a cessare la repressione che, in ogni caso, aveva ottenuto il suo effetto.\nIl vicer\u00e9 Ossuna, in seguito al fallimento della congiura, fu costretto a tornare in Spagna dove, arrestato, mor\u00ec nel 1624 in disgrazia.\nIpotesi alternative.\nL'ipotesi che la Congiura di Bedmar fosse stata simulata dai Veneziani per loro fini diplomatici fu formalizzata nella \"Histoire de la Republique de Venise\" pubblicata nel 1819 da Pierre Antoine No\u00ebl Bruno (noto anche come conte Daru), il comandante napoleonico che aveva diretto l'armata francese nel saccheggio di Venezia.\nIl clima ideologico del Congresso di Vienna e della Restaurazione nel quale veniva spartito tra le Monarchie europee, come bottino napoleonico, il patrimonio territoriale e culturale della Repubblica di Venezia, diede grande risalto alla \"Histoire de la Republique de Venise\". Ci\u00f2 permise che le sue falsificazioni storiche influenzassero librettisti e romanzieri (Manzoni, Hugo, Boito, Dall'Ongaro per citare tra i pi\u00f9 famosi) e che, attraverso le loro operette teatrali, si diffondessero nell'immaginario popolare.\nLe ipotesi ideologiche del Daru, sia quella generale cui si ispira la sua Histoire, sia quella specifica relativa alla Congiura di Bedmar, venivano tuttavia destituite di ogni credibilit\u00e0 storica dal conte Domenico Tiepolo nella sua opera \"Discorsi sulla Storia Veneta\", gi\u00e0 nel 1828."}
{"id": "591461", "revid": "72396", "url": "https://it.wikipedia.org/wiki?curid=591461", "title": "FIFI Wild Cup 2006", "text": ""}
{"id": "591469", "revid": "1784425", "url": "https://it.wikipedia.org/wiki?curid=591469", "title": "Alejandro Lerroux", "text": "\u00c8 stato Presidente del Consiglio tre volte: dal 12 settembre all'8 ottobre 1933, dal 16 dicembre 1933 al 28 aprile 1934 e dal 4 ottobre 1934 al 25 settembre 1935.\nBiografia.\nFiglio di un militare, fu allevato dallo zio sacerdote, esperienza che lo port\u00f2 a maturare una profonda avversione per la religione. Fu membro della Massoneria. Grazie alle enormi disponibilit\u00e0 economiche, fond\u00f2 il Partido Republicano Radical che ottenne ben presto un ampio successo a Barcellona.\nNel 1931 entr\u00f2 a far parte del primo governo della Seconda Repubblica Spagnola, presieduto da Alcal\u00e0 Zamora. Quando quest'ultimo venne eletto presidente della Repubblica, aspir\u00f2 per s\u00e9 alla Presidenza del governo; quando gli venne preferito Manuel Aza\u00f1a, usc\u00ec, col suo partito, dalla coalizione di governo e inizi\u00f2 la virata a destra. \nNel 1933 si present\u00f2 alle elezioni alleato della CEDA e dei partiti tradizionalisti e monarchici. Ottenne la nomina a capo del governo. Il suo governo cadde su un caso di corruzione, denominato \"straperlo\", dal nome del tipo di roulette, manipolabile elettronicamente, che si voleva introdurre in Spagna. Nel giro di tangenti collegato, furono coinvolti esponenti del Partito Radicale e familiari dello stesso Lerroux, a cominciare dal figlio adottivo, Aurelio. \nDurante la guerra civile spagnola sostenne Francisco Franco e i militari golpisti. Stabil\u00ec la propria dimora in Portogallo e fece ritorno in Spagna solo nel 1947."}
{"id": "591470", "revid": "287204", "url": "https://it.wikipedia.org/wiki?curid=591470", "title": "Ifigenia (nome)", "text": "Origine e diffusione.\nContinua il nome greco \u0399\u03c6\u03b9\u03b3\u03b5\u03bd\u03b5\u03b9\u03b1 (\"Iphigeneia\"), composto dalle radici \u03b9\u03c6\u03b9\u03bf\u03c2 (\"iphios\", \"forte\") e \u03b3\u03b5\u03bd\u03b7\u03c2 (\"genes\", \"nato\") o \u03b3\u03b5\u03bd\u03bf\u03c2 (\"genos\", \"nascita\", \"generazione\", \"stirpe\"); pu\u00f2 essere interpretato come \"[donna] di forte stirpe\".\n\u00c8 un nome di matrice classica e letteraria; \u00e8 presente nella mitologia greca con il personaggio di Ifigenia, figlia di Agamennone e Clitennestra, di cui si narra nell\"Iliade\" e alla cui storia sono ispirate numerosissime tragedie ed opere liriche classiche e moderne che ne hanno sostenuto la fama, anche se la diffusione \u00e8 comunque scarsa. Era inoltre un appellativo di Artemide cos\u00ec detta forse perch\u00e9 invocata per aiutare nel parto.\nL'accentazione corretta del nome sarebbe piana (\"Ifigen\u00eca\"), ma nell'uso popolare \u00e8 frequente quella sdrucciola (\"Ifig\u00e8nia\"), probabilmente dovuta all'influsso di altri nomi come Eugenia.\nOnomastico.\nL'onomastico si pu\u00f2 festeggiare il 21 settembre in memoria di santa Ifigenia, leggendaria vergine e principessa etiope; il 7 luglio si ricorda inoltre la beata Ifigenia di San Matteo de Gaillard de la Vald\u00e8ne, religiosa sacramentina, una dei Martiri di Orange uccisi durante la rivoluzione francese."}
{"id": "591471", "revid": "8596", "url": "https://it.wikipedia.org/wiki?curid=591471", "title": "Alejandro Lerroux Garc\u00eda", "text": ""}
{"id": "591475", "revid": "110157", "url": "https://it.wikipedia.org/wiki?curid=591475", "title": "Ildefonso", "text": "Origine e diffusione.\nSi tratta di un adattamento spagnolo del nome germanico, di tradizione visigota, \"Hildefons\"; \u00e8 composto dalle radici \"hild\" (\"battaglia\") e \"funs\" (\"pronto\", \"veloce\", \"valoroso\"), quindi pu\u00f2 essere interpretato come \"pronto alla battaglia\" o \"valoroso in battaglia\". Il primo elemento, comunissimo nell'onomastica germanica, \u00e8 presente in vari altri nomi (quali Matilde, Clotilde, Romilda, Childerico, Ildebrando...), mentre il secondo si ritrova in Alfonso, nome che, peraltro, potrebbe avere la stessa etimologia di Ildefonso\nIl nome, portato da un santo vescovo di Toledo nel VII secolo che si oper\u00f2 per la diffusione del culto mariano, si \u00e8 diffuso in Italia nel periodo di dominazione spagnola, ed \u00e8 attestato principalmente in Lombardia.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "591478", "revid": "933835", "url": "https://it.wikipedia.org/wiki?curid=591478", "title": "Diego Mart\u00ednez Barrio", "text": "Politica.\n\u00c8 stato Presidente del Consiglio dei ministri due volte: dall'8 ottobre 1933 al 16 dicembre 1933 e solo per un giorno, il 19 luglio 1936, gli succedette Jos\u00e9 Giral. Allo scoppiare della guerra civile spagnola tent\u00f2 inutilmente di far desistere il capo degli insorti Emilio Mola offrendogli il posto di ministro della Guerra. Mola per\u00f2 respinse l'offerta.\nFu due volte Presidente della Repubblica spagnola in esilio, dal 3 marzo 1939 all'11 maggio 1940 e dal 17 agosto 1945 al primo gennaio 1962, quando mor\u00ec in esilio a Parigi.\nMassoneria.\nImportante dirigente della Massoneria spagnola, fu iniziato il primo luglio 1908 nella loggia \"Fe n. 261\" di Siviglia del Grande Oriente Spagnolo, col nome simbolico di \"Justicia\", che cambi\u00f2 il 30 maggio 1912 per quello di \"Vergniaud\" (un rivoluzionario girondino francese); nel 1912 fu tra i fondatori della loggia \"Isis\", di cui in seguito divenne Maestro venerabile, e il 18 febbraio 1915 della loggia \"Isis y Osiris n. 377\", che fino al luglio 1936 fu il principale centro della massoneria in Andalusia, nel 1923 raggiunse il 33\u00ba ed ultimo grado del Rito scozzese antico ed accettato e nel 1931 fu eletto per la prima volta Gran Maestro del Grande Oriente Spagnolo, carica che ricopr\u00ec in seguito una seconda volta."}
{"id": "591481", "revid": "599013", "url": "https://it.wikipedia.org/wiki?curid=591481", "title": "Bbt", "text": ""}
{"id": "591484", "revid": "2086778", "url": "https://it.wikipedia.org/wiki?curid=591484", "title": "Antonio d'Alessandro", "text": "Biografia.\nDiscendenza familiare.\nAntonio d'Alessandro, il noto \u201cprincipe dei legisti\u201d, leg\u00f2 la sua fama professionale alle vicissitudini della regnanza aragonese, insediatasi in Napoli nel XV secolo, nonostante la famiglia gentilizia di appartenenza fosse rimasta fedele ai d'Angi\u00f2. I nuovi regnanti, riconoscendo il valore e le capacit\u00e0 di taluni personaggi legati alla precedente dinastia, si avvalsero degli stessi patrizi filo-angioini per governare il regno. Il d'Alessandro, difatti, seppur legato ad un casato, che annovera diversi esponenti al servizio dei sovrani angioini, si mise in mostra per essere, a detta del D'Afflitto (E.D'Afflitto, Memorie degli scrittori del Regno, Napoli, 1782-94,pg.198), \u201cprimo dei primi del Foro per il suo vantaggio di possedere tutte le doti dello spirito e del corpo per ben riuscirvi\u201d.Nato a Napoli intorno al 1420, Antonio, secondo un \u201cignoto\u201d araldista (Esame della Nobilt\u00e0 Napoletana di Incerto autore, 1697), fu figlio del banchiere Severo (il cui sepolcro trovasi nella chiesa dei Santi Severino e Sossio, ed ascritto al sedile di Montagna e poi di Porto il 21 maggio 1460), nonch\u00e9 fratello di Antonello (\u201cfu banchiere pubblico\u201d), Petrillo, Jacovo (\u201cfu gran cacciatore\u201d). L'autore scrive che detto personaggio \u201cessendo Dr. di legge divenne famosissimo in tal professione, fu Regio Consigliero, e adoprato per la sua fecondia e dottrina dal re Ferrante in molte ambasciate e particolarmente a Gio. re Aragona fratello carnale e leg.mo successore in tutti i regni dal re Alfonso primo\u2026 il che Ant. tutto ottenne da quel Re. Perloch\u00e9 il suo Re gli concesse in dono il Castel di Cardito con altri feudi, quali perch\u00e9 ne passarono agli eredi si stima che fossero in vita concessi o devoluti al Regio Fisco per morte senza figli; veram.te quest'Antonio p.la sua virt\u00f9 diede ben molto splendore principio alla nobilt\u00e0 della famiglia, ebbe moglie Macedonia Riccio sorella del famoso Michele con la quale non fe prole\u201d. Secondo il genealogista di Casa d'Alessandro, il De Daugnon (DD.Daugnon, La Ducal Casa dei d'Alessandro, patrizi napoletani, Milano 1880) la discendenza dell'Antonio sarebbe derivata invece da Paolo o Paolello (fratello del Severo), direttore del Gran Sigillo nel 1403 e segretario della regina Giovanna II di cui dicevasi essere \u201csuo familiare\u201d. Inoltre, oltre ai citati fratelli l'autore fa menzione del famoso umanista-giurisperito Alessandro(n.1461+1523) e di Giovanna/Giovannella sposa di Casotto De Gennaro. Si potrebbe, invece, ipotizzare che detto Paolo fu padre dei soli tre figli Alessandro, Antonio, Giovannella, di cui il secondo per\u00f2 diverso dall'ambasciatore in questione. L'esistenza di questo omonimo Antonio nella Napoli di met\u00e0-fine XV secolo, tra l'altro, risponderebbe alla tesi genealogica del D'Afflitto (Op.cit.), secondo la quale era da ritenersi errata la notizia del Toppi circa la nomina del d'Alessandro anche a presidente della Regia Camera della Sommaria nel 1484 (cos\u00ec il Toppi: \u201cAntonius de Alexandro neap. Patrici judex magna Curia Vicaria an. 1484 ut in com, 24 fol 44 su Arch. Reg. Cam. Reperitur enter Regia Camera Sommaria Presidentes in ann. 1488 ut in compusit acobi Cavalli praedicti anni in archivio Reg. Cam.). Difatti, dimostr\u00f2 il D'Afflitto che \u201csapendo noi da cento documenti, e dallo stesso Toppi, che Antonio nel 1480 fu dichiarato Vice-protonotario; e che tenne questa carica fino alla morte, come pu\u00f2 credersi, che nel 1484 fosse disceso all'infimo grado della magistratura?... Io per me direi, che questi \u00e8 diverso dal nostro, e col tal diversit\u00e0 salverei pi\u00f9 cose. I. Non si darebbe una solenne smentita al Toppi; cosa dura in se stessa, e durissima nel darsi ad uno che cita i pubblici registri, dei quali \u00e8 custode. II. Potrebbe esser vero, che Alessandro d'Alessandro ebbe un fratello per nome Antonio, come asserisce il Chioccarelli; lo che non \u00e8 fatto possibile per le ragioni da me addotte nell'articolo antecedente alle quali si pu\u00f2 aggiungere l'enorme disparit\u00e0 degli anni: e ci\u00f2 tutto si accomoda con questo nuovo Antonio d'Alessandro\u201d. Lo stesso Biagio Aldimari (B.Aldimari, Memorie delle Famiglie imparentate con la Famiglia Carafa, Vol. IV, Napoli 1691\u00a0pg.372) riconosce che \u201cvi fu un altro Antonio, che fu Consigliere, e Presidente del Sacro Regio Consiglio nel 1483\u201d, divergendo, per\u00f2, sull'incarico riconosciuto. L'esistenza di due cugini con stesso nome, con ruoli di prestigio diversi mantenuti presso la corte aragonese e con et\u00e0 anagrafica diversa (Antonio di Paolo forse pi\u00f9 giovane), acquieterebbe la secolare discussione sollevata da vari studiosi circa la rilevata differenza di et\u00e0 tra l'illustre umanista-giurisperito Alessandro (n.1461+1523, autore dei Dies Geniales) e il presunto fratello Antonio, identificato dalla storiografia ufficiale nel famoso regio ambasciatore, per la quale si \u00e8 sostenuto la non appartenenza del primo alla famiglia patrizia napoletana. L'Antonio di Paolo, pertanto, ebbe una carriera nella Regia Camera della Sommaria, ove il 13 gennaio 1459 ricevette la prima nomina come \u201cufficiale\u201d e successivamente ne divenne \u201cpresidente\u201d(1495, Toppi, op.cit). \nFormazione scolastica.\nIn giovent\u00f9 messer Antonio frequent\u00f2 gli studi in legge (leggi romane) in alcune universit\u00e0 d'Italia, quali Ferrara e Siena, diventando solerte discepolo del famoso Francesco Aretino ed Alessandro d'Imola. Il Chioccarelli (B.Chioccarelli,De Illustris Scriptorib. In Civitate et regno Neapolis, t. I,Napoli 1780\u00a0pg.50) sostiene che prese il dottorato a Ferrara sotto il magistero dell'Aretino (Francesco Accolti insegn\u00f2 giurisprudenza a Bologna dal 1440 al 1445, poi a Ferrara dal 1448 al 1461 ove predilesse leggere testi canonisti), mentre Matteo d'Afflitto lo menziona tra gli illustri personaggi del collegio dei dottori di Napoli. Rientrato in Napoli, gi\u00e0 famoso, fu scelto da re Alfonso I per \u201cleggere giurisprudenza\u201d (P.Giannone, Storia Civile del Regno di Napoli, Napoli,1723 lib.28,cap. V,pg.486) alla Universit\u00e0 dei Regi Studi \u201cnella cattedra matutina\u201d, tanto che i suoi insegnamenti suscitarono grande interesse presso gli studenti della materia a tal punto che \u201cda per tutto correvano gli scolari alle sue lezioni\u201d. Scrive il Chioccarelli, in merito, (Chioccarelli, \"op.cit.\", p.\u00a050): \u201cUbi primum leges interpretari in patrio gymnasio, caepisset, famam suam usque ad ultimos Europae fines expandit; ita ut non ex Regno, et universa Italia solum, sed etiam ex Gallis, Hispaniisque ad illum audiendum passim et gregatim confluxerint\u201d. Contemporaneamente all'insegnamento, Antonio d'Alessandro si diede a svolgere anche la professione di avvocato, diventando tra i primi legisti del foro partenopeo, le cui qualit\u00e0 furono apprezzate dallo stesso sovrano aragonese che lo nomin\u00f2 nel 1447, all'et\u00e0 di soli 27 anni, Regio Consigliere (Niccol\u00f2 Toppi, \"Catalogus cunctorum regentium et iudicum Magn\u00e6 Curi\u00e6 Vicari\u00e6...\" Regi Consiglieri, Par. 2, Napoli, 1666, p.\u00a0388) con assegno di 500 ducati l'anno (Societ\u00e0 Napoletana di Storia Patria, \"Regis Ferdinandi Primi Instructionum Liber\", Napoli, 1916, p.\u00a0220).\nCariche nel Regno.\nQueste sue illustri qualit\u00e0 forensi furono confermate e riconosciute anche dal successore al trono di Napoli, re Ferrante (Ferdinando) I che \u201ccre\u00f2 dett'Antonio del Consiglio Supremo, e lo fece per l'assenza di D.Gioffredo Borgia Principe di Squillace\u201d(S.Mazzella, Descrittione del Regno di Napoli, Napoli 1601\u00a0pg.748). Il sovrano lo mand\u00f2, poi, come suo ambasciatore a Roma (1458) presso la corte di papa Pio II (Giannone, Storia Civile, op.cit.lib.27) per ottenere il riconoscimento pontificio sull'investitura al Regno, contesa dai duchi d'Angi\u00f2. A detta del D'Afflitto (E.D'Afflitto, Memorie op.cit, pg.199) \u201csi guadagn\u00f2 a segno la stima, e la buona grazia di quel Papa letterato, e del Collegio de' Cardinali, ch'\u00e8 fama ch'egli consultasse e dettasse la stessa Bolla dell'Investitura, che felicemente ottenne\u201d. Visto il buon esito della missione, che fu molto apprezzata da re Ferrante, si verific\u00f2 che appena tornato da Roma, ottenne altra importante missione, quale commissario (\u201cin priori legatione nuptias inter dictum Regum Ferdinandum\u201d), inviato con Stefano de Comitibus di Bologna, nel 1459, in Calabria in occasione di una rivolta di tali popolazioni presso Rossano, onde convincerle a rimanere fedeli alla corona aragonese. Il d'Alessandro and\u00f2, poi, in Spagna, accompagnato da Turco Cicinello, per incontrare re Giovanni II d'Aragona, zio di Ferrante, al fine di distogliere l'interesse verso le tumultuose richieste del principe di Taranto ed altri baroni ribelli che lo esortavano ad occupare il regno di Napoli, destituendo dal trono suo nipote. Anche tale ambasceria ebbe esito positivo \u201cnon solo ottenne, che fossero ricusate le offerte de' ribelli, ma tolse un altro seme di discordia tra le due corti, accomodando gl'interessi per le doti della Regina Maria, moglie del nostro Re Alfonso I, morta in Catalogna, la quale aveva lasciato erede il (cognato) Re Giovanni\u201d (D'Afflitto, op.cit.,pg.201). Molto probabilmente, lo stesso fu occupato in altre ambascerie fino al 1465, dal momento che non risultano sentenze del Sacro Regio Consiglio a firma di costui. Dal 1465 al 1468 fu presente in Napoli, riprendendo la cattedra dell'insegnamento all'Universit\u00e0 nel 1466 (come \u00e8 attestato dal titolo di una sua opera che raccoglie le lezioni ivi svoltesi: \u201cRecollectae in Tit., saluto matrimonio, de liberis posthumis, de vulgari pupillari substitutione, collectae per Franciscum Mirabellum eius scholarem, dum idem Antonius in Neapolitano Gymnasio an.1466 publico regio stipendio conductus legerat, concurrens D.Andrea Maricondo in lecitone extraordinaria \u201c) e dedicandosi alla sua professione forense. Nel 1468 il Toppi (Toppi, op.cit. num.2) lo cita nel modo seguente: \u201c Antonium de Alexandro, ac Jo Anton. Carafam eiusdem Regis jussu ad alia occupatos negozia \u201c, mentre l'anno successivo si ritiene essere stato incaricato a negoziare la pace con Bartolomeo Coleone Bergamasco, sceso in guerra contro re Ferrante, nonch\u00e9 ad accogliere l'imperatore Federico III, sceso in Italia per alcuni mesi del 1469. Una sua pubblicazione manoscritta, presente presso il fondo Brancaccio della biblioteca nazionale di Napoli, apparve nel 1469 con il seguente titolo: \u201cReporta tradita per eximium legum doctorem dominum Antonium de Alessandro codicis de edendo sub anno domini 1469\u201d(A.Ambrosio, L'erudizione storica a Napoli nel Seicento, Salerno 1996\u00a0pg.143). Il successivo periodo 1470-1475 vide Antonio d'Alessandro riprendere la carica di Consigliere, pur mantenendo sempre la cattedra e producendo altra opera giuridica \u201c Reportata Carissimi U.I Interpretis Domini Antonimi de Alessandro super II Codicis in Fiorenti studio Partenopeo sub aureo seculo, augusta pace Ferdinandi Siciliane\u201d. Trattasi, questa, di raccolta di discussioni processuali, riguardanti argomenti di diritto privato (eredit\u00e0, dote etc), seppur trattati con spirito innovativo, rispetto al medioevale \u201cschema feudale\u201d, tipico della cultura umanistica del tempo. Scrive, in proposito, Francisco E. De Tejada (F.E.De Tejada, Napoli Spagnola, Napoli 1999, pg.282) che nell'opera \u201cReportata\u201d l'autore \u201cripete fedelmente lo schema feudale del regno, inclinandosi a correggere gli abusi dei baroni con norme di giustizia razionale; per esempio, quando proibisce al servo di obbligarsi col suo signore con patto di non petendo (fol.21a). Alla maniera tomista, presenta la legge positiva come fondata sulla ragione naturale (fol.19a) e, copiando Baldo, contrappone l'equit\u00e0 al rigore della legge, raccomandando la prima ai giudici giacch\u00e9 la generalis intentio Imperatoris est mitescere duriciem et rigorem. Il fatto che identifichi l'equit\u00e0 con la ragione naturale, che equitas est naturalis, colora di intellettualismo il suo idearlo, incorporandolo nella tendenza a esaltare la speculazione, tipica della mentalit\u00e0 dei letterati, di fronte alla violenza bruta\u201d. Per quest'approccio culturale alla scienza del diritto, costumanza proseguita anche da altri discendenti del Casato, la fama del dottore Antonio d'Alessandro si diffuse nei vari regni tra la giovent\u00f9 studiosa, tanto da riferire lo stesso che alle sue lezioni assistevano pi\u00f9 di trecento studenti (Reportata, fol.215a). Torn\u00f2 in Spagna per la seconda volta, nel 1476, per altra ambasciata, volta a ricomporre le differenze sorte tra le corone di Portogallo e Castiglia (Storia Patria, op.cit), nonch\u00e9 a chiedere all'ispanico sovrano Ferrante d'Aragona (succeduto al padre Giovanni) di dare in sposa la di lui sorella, l'infanta Giovanna, a re Ferrante di Napoli. Tale matrimonio si concluse felicemente nel 1477, allorquando lo stesso \u201cmessere\u201d Antonio con il duca di Calabria ed un gruppo di importanti baroni napoletani ripartirono da Napoli (11 giug.) per la Spagna per prendere la novella regina. Detta unione serv\u00ec a consolidare il potere regale dell'Aragona in Napoli, intensificando i contatti parenterali con la patria d'origine, onde garantire eventuali rivendicazioni sulla futura successione al trono spagnolo. Sempre nel 1477 il d'Alessandro raggiunse il re di Francia per concludere altro matrimonio tra la nipote di costui, la principessa di Savoia, e Federico d'Aragona (Storia Patria, op.cit.,pg.221). A questa data esiste corrispondenza nel citato fondo brancacciano tra il d'Alessandro e Perloisius Ricius Iuris Civilis studiosus (F.Delle Donne, Citt\u00e0 e monarchia nel Regno svevo di Sicilia, Salerno 1996,pg.15).\nA tale epoca si fa risalire il riconosciuto dono, fatto dal re Ferrante, del casale di Crispano nei pressi di Aversa (6 mar.1479) nonch\u00e9 del confinante feudo di Cardito (1480) posto a meridione dello stesso, seppur il Mazzella (S.Mazzella, Descrizione del Regno di Napoli, op.cit) rifer\u00ec che Antonio d'Alessandro ricevette \u201cin dono Cardito con due altre terre\u201d.\nCome accennato, Antonio d'Alessandro fu promosso \u201cVice-Protonotario\u201d (luogotenente del logotera protonotario del Regno) nel 1480, sostituendo solo pro-forma (in quanto risulterebbe aver mantenuto detto mandato \u201cad interim\u201do per poco tempo; nel 1482 viene infatti riferito \u201cLucas de Toczolis per aliquot menses officium Viceprothonotarii exercuit, donec redierit Ant. de Alexandro.. nel 1483,poi, Lucas de Toczolis obiit 25 Septembris; quo morto Ant. de Alexandro Viceprothonotarius rediit ad S.C.\u201d) il celebre romano Luca Tozzi(Tozzolo) come riferito nel catalogo del Toppi: \u201cLucas de Toczulis per aliquot menses officium prothonotarii exercuit, donec vedierit Ant. de Alexandro\u201d . Nello stesso anno risulta aver ottenuto anche l'ufficio di \u201cportolano\u201d e \u201ccustode\u201d del porto del Fortore in Puglia (Storia Patria, op.cit. Tale incarico era stato coperto anche dal familiare Giovanni e successivamente nel 1533 da un pronipote Vincenzo del ramo della Castellina). Tale tipologia di incarico, se si considera il periodo storico minacciato dalle numerose incursioni piratesche dei musulmani -nel 1480 vi fu l'eccidio di Otranto per mano turca-, conferma l'elevato livello di stima, esistente presso la corte aragonese, nei confronti del d'Alessandro, ritenuto capace di organizzare anche presidi di difesa militare sul territorio. In proposito, va ricordata una lettera del 1492, a lui indirizzata in qualit\u00e0 di vice-protonotario, in cui si riferisce sulle opportune disposizioni difensive. Ma sembra che i riconoscimenti ricevuti dalla corona d'Aragona per il buon servizio svolto dal d'Alessandro non si limitarono alle suddette cariche, in quanto lo stesso re Ferrante lo cinse cavaliere (insignito del collare dell'Ordine della Giara, come da raffigurazione del suo monumento funebre, ove appare l'insegna della Giara sovrapposta sulla banda calante dalla spalla e ricadente sul petto; \u201cdue grandi Giare a rilievo decorano poi i pannelli marmorei che fiancheggiano lo stemma di famiglia collocato in quello centrale\u201d:G.Vitale, Araldica e Politica. Statuti di Ordini cavallereschi \u201ccuriali\u201d nella Napoli aragonsese, Salerno 1999) e lo nomin\u00f2 suo \u201caiutante di camera\u201d(1481).\nAltro importante incarico fu affidato nel 1481, quando fu spedito a Firenze per trattare l'alleanza con Lorenzo de Medici sostituendo il consigliere Giovanni Albino, occupato nell'accompagnare il duca Alfonso di Calabria alla guerra di Otranto. In alcune lettere di Marino Tomacello all'Albino, datate 25-29 giugno 1481, si menziona messer Antonio per la missione fiorentina: \u201cLe vostre lettere a la Illustriss. Madonna de Ferraro ho dato ad M.Antonio, e factele le vostre raccomandationi, e l'altra ho dato al mag. Lorenzo \u201c.L'ambasceria doveva persuadere \u201cil Magnifico\u201da non scontrarsi col re di Napoli, bens\u00ec a formare un'alleanza (\u201clega\u201d) tra le due corti. Si concluse, cos\u00ec, un cotale accordo che vide la partecipazione anche di Giangaleazzo duca di Milano, nonch\u00e9 il consenso del duca di Ferrara e del papa. Vi fu anche una probabile ambasciata in Venezia presso la corte dei Dogi (L.Giustiniani, Memorie Istoriche degli scrittori legali del Regno di Napoli, t. I,Napoli 1787\u00a0pg.41). Di questo periodo esiste numerosa corrispondenza tra il Pontano, l'Albino ed il d'Alessandro. Al riguardo il Gravier (G.Gravier, Lettere Istruzioni ed altre memorie dei re Aragonesi, 177) ha evidenziato dalle numerose lettere consultate negli archivi aragonesi che esistesse tra questi ultimi due personaggi un buon rapporto di amicizia e confidenza anche con scambi d'opinione personali su problemi governativi \u201cdelicati\u201d di politica interna ed estera. Oltre a queste epistole, perse nell'incendio del fondo archivistico aragonese del 1943, furono citati dagli storici di fine Ottocento numerosi altri atti di varia natura risalenti al 1483. Dalla formula finale di tale documentazione amministrativa, che va dalla \u201cAlienatio bonorum burgensaticorum heredum Ambrosii\u201d alla \u201cConcessio familiaritatis Johannello de Grimaldo\u201d risulterebbe il d'Alessandro incaricato alla spedizione degli atti governativi in qualit\u00e0 di cancelliere e/o luogotenente del logotera e protonotario del Regno. Altra documentazione del 1483 testimonia, invece, la sua partecipazione in qualit\u00e0 di \u201ccommissario regio\u201d con Nicola Barone nel sequestro e nella vendita delle robe dei Veneziani nel regno. L'anno successivo, 1484, il d'Alessandro fu anche menzionato per aver imprestato circa 350 ducati al suo sovrano(Storia Patria, op.cit.pg.221) con probabile aiuto del fratello banchiere Antonello.\nTrattativa di pace nella congiura dei baroni.\nCon l'incalzare degli eventi rivoluzionari all'interno del regno, il re Ferrante si affrett\u00f2 a spedire l'Antonio a Roma presso la corte di papa Innocenzo VIII \u201cper accordar varie differenze, e particolarmente quella dell'annuo censo\u201d (D'Afflitto, op.cit.pg.201). Il Giannone (Pietro Giannone, \"op. cit\"., lib. 28, cap. I) sostiene, invece, che tale missione del 1485 serv\u00ec per presentare il \u201cpalafreno\u201d al papa, il cui rifiuto port\u00f2 il d'Alessandro ad elevare protesta e a lasciare in breve tempo la citt\u00e0 pontificale. La protesta fu riportata per intero nell'opera del Chioccarelli nel tomo I della \u201cReale Giurisdizione\u201d.In verit\u00e0, la Chiesa aveva preso le difese di un gruppo di baroni in congiura contro la corona aragonese a seguito di un'intrapresa politica governativa di inasprimento delle imposte. I ribelli intendevano proclamare la restituzione del regno di Napoli al casato dei Lorena, ritenuti eredi dei diritti successori dei d'Angi\u00f2. Per aiutare i baroni, pertanto, fu costituito un esercito, grazie anche al sostegno della repubblica veneziana, comandato dal principe di Salerno, Roberto Sanseverino, per aiutare i baroni in rivolta. A questi primi tumulti insurrezionali fece seguito la missione del d'Alessandro a Roma, onde scongiurare il papa dall'intervenire nella suddetta questione politica interna al regno. La rivolta, comunque, non assunse notevole dimensione e non dilag\u00f2 in tutto il regno limitandosi ad alcune operazioni militari di poca durata che videro, per\u00f2, in qualche occasione gli aragonesi in difficolt\u00e0. Fu rispedito, comunque, nell'agosto 1486, come rileva il Giustiniani (L.Giustiniani, op.cit.pg.41), per il suo voto registrato dal segretario del Supremo Consiglio, Antonio Gaczo: \u201cVotum mag. D.Antonii de Alexandro in causa Marci Pisani cum Petro de Campalo relictum ante ejus discessum in Urbe..23 Augusti 1486 Vestrae Dominationis filius Antonius de Alexandro Viceprothonotariu\u201d, sul ex quaterno II votorum et decretorum S.R.C. continuato in eodem anno sub mag. D.Andrea Mariconda U.J.D. Viceprothon. La permanenza di messere Antonio in Roma deve essersi protratta dal 1486 (al 31 agosto risulta presente in qualit\u00e0 di \u201coratore\u201d) fino al novembre 1493, come da altro voto presso il S.R. Consiglio \u201csub die 3 dicembris\u201d (\u201cMag. Dom. Antonius de Alexandro sedit in Consilio ut Viceprothonotarius\u201d nell'ex libro votorum S.R.C. a die 25 Jan.1493 usque ad 24 Dic.1494 Tom. I). Dovette, anche, ritornare in Roma, forse per altre due volte, \u201conde dicono alcuni, ch'egli per due volte fosse stato legato anche presso Alessandro VI successore d'Innocenzo VIII\u201d(L. Giustiniani, op.cit.pg.41). Probabilmente ivi rimase fino alla morte di re Ferrante/Ferd. il 25 gennaio, a seguito della quale con l'arcivescovo di Napoli e il marchese di Gerace, il conte di Potenza e Luise Paladini fu richiesta la condonazione del censo per Alfonso II, di cui il d'Alessandro sottoscrisse da testimone il testamento in data 27 gennaio 1495. Tale notizia viene riportata dal D'Afflitto (D'Afflitto, op.cit.pg.202) in quanto appare, tra l'altro, che nel catalogo cronologico del Toppi la carica di vice-protonotario fu mantenuta in Napoli da Andrea Mariconda: \u201c1494, I. Andreas Mariconda Vice-prothonotarius: aliquondia fuit hoc anno, danec eodemmet anno vediti. II. Antonius de Alexandro Vice-prothonotarius.\u201d. In questo arco di tempo, ricevette anche l'incarico di rappresentare il re di Napoli nel concilio del 1490, ove si doveva bandire una crociata contro gli infedeli. Il Chioccarelli, infine, inform\u00f2 sugli ultimi incarichi del d'Alessandro, sostenendo che fu inviato per altre due volte presso il re di Francia senza, per\u00f2, specificare la motivazione.\nAll'et\u00e0 di 79 anni, di luned\u00ec 26 ottobre 1499 (secondo il solo Summonte \u2013Loc. Cit.t.4 p.\u00a028- l'anno fu il 1498) cess\u00f2 di vivere l'illustre ambasciatore, ormai barone di Cardito, uomo di eccellenti qualit\u00e0 culturali e capacit\u00e0 giuridiche e diplomatiche (scrisse re Ferrante/Ferd.: \u201cmesser Antonio \u00e8 jurisconsulto e sa bene come si governare; Messere Antonio \u00e8 peritissimo, usi la perizia e prudenza sua\u201d), tramandate per mezzo delle stesse sue opere (Reportata carissimi, Commentaria, Additiones), rimaste famose per diversi secoli. Per tale lutto furono svolti pomposi funerali di \u201cstato\u201d nella capitale presso la chiesa di Monte Oliveto (S.Anna dei Lombardi), ove lo stesso Antonio aveva fatto erigere proprio sepolcro e monumento funebre (attribuito a T.Malvito) nel 1491 nella cappella di famiglia. In proposito, secondo il D'Engenio (E.Caracciolo, Napoli Sacra, Napoli 1624\u00a0pg.508) la cappella doveva contenere anche un altare, ove era riposta \u201cla tavola dentrovi la Santissima Vergine che presenta a Simeone il suo Figliuolo, opera di Lonardo Pistoia eccellentissimo pittore \u201c.Alle esequie intervenne lo stesso Ferdinando, duca di Calabria, nella presenza del quale e di tanti altri \u201cdegnissimi\u201d signori fu recitata l'orazione funebre dal dottissimo Francesco Pruis (Francesco Pucci) fiorentino, accademico pontaniano, \u201cposta poi in stampa in potere del Dottor Antonio Bollito; fu l'officio predetto dato al Dottor Antonio di Gennaro (nipote di costui, figlio di Giovannella d'Alessandro) favoritissimo del Re Ferrante I\u201d(A.Summonte, Dell'historia della citt\u00e0 e Regno di Napoli). Sul tumolo marmoreo, ove fu scolpita la figura di Antonio e quella della consorte Riccio, fu inciso per volont\u00e0 del d'Alessandro il semplice ed umile epitaffio, a ricordo del suo unico amore: madonna Maddalena.\n\u201c\"Antonii de Alexandro, e Magdalenae ricciae conjugum\"\n\"quos deus conjunxit, homo non separet\".\n\"Antonius de Alexandro juris consultus ad suas, et suorum\" \n\"reliquias, quousque omnes resurgamus, reponendas, \"\n\"sacellum hoc construxit,\"\n\"et redemptori nostro dicavit anno MCCCC CI\"\u201d\nCirca la data segnata, l'ipotesi accreditata da vari studiosi \u00e8 che nel corso dei secoli \u00e8 venuta meno la lettera X posta prima dell'ultima C\nCarriera diplomatica.\nFu anche il primo rappresentante diplomatico del re di Napoli Ferrante d'Aragona presso: \nFu anche \"inviato speciale\" a Firenze nel 1481. La monarchia aragonese lo accredit\u00f2 quale diplomatico anche in Milano e Venezia.\nEgli raggiunse l'apice della carriera nel 1480, quando fu nominato Presidente del Sacro Real Consiglio (\"Sacrum Regium Neapolitanum Consilium\", massimo organo giurisdizionale creato da Alfonso I d'Aragona intorno al 1450, con il compito di giudicare in grado di appello tutte le cause del regno anche provenienti dai tribunali minori.\nSepolcro.\nNella Chiesa di Santa Maria di Monte Oliveto, chiamata Chiesa di Sant'Anna dei Lombardi, che \u00e8 un vero museo di arte rinascimentale, ed in particolare nella cappella Fiodo, v'\u00e8 il monumento funebre di Antonio d'Alessandro e della consorte, la nobile napoletana Maddalena Riccio seu Rizzo.\nOpera di Tommaso Malvito, rinomato artista comasco, fu scolpito nel V secolo e si compone dell'urna con le due figure di Antonio e Maddalena, oltre che di un magnifico sediale, diviso in tre parti, con al centro l'arme dei d'Alessandro.\nOpere.\nNel 1474 pubblic\u00f2 a Napoli presso Francesco Del Tuppo e Sisto Riessinger un commento alla seconda parte del \"codice\", intitolato \"Reportata Clarissimi U.J. interpretis Domini Antonii de Alexandro super II. Codicii in fiorenti studio parthenopaeo sub aureo saeculo, et augusta pace Ferdinandi Siciliae, Hierusalem et Ungariae Regis invictissimi\". Neap. 1474, apud Sitxtum Reissinger in f. maxim..\nUn'altra sua opera (\"De haereditatibus quae ab intestato deferentur\") fu edita a Venezia nel 1499 e a Basilea nel 1556.\nScrisse anche \"Addictiones ad Consuetudines Neapolitanas\"."}
{"id": "591485", "revid": "617444", "url": "https://it.wikipedia.org/wiki?curid=591485", "title": "Universit\u00e0 degli Studi della Basilicata", "text": "L'Universit\u00e0 degli Studi della Basilicata (colloquialmente \"Unibas\") \u00e8 una universit\u00e0 statale italiana fondata nel 1982 con sede principale a Potenza (nei quartieri di Francioso e Macchia Romana) e una distaccata a Matera in via Castello.\nStoria.\nL'Universit\u00e0 fu istituita con legge 14 maggio 1981 n. 219 nell'ambito delle misure straordinarie per fronteggiare il terremoto dell'Irpinia del 1980, che aveva coinvolto anche la Basilicata.\nImmediatamente dopo partirono anche le procedure per mettere in piedi la struttura accademica, da un punto di vista normativo, organizzativo e logistico.\nIl processo di costituzione dell'Universit\u00e0 passa dall'insediamento del comitato tecnico-amministrativo il 27 aprile 1982 .\nIl 18 settembre 1984 il presidente Pertini firm\u00f2 il decreto per la concessione del sigillo all'Universit\u00e0. La prima sede accademica fu quella di via Nazario Sauro a Potenza. Alla fine del 1986, fu aperta la biblioteca interfacolt\u00e0 a Potenza, in via Acerenza, in seguito spostata in via Nazario Sauro: il patrimonio librario era di circa 56.000 volumi, a cui se ne aggiunsero altri 7.500, provenienti da diverse donazioni. Il 26 novembre in concomitanza con l'inaugurazione dell'anno accademico 1988-1989, fu firmata la pergamena per la posa della prima pietra del Polo di Macchia Romana, progettato per dare all'Universit\u00e0 una seconda sede nel capoluogo lucano, dopo quello originario del Francioso.\nNel 1989 fu creato l'Istituto regionale per il diritto allo studio (Irsub), divenuto nel 1997, azienda regionale per il diritto allo studio universitario (Ardsu), atto alla gestione dei servizi per gli studenti.\nDies academicus.\nUn forte terremoto colp\u00ec duramente il territorio il 23 novembre 1980, provocando numerose vittime, e da allora quella data \u00e8 divenuta importante per la popolazione lucana. La ricorrenza viene cos\u00ec celebrata ogni anno con l'apertura dell'anno accademico esattamente in quel giorno.\nStrutture.\nL'universit\u00e0 \u00e8 organizzata nei seguenti dipartimenti:\nAi dipartimenti si affiancano le tre scuole di:\nSedi.\nA Potenza si trovano il rettorato e due poli universitari, che ospitano due scuole e tre dipartimenti; a Matera si trovano un dipartimento e una scuola di specializzazione. La prima sede dell'ente fu quella di via Nazario Sauro, ubicata nel quartiere Francioso a Potenza. La sede di Matera fu ufficialmente inaugurata nel il 7 febbraio 1992, in occasione della cerimonia di apertura dell'anno accademico 1992-1993 nell'edificio che ospita la scuola di specializzazione in archeologia. Il 14 maggio dello stesso anno inizi\u00f2 la costruzione del polo scientifico di Macchia Romana a Potenza: la struttura, il cui progetto preliminare fu approvato nel 1987, venne inaugurata l'11 febbraio 2000. Il 5 novembre 2018 \u00e8 stato presentato il nuovo campus universitario di Matera.\nNella citt\u00e0 di Potenza l'universit\u00e0 si divide in due poli:\nNella citt\u00e0 di Matera l'universit\u00e0 della Basilicata ha una sede nel Campus universitario di Matera, inaugurato nel 2019, nel quartiere di La Nera, in Via Castello."}
{"id": "591486", "revid": "76963", "url": "https://it.wikipedia.org/wiki?curid=591486", "title": "Ricardo Samper", "text": "All'inizio della guerra civile spagnola, nel luglio del 1936, Samper lasci\u00f2 la Spagna per rifugiarsi in Svizzera, a Ginevra, dove mor\u00ec due anni dopo.\nFu membro della Massoneria."}
{"id": "591487", "revid": "486946", "url": "https://it.wikipedia.org/wiki?curid=591487", "title": "Colore degli alimenti", "text": ""}
{"id": "591488", "revid": "8596", "url": "https://it.wikipedia.org/wiki?curid=591488", "title": "Ricardo Samper Ib\u00e1\u00f1ez", "text": ""}
{"id": "591490", "revid": "1904508", "url": "https://it.wikipedia.org/wiki?curid=591490", "title": "Francesco Contarini", "text": "Figlio di Bertucci e Laura Dolfin, uomo di indiscusso valore ed elogiato persino dai nemici, regn\u00f2 solo quattordici mesi (di cui gli ultimi sei fu malato) e quindi il suo dogato non \u00e8 molto importante nella storia della citt\u00e0 lagunare.\nBiografia.\nInfanzia ed educazione.\nRimasto orfano in tenera et\u00e0 con altri due fratelli, il Contarini ebbe la fortuna d'appartenere ad una ricchissima famiglia e di potersi permettere una notevole istruzione.\nCarriera diplomatica.\nAmante dei viaggi si dedic\u00f2 alla carriera diplomatica, impressionando tutti i sovrani presso i quali and\u00f2.\nUomo di raffinata cultura era anche pratico ed era noto per anteporre l'interesse dello stato al proprio.\nDogato.\nIl Contarini in realt\u00e0 non desiderava proprio l'alta carica che gli fu destinata l'8 settembre 1623 ma venne costretto ad accettare quando, dopo ben ottantuno scrutini, non si riusc\u00ec a trovare nessun concorrente. Curiosamente molti membri della sua famiglia che salirono al dogato non lo desideravano affatto ma furono costretti dalle circostanze.\nNonostante quell'imposizione egli non dovette compiere grandi imprese come i suoi antenati; partecip\u00f2 a molte feste, come ormai era consuetudine per i dogi a quei tempi, e si limit\u00f2 alla pubblica amministrazione. La guerra di Valtellina prosegu\u00ec senza novit\u00e0 e gi\u00e0 dal giugno 1624 inizi\u00f2 a star male: Pur non vecchissimo forse i doveri di governo lo debilitarono e peggior\u00f2 rapidamente.\nMorte.\nIl 6 dicembre 1624 Francesco Contarini mor\u00ec, senza aver potuto incidere come voleva lui sull'andamento dello stato."}
{"id": "591491", "revid": "47767", "url": "https://it.wikipedia.org/wiki?curid=591491", "title": "Ildegonda (nome)", "text": "Origine e diffusione.\nDeriva dal nome germanico \"Hildigunda\", composto dalle radici \"*hildjo\" (\"battaglia\", \"combattimento\") e \"guntha\" (o \"gund\", \"battaglia\"), privo di un significato complessivo ben definito. Entrambi gli elementi sono assai ricorrenti nei nomi germanici: il primo si ritrova in Ilda, Ildegarda, Crimilde, Clotilde, Brunilde e vari altri, il secondo in Cunegonda, Aldegonda, G\u00fcnther, Consalvo e Gontrano. In Scandinavia \u00e8 diffuso un nome imparentato, \"Hildegunn\".\nLa diffusione del nome in Italia, seppure molto modesta, \u00e8 legata all'eroina della novella \"Ildegonda\" di Tommaso Grossi.\nOnomastico.\nL'onomastico si pu\u00f2 festeggiare il 6 febbraio in memoria della santa o beata Ildegonda, nobildonna tedesca, madre di Ermanno Giuseppe di Colonia e monaca premonstratense, oppure il 20 aprile in ricordo della beata Ildegonda, vergine e monaca cistercense presso Sch\u00f6nau, che visse da uomo per la maggior parte della sua vita."}
{"id": "591496", "revid": "74801", "url": "https://it.wikipedia.org/wiki?curid=591496", "title": "Joaqu\u00edn Chapaprieta", "text": ""}
{"id": "591497", "revid": "8596", "url": "https://it.wikipedia.org/wiki?curid=591497", "title": "Joaqu\u00edn Chapaprieta Torregrosa", "text": ""}
{"id": "591499", "revid": "339392", "url": "https://it.wikipedia.org/wiki?curid=591499", "title": "Galleria di base Torino-Lione", "text": ""}
{"id": "591503", "revid": "4252", "url": "https://it.wikipedia.org/wiki?curid=591503", "title": "Antonio da Bitonto", "text": "Biografia.\nFu un predicatore francescano.\nSecondo alcuni apparteneva alla nobile famiglia bitontina degli Scargia. Nel 1426 Papa Niccol\u00f2 V gli confer\u00ec il grado di maestro di teologia. Predic\u00f2 in varie parti d'italia e fu lettore di teologia a Ferrara, a Bologna nel 1448 e a Mantova nel 1449.\nNel 1444 mentre predicava a Napoli ebbe un'acerba disputa con Lorenzo Valla sull'origine del \"Credo\". Nel 1455 Niccol\u00f2 V lo design\u00f2 tra i frati francescani eletti a predicare la crociata contro i turchi che continu\u00f2 anche sotto Papa Callisto III."}
{"id": "591506", "revid": "287204", "url": "https://it.wikipedia.org/wiki?curid=591506", "title": "Manuel Portela Valladares", "text": "Biografia.\nTra gennaio e aprile 1935 fu Presidente della Generalitat de Catalunya, durante il periodo della sospensione dello statuto di autonomia.\nIn seguito \u00e8 stato Presidente del Consiglio dei ministri spagnolo dal 14 dicembre 1935 al 9 febbraio 1936, nominato dal presidente della repubblica Niceto Alcal\u00e1-Zamora con lo scopo di creare uno schieramento politico tra le sinistre e la destra della CEDA. Alle elezioni del 16 febbraio 1936 lanci\u00f2 il suo \"Partido del Centro Democr\u00e1tico\", che ottenne solo il 3,5%. Fu eletto comunque alle Cortes e rest\u00f2 fedele alla Repubblica.\nFu membro della Massoneria, iniziato il 28 ottobre 1920 nella Loggia \"F\u00e9nix n. 381\", di Barcellona, col nome simbolico di \"Voluntad\". Due anni dopo fu insignito del 33\u00ba grado del Rito scozzese antico ed accettato, nel quale fu membro attivo del Supremo Consiglio. Nel 1923 ebbe luogo la riorganizzazione del Grande Oriente Spagnolo in Grandi logge regionali federate e Portela, designato Gran Maestro Regionale della Gran Loggia Regionale del Nordeste, ne fu uno dei principali artefici. Si dimise da questa carica per un disaccordo sulla direzione presa nei riguardi del simbolismo a partire dal 1924. Nel 1924 e 1925 fu delegato dell'obbedienza nella firma di un trattato d'amicizia con la Gran Loggia Spagnola. Fu pure membro della Loggia \"Liberaci\u00f3n n. 2\" di Barcellona. Il primo marzo 1940 il regime franchista promulg\u00f2 una legge sulla repressione della massoneria e del comunismo e nel 1941 il tribunale speciale istituito per applicarla lo condann\u00f2 a 30 anni di carcere. Dopo la vittoria del franchismo, and\u00f2 in esilio in Francia, dove fu arrestato dalla Gestapo, che per\u00f2 non concesse l'estradizione chiesta dal governo franchista. Come altri massoni esiliati antifascisti spagnoli fu membro del Grande Oriente Federale Argentino, in qualit\u00e0 di consigliere residente all'estero. "}
{"id": "591507", "revid": "287204", "url": "https://it.wikipedia.org/wiki?curid=591507", "title": "Distretto di Trnava", "text": "Il distretto di Trnava (in slovacco: \"okres Trnava\") \u00e8 uno dei 79 distretti della Slovacchia, nella regione di Trnava.\nFino al 1918, il distretto faceva parte sia della contea ungherese di Bratislava, eccetto Bu\u010dany, che faceva parte della contea di Nitra.\nSuddivisione amministrativa.\nIl distretto \u00e8 composto da 1 citt\u00e0 e 44 comuni:"}
{"id": "591511", "revid": "287204", "url": "https://it.wikipedia.org/wiki?curid=591511", "title": "Augusto Barcia Trelles", "text": "\u00c8 stato presidente \"ad interim\" del Consiglio dei ministri spagnolo dal 10 maggio al 13 maggio 1936 e ministro di Stato (ministro degli esteri) dal 19 febbraio al 4 settembre 1936, fu pure ministro dell'interno \"ad interim\" il 18 e il 19 luglio 1936, all'inizio della guerra civile spagnola.\nDopo la vittoria del franchismo, and\u00f2 in esilio in Argentina, dove, come molti altri massoni esiliati antifascisti spagnoli, fu membro del Grande Oriente Federale Argentino. \nMassone, iniziato nel 1910 nella loggia di Madrid \"Iberica\", col nome simbolico di \"Lassalle\", nel 1921 fu eletto gran maestro del Grande Oriente Spagnolo, e poi di nuovo nel 1935 ma dette le dimissioni poco dopo, e fu Sovrano Gran Commendatore del Supremo Consiglio per la Spagna del Rito scozzese antico ed accettato dal 1928 al 1933. Il primo marzo 1940 il regime franchista promulg\u00f2 una legge sulla repressione della massoneria e del comunismo e nel 1941 il tribunale speciale istituito per applicarla lo condann\u00f2 a 30 anni di reclusione. "}
{"id": "591512", "revid": "1573940", "url": "https://it.wikipedia.org/wiki?curid=591512", "title": "Leiurus quinquestriatus", "text": "Lo scorpione giallo (Leiurus quinquestriatus )) \u00e8 una specie di scorpione della famiglia dei Butidi.\nDescrizione.\n\"L. quinquestriatus\" misura sino a 10\u00a0cm di lunghezza. \u00c8 di colore giallo e presenta una coda sottile che talora termina con una striscia nera (questo dettaglio non \u00e8 costante, il che pu\u00f2 porre talora qualche problema di identificazione).\nDistribuzione e habitat.\n\u00c8 diffuso negli ambienti desertici di una fascia compresa tra il Nord Africa e il Medio Oriente (Algeria, Tunisia, Libia, Egitto, Etiopia, Somalia, Ciad, Mali, Niger, Sudan, Turchia, Iraq, Siria, Israele, Giordania, Libano, Kuwait, Oman, Qatar, Arabia Saudita, Emirati Arabi Uniti e Yemen).\nVeleno.\nIl veleno di questa specie \u00e8 un potente cocktail di neurotossine, con un valore di LD50 di 0,16 - 0,50\u00a0mg/kg.La puntura di \"L. quinquestriatus\" \u00e8 estremamente dolorosa, ma fortunatamente nella maggior parte dei casi non letale, tranne che in casi particolari: bambini, soggetti debilitati o cardiopatici. Esiste inoltre il rischio di reazioni anafilattiche anche serie. Nei casi letali la causa finale di morte \u00e8 l'edema polmonare.\nUno dei componenti del veleno, il peptide clorotossina, ha mostrato di possedere un potenziale ruolo nel trattamento di alcuni tumori cerebrali dell'uomo."}
{"id": "591513", "revid": "767487", "url": "https://it.wikipedia.org/wiki?curid=591513", "title": "Ione (nome)", "text": "Origine e diffusione.\nDeriva dal termine greco antico \u03b9\u03bf\u03bd (\"ion\"), che significa \"viola\" (il colore o anche il fiore); dalla stessa radice derivano anche i nomi Iole, Iolanda e Viola. Altre interpretazioni danno invece al nome il significato di \"appartenente agli Ioni\".\nIl nome era portato da un personaggio della mitologia greca, Ione, una ninfa nutrice del dio Dioniso, ed \u00e8 in uso nella lingua inglese sin dal XIX secolo, anche se probabilmente basato sul toponimo greco Ionia, una regione costiera dell'Asia Minore.\nIl nome \u00e8 occasionalmente usato anche al maschile, ma \u00e8 di gran lunga pi\u00f9 diffuso al femminile. Va notato che il diminutivo inglese \"Nonie\" \u00e8 condiviso con il nome Nora, cos\u00ec come la forma alterata Jone coincide col femminile basco di Giovanni.\nOnomastico.\nIl nome \u00e8 adespota, non essendo portato da alcuna santa. L'onomastico pu\u00f2 pertanto essere festeggiato il 1\u00ba novembre per Ognissanti."}
{"id": "591515", "revid": "1784425", "url": "https://it.wikipedia.org/wiki?curid=591515", "title": "Santiago Casares Quiroga", "text": "\u00c8 stato Presidente del Consiglio dal 13 maggio al 18 luglio 1936.\nIl 16 giugno 1936 in Parlamento minacci\u00f2 il leader della destra monarchica Jos\u00e9 Calvo Sotelo dicendogli che \"La violenza contro il capo del partito monarchico non sarebbe un crimine\" che ne caus\u00f2 la vivace replica. Nella notte tra il 12 luglio e 13 luglio 1936 Sotelo fu rapito e assassinato da militanti socialisti. L'evento, che caus\u00f2 sgomento in tutta la Spagna, fu il pretesto scatenante dell'insurrezione nazionalista guidata da Francisco Franco contro il governo del Fronte Popolare che sarebbe sfociata nella Guerra civile spagnola. Fu membro della Massoneria."}
{"id": "591517", "revid": "181699", "url": "https://it.wikipedia.org/wiki?curid=591517", "title": "Distretto di Sobrance", "text": "Il distretto di Sobrance (\"okres Sobrance\") \u00e8 un distretto della regione di Ko\u0161ice, nella Slovacchia orientale. Fino al 1918, il distretto era per la maggior parte appartenente alla contea ungherese di Ung, tranne l'area intorno ai comuni di Rusk\u00fd Hrabovec, Rusk\u00e1 Bystr\u00e1 e Inovce, che facevano parte della contea di Zempl\u00edn.\nSuddivisione amministrativa.\nIl distretto \u00e8 composto da 1 citt\u00e0 e 46 comuni:"}
{"id": "591518", "revid": "882677", "url": "https://it.wikipedia.org/wiki?curid=591518", "title": "Jos\u00e9 Giral", "text": "\u00c8 stato varie volte ministro nel periodo della Seconda Repubblica Spagnola e presidente del \"governo repubblicano in esilio\" dal 1945 al 1947.\nBiografia.\nUna volta conclusi gli studi di chimica e di farmacia a Madrid, ottenne nel 1905 la cattedra di chimica organica presso l'Universit\u00e0 di Salamanca. Di ideologia repubblicana, fu incarcerato nel 1917 per aver preso parte allo sciopero generale di quell'anno, e venne poi nuovamente imprigionato durante la dittatura di Primo de Rivera (1923-1930) e durante il governo di Berenguer (1930).\nCarriera politica.\nInsieme a Manuel Aza\u00f1a fu il fondatore di Azione Repubblicana e membro di Sinistra Repubblicana, nata dalla fusione di Azione Repubblicana, del Partito Repubblicano Radicale Socialista e dell'Organizzazione Repubblicana Galiziana Autonoma. Venne eletto deputato per la provincia di C\u00e1ceres a seguito delle elezioni generali del giugno 1931 e di quelle del febbraio 1936.\nDopo la proclamazione della Seconda Repubblica Spagnola (14 aprile 1931) fu nominato rettore dell'Universit\u00e0 Complutense di Madrid e consigliere di stato. Occup\u00f2 il ministero della Marina dal 1931 al 1933 e nel 1936 fu incaricato dal presidente Aza\u00f1a di presiedere il governo, dopo il tentativo fallito di Diego Mart\u00ednez Barrio di formare un governo di conciliazione che frenasse la sollevazione militare del 17 luglio 1936. Iniziata la guerra civile, fu sostenitore della consegna delle armi alle organizzazioni operaie e della dissoluzione dell'esercito, tuttavia and\u00f2 perdendo autorit\u00e0 man mano che il conflitto si allargava e si radicalizzava.\nIl suo governo dur\u00f2 dal 19 luglio 1936 al 4 settembre dello stesso anno, quando con la caduta di Talavera de la Reina e con Madrid alla portata delle truppe precedentemente stanziate nel Rif e guidate da Francisco Franco, fu obbligato a cedere il potere a Francisco Largo Caballero. Fu comunque ministro senza portafoglio nei due governi di Largo Caballero e ministro degli esteri in quello di Juan Negr\u00edn (1937-1938).\nMassone, fu membro del Grando Oriente Spagnolo.\nEpurazione professionale.\nLa sua epurazione come cattedratico da parte del franchismo, senza che egli avesse alcuna possibilit\u00e0 di difesa, avvenne a seguito di un ordine ministeriale del 1939 che coinvolse anche altri cattedratici:\nEsilio.\nEmigrato inizialmente in Francia, si trasfer\u00ec poi in Messico, dove occup\u00f2 dal 1945 al 1947 la presidenza del \"governo della Repubblica in esilio\" nello stesso periodo in cui esercitava l'insegnamento nella facolt\u00e0 di Chimica presso l'Universit\u00e0 nazionale autonoma del Messico, nella capitale messicana. Prosegu\u00ec con professionalit\u00e0 l'attivit\u00e0 accademica dall'arrivo in Messico sino alla sua morte, l\u00ec avvenuta nel 1962."}
{"id": "591519", "revid": "1305772", "url": "https://it.wikipedia.org/wiki?curid=591519", "title": "Devil", "text": ""}
{"id": "591520", "revid": "8596", "url": "https://it.wikipedia.org/wiki?curid=591520", "title": "Jos\u00e9 Giral Pereira", "text": ""}
{"id": "591523", "revid": "767487", "url": "https://it.wikipedia.org/wiki?curid=591523", "title": "Iorio", "text": "Origine e diffusione.\nSi tratta di una forma regionale meridionale del nome Giorgio, documentata sin dal Medioevo e sorta probabilmente per influsso bizantino e neogreco.\nSecondo dati raccolti negli anni Settanta, tre quarti delle occorrenze risultavano distribuite tra Toscana ed Emilia-Romagna, e il resto disperse al Nord e al Centro; questa diffusione, del tutto scollegata dall'area di origine, \u00e8 dovuta a Gabriele D'Annunzio, che la utilizz\u00f2 nella sua tragedia del 1904 \"La figlia di Iorio\".\nOnomastico.\nL'onomastico si festeggia lo stesso giorno di Giorgio, cio\u00e8 generalmente il 23 aprile in memoria di san Giorgio.\nCon questo nome si ricordano anche san Jorio (o Giorgio), martire a San Giorio, il 23 aprile, e il beato Jorioo Joris, vescovo, morto a B\u00e9thune durante un pellegrinaggio, commemorato il 26 luglio."}
{"id": "591530", "revid": "124415969", "url": "https://it.wikipedia.org/wiki?curid=591530", "title": "Stramilano (brano musicale)", "text": "Stramilano \u00e8 un brano musicale composto nel 1928 da Vittorio Mascheroni (1895-1972) su testo di Luciano Ramo (1886-1959), incisa da Crivel per la Odeon (O 7910) nello stesso anno e resa celebre dall'interpretazione di Milly.\nDiventata un simbolo della citt\u00e0 di Milano, questa canzone forn\u00ec lo spunto per il nome di un film di Corrado D'Errico del 1929 (un documentario sulla citt\u00e0 di Milano) e per l'omonima manifestazione sportiva che raccoglie ogni anno migliaia di persone che corrono, appunto, per le strade di Milano.\nNel 1969 \u00e8 stata incisa anche da Mario Tessuto e inclusa nei titoli di testa del musicarello \"Lisa dagli occhi blu\".\nNel 2006 un'altra versione recente \u00e8 inclusa nell'album \"TUPICADA\" del duo Gli Stramilano, chiamato cos\u00ec come l'omonima canzone."}
{"id": "591531", "revid": "474984", "url": "https://it.wikipedia.org/wiki?curid=591531", "title": "Francisco Largo Caballero", "text": "\u00c8 stato capo del governo spagnolo dal 4 settembre 1936 al 17 maggio 1937.\nBiografia.\nDa giovane lavorava nell'edilizia come stuccatore. Partecip\u00f2 allo sciopero dei lavoratori delle costruzioni nel 1890 e si iscrisse al Partito Socialista spagnolo (PSOE) nel 1894. Nel 1925, alla morte del fondatore del partito, Pablo Iglesias Posse, Caballero divenne segretario del partito e del sindacato socialista, l'UGT.\nDi posizioni moderate all'inizio della carriera politica, appoggi\u00f2 il mantenimento di un certo grado di collaborazione dell'UGT con il regime dittatoriale del generale Miguel Primo de Rivera, cosa che consent\u00ec al sindacato di continuare a operare anche sotto la dittatura (che dur\u00f2 dal 1923 al 1930). Per Largo Caballero questo fu l'inizio dell'antagonismo con Indalecio Prieto, che si opponeva a ogni collaborazione con il regime.\nLa seconda repubblica spagnola.\nFu ministro delle Relazioni Sindacali tra il 1931 e il 1933, nei primi governi della Seconda repubblica spagnola, quello guidato da Niceto Alcal\u00e1-Zamora e quello del suo successore Manuel Aza\u00f1a. Godette di grande popolarit\u00e0 tra i lavoratori, che vedevano nel suo stile di vita austero il riflesso della loro condizione.\nDalle elezioni del 19 novembre 1933 usc\u00ec vittorioso il cartello delle destre, la CEDA. A presiedere il governo fu nominato il radicale centrista Alejandro Lerroux, ma la maggioranza governativa era dominata dalla CEDA.\nIn risposta alla sconfitta, Largo Caballero abbandon\u00f2 le sue posizioni moderate, inizi\u00f2 a parlare di \"rivoluzione socialista\" e divenne la guida della corrente di sinistra marxista e rivoluzionaria dell'UGT e del PSOE. Nell'ottobre 1934, dopo che entrarono nel governo tre ministri della CEDA, fu uno dei capi della rivolta nelle rivolta nelle Asturie e in Catalogna, repressa duramente dal governo.\nEgli difese il patto d'alleanza con gli altri sindacati e partiti operai, quali il Partito Comunista di Spagna (PCE) o il sindacato anarchico CNT. Ancora una volta, le sue posizioni divergevano da quelle di Prieto. La contrapposizione tra il \"moderatismo\" di Prieto e il \"massimalismo\" di Largo Caballero si fece sempre pi\u00f9 netta e Largo Caballero, sempre pi\u00f9 vicino al Partito Comunista di Spagna i cui militanti lo avevano soprannominato \"il Lenin spagnolo\", puntava all'instaurazione di una \"dittatura del proletariato\" protetta dalle forze dell'Armata Rossa mentre Prieto, pi\u00f9 moderato, riteneva che invocare la rivoluzione potesse solo spaventare la classe media e alla lunga provocare un intervento dei militari. Pertanto Largo Caballero aveva deciso che a portare avanti il programma di governo fossero solo gli uomini di Azana che avrebbero operato fin dove era loro possibile, per poi sostituirsi a loro con governo dominato dai socialisti, invece Prieto era convinto della necessit\u00e0 di partecipare direttamente al governo.\nIl 1\u00ba maggio 1936 un imponente corteo di lavoratori attravers\u00f2 Madrid innalzando bandiere rosse e ritratti di Lenin e Stalin affiancati da quelli di Largo Caballero. Largo Caballero il 24 maggio in un comizio tenuto a Cadice non tenne nascosta la propria volont\u00e0 di arrivare alla \"dittatura del proletariato\":\nLa guerra civile spagnola.\nIl 17 luglio 1936 un sollevamento militare diede inizio alla guerra civile spagnola. Il 4 settembre, mentre i combattimenti erano intensissimi, Largo Caballero fu nominato capo del governo e ministro della Guerra. Oltre che sulla conduzione della guerra stessa, si concentr\u00f2 sul mantenimento della disciplina militare e dell'autorit\u00e0 del governo all'interno della parte di Spagna rimasta repubblicana. Nonostante questi sforzi, una rivolta scoppiata a Barcellona tra il 3 e l'8 maggio 1937, guidata dai trotskisti del POUM e dagli anarchici della CNT, diede agli stalinisti del PCE, ostili al POUM, l'occasione di causare una crisi di governo. Largo Caballero fu costretto alle dimissioni il 17 maggio e fu sostituito dal dottor Juan Negr\u00edn, anch'egli socialista del PSOE, ma pi\u00f9 gradito ai comunisti.\nIl figlio di Largo Caballero, che era stato catturato fin dai primi giorni dopo che il suo reparto si era ammutinato ed era passato con gli insorti, fu fucilato dai nazionalisti per rappresaglia quando questi vennero a conoscenza della fucilazione di Jos\u00e9 Antonio Primo de Rivera.\nDopo la definitiva sconfitta dei Repubblicani nel 1939, si rifugi\u00f2 in Francia. Arrestato durante l'occupazione nazista, pass\u00f2 gran parte della Seconda guerra mondiale nel campo di concentramento di Sachsenhausen (Oranienburg), fino alla sua liberazione a guerra terminata. Mor\u00ec in esilio a Parigi nel 1946; i suoi resti furono portati a Madrid solo dopo la fine del franchismo, nel 1978. In quella occasione i socialisti (il partito PSOE, il sindacato UGT e l'organizzazione giovanile JSE) fecero celebrare un funerale alla sua memoria a cui parteciparono cinquecentomila persone."}
{"id": "591532", "revid": "125768960", "url": "https://it.wikipedia.org/wiki?curid=591532", "title": "Laurence Fishburne", "text": "Celebre per il ruolo di Morpheus nei primi tre film della saga di \"Matrix\", Fishburne ha vinto un Tony Award come miglior attore non protagonista in \"Two Trains Running\" (1992) e un Emmy Award per la sua partecipazione alla serie TV \"Tribeca\" (1993). Ha ottenuto una candidatura al Premio Oscar nel 1994, per l'interpretazione di Ike Turner nel film \"Tina - What's Love Got to Do with It\".\nBiografia.\nLaurence Fishburne detto Larry \u00e8 nato ad Augusta in Georgia il 30 luglio 1961, figlio di Hattie Bell (nata Crawford), un'insegnante di matematica e scienze, e di Laurence John Fishburne, Jr., agente in un penitenziario giovanile. Dopo che i genitori divorziarono durante la sua infanzia, si trasfer\u00ec con la madre a Brooklyn, New York, dove \u00e8 cresciuto. Fishburne si \u00e8 laureato alla Lincoln Square Academy di New York, poi chiusa negli anni Ottanta.\nComincia a recitare alla televisione come attore bambino in una parte drammatica di rilievo nel film \"If You Give a Dance, You Gotta Pay the Band\" (1972), una delle prime rappresentazioni realistiche della vita di giovani ragazzi afroamericani in un ghetto urbano degli Stati Uniti del tempo. Dal 1973 al 1976 appare con regolarit\u00e0 nella popolare soap opera \"Una vita da vivere\" (\"One Life to Live\") dove \u00e8 \"Joshua West\", un ragazzino di strada adottato dai genitori appena sposatisi; \u00e8 la prima famiglia afroamericana ad apparire in una soap opera americana. Nel 1975 \u00e8 protagonista del film \"Cornbread, Earl and Me\", dove interpreta il ruolo di un ragazzino testimone dell'uccisione per errore da parte della polizia di un giovane promettente giocatore di basketball, in una vicenda ispirata ad un romanzo di Ronald Fair, \"Hog Butcher\" (1966). Con Marc Copage, George Spell, Kevin Hooks e Erin Blunt, Larry Fishburne fa parte di quella generazione di attori bambini afroamericani cui si affida la responsabilit\u00e0 di offrire per la prima volta al pubblico americano un'immagine meno stereotipata di se stessi, sulla spinta delle lotte per i diritti civili tra gli anni sessanta e settanta, in netta rottura con il passato.\nIl ruolo che consacra Fishburne all'attenzione generale \u00e8 l'interpretazione del giovane soldato Clean in \"Apocalypse Now\" di Francis Ford Coppola nel 1979. Quando inizi\u00f2 la produzione del film nel 1976, l'attore aveva solo 14 anni, dunque ment\u00ec sulla sua et\u00e0 per ottenere la parte. Le riprese per\u00f2 durarono cos\u00ec a lungo che comp\u00ec effettivamente 17 anni quando il film venne completato.\nNel 1994 \u00e8 candidato al Premio Oscar quale miglior attore per la sua interpretazione in \"Tina - What's Love Got to Do With It\".\nDopo una lunga carriera cinematografica, nel 1999 \u00e8 arrivato il grande successo di pubblico con l'interpretazione di Morpheus in \"Matrix\".\nIl 19 agosto 2008 la CBS ha annunciato il suo ingresso nella fortunata serie televisiva \"CSI - Scena del crimine\". L'esordio \u00e8 avvenuto nella nona stagione, in onda da ottobre 2008 negli Stati Uniti. Il suo arrivo combacia con la partenza del personaggio di Gil Grissom (interpretato da William Petersen). Nel giugno 2011 l'attore ha deciso di non rinnovare pi\u00f9 il contratto per la dodicesima stagione della serie, perci\u00f2 il personaggio di Raymond Langston ha lasciato la squadra della scientifica alla fine della .\nNel 2011 recita nel film \"Contagion\" di Steven Soderbergh.\nDal 2013 \u00e8 nel cast della serie \"Hannibal\".\nVita privata.\nNel 1985 ha sposato in Etiopia l'attrice Hajna O. Moss che gli ha dato due figli: Langston, nato nel 1987, e Montana nata nel 1991.\nIl 22 settembre 2002 ha sposato l'attrice Gina Torres, conosciuta durante le riprese di \"Matrix Reloaded\". Nel 2007 \u00e8 nata Delilah, la loro prima figlia. Nel settembre 2016 la coppia ha annunciato la propria separazione, avvenuta il 16 ottobre. Laurence cita \"differenze inconciliabili\" e cerca la custodia congiunta e fisica della figlia di 10 anni della coppia, Delilah.\nIl 3 novembre 2017 viene ufficializzato il divorzio.\nAd agosto 2010 diventa argomento di discussione per i media poich\u00e9 la figlia Montana prende il nome d'arte Chippy D e decide di entrare nel mondo del porno.\nDoppiatori italiani.\nNelle versioni in italiano dei suoi film, Laurence Fishburne \u00e8 stato doppiato da:\nDa doppiatore \u00e8 sostituito da:"}
{"id": "591533", "revid": "767487", "url": "https://it.wikipedia.org/wiki?curid=591533", "title": "Josto (nome)", "text": "Origine e diffusione.\n\u00c8 un nome classico ed ideologico, perch\u00e9 portato da Josto, figlio di Ampsicora, uno dei capi del tentativo di insurrezione sardo-punica contro i Romani nel 215 a.C.. Deriva da un nome di origine punica o numidica, tramandato da Tito Livio nella forma \"Hiostus\" e da Silio Italico in quella \"Hostus\", che venne portato da Osto Ostilio, una figura della precoce storia di Roma.\nIl nome \u00e8 tipico della Sardegna dove, nella citt\u00e0 di Alghero e in alcuni altri paesi (Ghilarza, Ossi) sono presenti strade dedicate a Josto.\nOnomastico.\nIl nome \u00e8 adespoto, non essendoci santi che lo abbiano portato. L'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "591534", "revid": "33689", "url": "https://it.wikipedia.org/wiki?curid=591534", "title": "Juan Negr\u00edn", "text": "\u00c8 stato capo del governo della Seconda repubblica spagnola dal 17 maggio 1937 al 1\u00ba aprile 1939, e in seguito in esilio fino al 1945.\nBiografia.\nMedico e direttore di una clinica privata di Madrid, prima di ricoprire incarichi di governo era professore universitario di fisiologia all'Universit\u00e0 centrale di Madrid. Fu nominato ministro delle Finanze nel settembre 1936 nel governo di Francisco Largo Caballero, in piena guerra civile spagnola. Durante la sua permanenza al ministero delle Finanze, si occup\u00f2 del trasferimento delle riserve auree della Banca Centrale spagnola in Unione Sovietica, in cambio di aiuti finanziari e militari. Questa operazione fu condotta da Negr\u00edn e Largo Caballero nel massimo riserbo; ne era al corrente solo Indalecio Prieto; perfino il presidente della repubblica, Manuel Aza\u00f1a, fu tenuto all'oscuro, secondo Largo Caballero stesso.\nNel maggio 1937 il presidente della repubblica, dopo le dimissioni di Largo Caballero, nomin\u00f2 Juan Negr\u00edn Presidente del Governo spagnolo. Aza\u00f1a sperava di irrobustire il potere del governo centrale, indebolito dalla presenza di alcune milizie armate di sindacati e anarchici; Negr\u00edn, come Aza\u00f1a, pensava che bisognasse ridurre i fermenti rivoluzionari all'interno della Repubblica e guadagnarsi le simpatie dei settori pi\u00f9 progressisti della Chiesa cattolica e della classe media, intimoriti dalle tendenze rivoluzionarie; in questo modo si sarebbe stabilizzata la situazione interna, condizione ritenuta necessaria per vincere la guerra civile contro Franco.\nSul piano militare, fece condurre una serie di offensive: a Brunete, Belchite, Teruel e quella dell'Ebro. Sebbene Negr\u00edn avesse sempre fatto parte dell'ala moderata del Partito Socialista spagnolo (PSOE), lavor\u00f2 a stretto contatto con il Partito Comunista (PCE), stalinista, che in quei mesi aveva abbandonato gli entusiasmi rivoluzionari per una collaborazione pi\u00f9 ampia con le altre forze repubblicane. La collaborazione con i comunisti del PCE \u00e8 uno degli aspetti pi\u00f9 salienti del governo Negr\u00edn e anche uno dei pi\u00f9 discussi. Da pi\u00f9 parti, sia di destra sia di sinistra, si \u00e8 arrivati a dire che il governo fosse dominato dai comunisti stalinisti. Oltre alle ragioni di politica interna, ci\u00f2 che rendeva il PCE essenziale per il governo era l'appoggio dell'Unione Sovietica; dopo che i paesi democratici, Regno Unito e Francia per prime, adottarono una politica di non intervento nella guerra civile e quindi rifiutarono di fornire aiuti al governo repubblicano, l'Unione Sovietica rimase praticamente l'unica fonte di aiuti sia militari sia economici.\nNonostante gli estremi tentativi di Negr\u00edn, la situazione militare della Repubblica spagnola continu\u00f2 a peggiorare. Nell'ottobre 1937 trasfer\u00ec il governo da Valencia a Barcellona, pi\u00f9 lontana dal fronte. Nel settembre del 1938, ritenendo imminente lo scoppio di una guerra europea, fece smobilitare le Brigate internazionali, sperando che questo desse alla Germania e all'Italia l'occasione per togliere il loro appoggio materiale e di uomini alla fazione franchista. La conferenza di Monaco allontan\u00f2 per\u00f2 la guerra in Europa e il conseguente cambiamento di situazione internazionale.\nAll'inizio del 1939, quando cadde in mano ai franchisti anche la Catalogna, al Parlamento riunito a Figueres egli propose la capitolazione, con la sola condizione che fosse risparmiata la vita agli sconfitti. La sua proposta non fu per\u00f2 accolta dal Parlamento; Negr\u00edn decise quindi di riportare il governo a Madrid per controllarne l'evacuazione. il 4 marzo il Colonnello Segismundo Casado, comandante dell'armata repubblicana del centro, assieme a Jos\u00e9 Miaja e dal leader socialista anticomunista Juli\u00e1n Besteiro, oltre ad altri leader anarchici come Cipriano Mera, decisero di porre fine a quello che ritenevano un massacro sempre pi\u00f9 insensato e si ribellarono all'ordine di resistere a qualunque costo emesso da Negr\u00edn, che ritenevano anche un traditore perch\u00e9 mentre parlava di resistenza ad oltranza esportava capitali e si teneva pronto alla fuga. L'instaurarsi della Junta Casado mise di fatto mise fine all'autorit\u00e0 del governo Negr\u00edn; poco dopo i repubblicani capitolarono. \nNegr\u00edn fu membro della massoneria.\nEpurazione professionale.\nLa sua epurazione come cattedratico da parte del franchismo, senza che egli avesse alcuna possibilit\u00e0 di difesa, avvenne a seguito di un ordine ministeriale del 1939 che coinvolse anche altri cattedratici (era comunque impensabile per il nuovo regime dover pagare la futura pensione a questi docenti, a meno che non fossero stati precedentemente licenziati con perdita dei diritti acquisiti) :\nDopo la capitolazione, Negr\u00edn ripar\u00f2 prima in Francia, quindi a Londra, dove continu\u00f2 a presiedere il governo repubblicano in esilio fino al 1945, quando si dimise per contrasti con Indalecio Prieto e Diego Mart\u00ednez Barrio. Si stabil\u00ec infine in Francia; mor\u00ec a Parigi nel 1956 all'et\u00e0 di 64 anni."}
{"id": "591535", "revid": "599013", "url": "https://it.wikipedia.org/wiki?curid=591535", "title": "Gf", "text": ""}
{"id": "591537", "revid": "8596", "url": "https://it.wikipedia.org/wiki?curid=591537", "title": "Juan Negr\u00edn L\u00f3pez", "text": ""}
{"id": "591538", "revid": "8596", "url": "https://it.wikipedia.org/wiki?curid=591538", "title": "Francisco Franco Bahamonde", "text": ""}
{"id": "591539", "revid": "2128848", "url": "https://it.wikipedia.org/wiki?curid=591539", "title": "Gg", "text": ""}
{"id": "591542", "revid": "46291", "url": "https://it.wikipedia.org/wiki?curid=591542", "title": "Serissa japonica", "text": "La serissa (Serissa japonica ) \u00e8 una pianta appartenente alla famiglia delle Rubiacee.\nProveniente dall'Estremo Oriente, a portamento arbustivo, utilizzata solitamente nei giardini rocciosi. Nella nostra zona ha fatto il suo ingresso da una decina d'anni ma \u00e8 conosciuta solo sotto forma di bonsai, le foglie sono sottili e il loro colore pu\u00f2 variare dal verde chiaro a quello scuro e, se spezzate, solitamente emanano un cattivo odore. Durante tutta l'estate e a volte fino all'inverno si ricopre di fiori bianchi che, grazie alla loro abbondanza, la fanno sembrare coperta di neve.\nBonsai.\nLa serissa \u00e8 particolarmente indicata per la coltivazione come bonsai per molti motivi, tra cui il pi\u00f9 importante \u00e8 il suo tronco che, grazie ai suoi numerosi solchi, fanno sembrare la pianta vecchia. Inoltre i suoi robusti rami si prestano molto bene alla modellatura e all'utilizzo delle pi\u00f9 svariate tecniche bonsaistiche.\nAnnaffiatura.\nQuesta specie ha bisogno di frequenti innaffiature, soprattutto durante i mesi estivi e in primavera durante i giorni molto ventosi. In inverno, quando andranno riparate all'interno, bisogna ricordare di nebulizzare la chioma per far fronte alla perdita di acqua dovuta al riscaldamento domestico.\nEsposizione.\nProvenendo dalla Cina, questa specie dimostra una discreta resistenza al freddo e pertanto va riparata durante i mesi invernali. Durante i mesi primaverili ed estivi pu\u00f2 essere portata all'esterno ma non sotto i diretti raggi del sole.\nTerreno.\nIn caso di coltivazione come bonsai il terreno deve essere costituito da 50% akadama, 40% terra pronta e 10% sabbia.\nRinvaso.\nOgni 3-4 anni su esemplari vecchi mentre i pi\u00f9 giovani, che crescono pi\u00f9 velocemente, devono essere rinvasati ogni due anni: operazione da effettuare durante la stagione estiva.\nPotatura.\nAndr\u00e0 effettuata per i rami principali durante il periodo di stasi vegetativa (marzo-aprile) con attrezzi affilati e disinfettati, provvedendo a coprire con mastice cicatrizzante le ferite.\nAvvolgimento.\nIl procedimento di avvolgimento di questa essenza non \u00e8 difficile ma bisogna comunque prestare attenzione. I rami giovani infatti sono legnosi e questo potrebbe portare ad un'eccessiva forzatura che provocherebbe la rottura del ramo. Il procedimento va effettuato in primavera quando il legno \u00e8 pi\u00f9 elastico e quindi pu\u00f2 maggiormente sopportare l'effetto del filo.\nMalattie.\nLa Serissa si dimostra molto resistente alle malattie ma a volte possono capitare attacchi da parte di afidi o ragnetti rossi."}
{"id": "591545", "revid": "1305772", "url": "https://it.wikipedia.org/wiki?curid=591545", "title": "GH", "text": ""}
{"id": "591546", "revid": "181699", "url": "https://it.wikipedia.org/wiki?curid=591546", "title": "Distretto di Ro\u017e\u0148ava", "text": "Il distretto di Ro\u017e\u0148ava (\"okres Ro\u017e\u0148ava\") \u00e8 un distretto della regione di Ko\u0161ice, nella Slovacchia orientale.\nFino al 1918, la maggior parte dei territori del distretto, appartennero alla contea di Gemer a Malohont, eccetto le zone intorno ai comuni di Silick\u00e1 Jablonica, Hru\u0161ov, Jablonov nad Tur\u0148ou e Hrhov, che formavano la contea di Abov-Tur\u0148a.\nSuddivisione amministrativa.\nIl distretto \u00e8 composto da 2 citt\u00e0 e 60 comuni:"}
{"id": "591547", "revid": "399", "url": "https://it.wikipedia.org/wiki?curid=591547", "title": "Rodolfo Vantini", "text": "Biografia e carriera.\nLa sua prima opera, datata attorno al 1813, \u00e8 il cimitero di Brescia, il primo cimitero monumentale italiano, prototipo di tutti i cimiteri neoclassici dell'Ottocento, opera che lo impegn\u00f2 per tutta la vita e che i bresciani presero a chiamare semplicemente \"Vantiniano\". All'interno del complesso monumentale \u00e8 presente la torre del faro: una colonna alta 60 metri culminante con una grande lanterna. Durante una visita l'architetto tedesco Heinrich Strack, rimase talmente colpito da realizzare una copia per la citt\u00e0 di Berlino: l'odierna Colonna della Vittoria. Strack confess\u00f2 \"di essere rimasto colpito dal capolavoro del Vantini e di non aver saputo creare nulla di pi\u00f9 bello\".\nSuccessivamente progett\u00f2 molti cimiteri in tutta la provincia oltre che numerosi monumenti funebri.\nOltre ad insegnare al Liceo-Ginnasio \"Arnaldo\" di Brescia, ide\u00f2 la scuola di disegno di Rezzato per addestrare ed affinare le capacit\u00e0 lavorative delle maestranze che lavoravano i marmi delle cave di Rezzato. Nel 1857, subito dopo la sua morte, la scuola assunse il nome di \"Istituto Vantini\". Con la sua scuola lavor\u00f2 alla realizzazione di diversi palazzi signorili della provincia di Brescia, particolarmente nella zona di Quinzano d'Oglio e di Castiglione delle Stiviere, in provincia di Mantova.\nAgli inizi dell'Ottocento diresse la ristrutturazione della parrocchiale e del municipio di Iseo. Del 1822 \u00e8 l'arco del Granarolo in via Dieci Giornate, con sculture di Giovanni Fantoni. Durante questi anni si occup\u00f2 della ricostruzione della facciata, di alcune cappelle e della sacrestia della chiesa di San Vincenzo in Calcinato. Nel 1826 vinse un concorso - cui parteciparono 32 concorrenti - per la realizzazione dei Caselli Daziari di Porta Venezia a Milano, che furono realizzati tra il 1827 ed il 1828. Negli anni successivi cur\u00f2 il completamento del complesso, originariamente disegnato dal Piermarini e proseguito dal Luigi Cagnola, ma mai terminato. Nel 1833 colloc\u00f2 le statue e i rilievi che diedero all'opera il suo aspetto definitivo.\nUltima opera, che il Vantini non vedr\u00e0 completata a causa della morte, \u00e8 la caratteristica tomba Bonomini o tomba del cane.\nOpere.\nAltre architetture.\nAffreschi\nCollegamenti esterni.\nC.F.P. Rodolfo Vantini"}
{"id": "591549", "revid": "287204", "url": "https://it.wikipedia.org/wiki?curid=591549", "title": "Distretto di Roznava", "text": ""}
{"id": "591557", "revid": "287204", "url": "https://it.wikipedia.org/wiki?curid=591557", "title": "Amin al-Husseini", "text": "Noto per la sua avversione verso l\u2019ebraismo in Palestina, al-\u1e24usayn\u012b combatt\u00e9 contro l'instaurazione di uno Stato ebraico nel territorio mandatario britannico in Palestina e sostenne la creazione di uno Stato arabo in sua vece. A tal fine, al-\u1e24usayn\u012b non esit\u00f2 a cercare il sostegno della Germania nazista e dell'Italia fascista, collaborando in seguito attivamente con la prima durante la seconda guerra mondiale, facilitando ad esempio il reclutamento di musulmani nelle formazioni internazionali delle Waffen-SS ed in quelle del Regio Esercito italiano. Contrariamente a quanto sovente sostenuto, l'ascesa religiosa e politica di al-\u1e24usayn\u012b fu contrastata gi\u00e0 a partire dall'inizio degli anni venti da una parte della societ\u00e0 arabo-palestinese.\nGiovent\u00f9.\n\u1e24\u0101jj\u012b Am\u012bn nacque a Gerusalemme nel 1895, in una delle due famiglie-clan pi\u00f9 potenti della citt\u00e0, gli Husayn\u012b. Si rec\u00f2 al Cairo per studiare, ma all'Universit\u00e0 non termin\u00f2 neanche un corso di studi. Fu allievo di Rash\u012bd Ri\u1e0d\u0101 (1865-1935), teorizzatore della \"rinascita islamica\" oggi praticata da tutti i movimenti fondamentalisti: ostilit\u00e0 all'Occidente, rigido rispetto della shari'a, antisionismo radicale, rivalutazione del jih\u0101d come primo dovere del musulmano\n. Nella capitale egiziana al-\u1e24usayn\u012b fond\u00f2 un'associazione antisionista.\nAl-\u1e24usayn\u012b si diplom\u00f2 nella Scuola di amministrazione di Istanbul. In tutta la sua vita, l'unica qualifica religiosa che ottenne fu quella di \u1e24\u0101\u011f\u011f\u012b, che peraltro \u00e8 ottenibile da qualunque musulmano che si rechi nella citt\u00e0 santa dell'islam. \"\u1e24\u0101\u011f\u011f\u012b\", infatti, significa \"pellegrino\" ed al-\u1e24usayn\u012b all'et\u00e0 di 18 anni (1913), fece il suo primo pellegrinaggio alla Mecca.\nCon lo scoppio della Prima guerra mondiale nel 1914, al-\u1e24usayn\u012b fu arruolato nell'esercito ottomano; gli fu attribuito il brevetto di ufficiale di artiglieria, venendo assegnato alla 47\u00aa Brigata, stazionata dentro e intorno alla citt\u00e0, a maggioranza greco-cristiana, di Smirne. Nel novembre 1916, al-\u1e24usayni lasci\u00f2 l'esercito ottomano per un congedo ospedaliero di tre mesi e torn\u00f2 a Gerusalemme, dove rimase fino alla fine della guerra.\nL'11 dicembre 1917 vide le truppe britanniche entrare in citt\u00e0. Come soldato dell'esercito ottomano era stato nemico di Londra, ma ora cap\u00ec che i tempi erano cambiati. Dopo la conquista britannica della Palestina e della Siria nel 1918, s'impieg\u00f2 in vari uffici dell'amministrazione militare britannica a Gerusalemme e a Damasco; fu anche incaricato del reclutamento di soldati per l'esercito dell'emiro Fay\u1e63al, futuro sovrano del Regno dell'Iraq.\nNel 1919 al-\u1e24usayn\u012b raggiunse il Congresso siro-palestinese convocato a Damasco, dove egli sostenne Fay\u1e63al affinch\u00e9 assumesse la corona della Siria. Quell'anno, al-\u1e24usayn\u012b ader\u00ec (e forse contribu\u00ec a fondare) alla societ\u00e0 segreta araba \"al-N\u0101d\u012b al-\u02bfArab\u012b\" (\"Il circolo arabo\") a Gerusalemme e scrisse alcuni articoli per il primo nuovo quotidiano creato in Palestina, \"S\u016briya al-Jan\u016bbiyya\" (Siria Meridionale). Il giornale fu pubblicato a Gerusalemme a partire dal settembre 1919 ad opera del giurista Mu\u1e25ammad \u1e24asan al-Budayr\u012b, e fu diretto da \u02bf\u0100rif al-\u02bf\u0100rif, entrambi importanti membri dell\"'al-N\u0101d\u012b al-\u02bfArab\u012b\".\nFino alla fine del 1921, al-\u1e24usayn\u012b focalizz\u00f2 i suoi sforzi sul progetto del Panarabismo e della Grande Siria in particolare immaginando la Palestina come una provincia meridionale di uno Stato arabo con capitale Damasco. La Grande Siria prevedeva la creazione di un'entit\u00e0 che radunasse i territori oggi occupati da Siria, Libano, Giordania e Palestina. La lotta per la Grande Siria si esaur\u00ec bruscamente dopo che la Gran Bretagna cedette nel luglio 1920 il controllo alla Francia su quelli che attualmente sono la Siria e il Libano, in accordo con gli Accordi Sykes-Picot. L'esercito francese entr\u00f2 a Damasco a quel tempo, pieg\u00f2 la resistenza armata araba nella battaglia di Maysal\u016bn e rovesci\u00f2 re Fay\u1e63al, mettendo cos\u00ec fine al progetto della Grande Siria.\nDopo di ci\u00f2, al-\u1e24usayn\u012b dedic\u00f2 i suoi sforzi, abbandonando il disegno del Panarabismo filo-siriano, a favore di un'ideologia specificamente palestinese, centrata su Gerusalemme, che prevedeva l'espulsione degli Ebrei e degli stranieri dalla Palestina, restaurando cos\u00ec una sostanziale D\u0101r al-Isl\u0101m, cio\u00e8 un territorio in cui vigesse la legge islamica.\nAm\u012bn al-\u1e24usayn\u012b leader della rivolta araba.\nAm\u012bn al-\u1e24usayn\u012b emerse ben presto come principale organizzatore delle rivolte nei territori amministrati dai britannici. Il suo scopo fu fomentare l\u2019odio tra Ebrei e Musulmani. Avvi\u00f2 una campagna di diffamazione contro i leader islamici locali, che lo denunciarono alle autorit\u00e0 britanniche come \"teppista ignorante\". La sua prima azione ebbe luogo durante l'annuale processione in onore del profeta Mos\u00e8 (\"Nab\u012b M\u016bs\u0101\") a Gerusalemme il 4 aprile 1920. Quel giorno vari oratori denunciarono la Dichiarazione Balfour (1917) come un tradimento patito dagli Arabi ad opera dei Britannici. Il discorso di al-\u1e24usayn\u012b fu improntato a esortare i Musulmani a coalizzarsi, per creare uno Stato arabo in Siria e Palestina.\nLa processione si trasform\u00f2 in una violenta dimostrazione; ne segu\u00ec l'assalto al quartiere ebraico e nei disordini che seguirono, 5 ebrei furono uccisi e 211 feriti e gli arabi uccisi furono 4. Al-\u1e24usayn\u012b venne condannato a 10 anni di prigione, ma in contumacia, visto che si era sottratto alla cattura scappando a Damasco, via Transgiordania.\nNel 1921 l'amministrazione militare britannica di Palestina fu sostituita da un governo civile, su mandato della Lega delle Nazioni. Proprio quell'anno mor\u00ec il Muft\u012b (primo magistrato) di Gerusalemme. Era un \u1e24usayn\u012b, precisamente un cugino di Am\u012bn. L'Alto commissario britannico, Herbert Samuel, decise di graziare Am\u012bn al-\u1e24usayn\u012b e \u02bf\u0100ref al-\u02bf\u0100ref. Il provvedimento fu emanato \"ad hoc\", poich\u00e9 c'era gi\u00e0 stata in precedenza un'amnistia generale, ma i due ne erano stati esclusi poich\u00e9 al momento dell'emanazione si erano dati alla macchia. Dovendo nominare il nuovo Muft\u012b, l'Alto commissario decise di seguire la tradizione.\nDurante la dominazione ottomana la procedura era stata la seguente: la nomina del Muft\u012b spettava al califfo, detentore del potere temporale. Egli sceglieva tra una rosa di tre nomi proposta dai religiosi (\u02bfulam\u0101\u02be) e da notabili locali. Quando Londra conquist\u00f2 la Palestina, il potere temporale fu assegnato ad un Alto commissario. Ci\u00f2 condusse alla situazione del tutto eccezionale in cui un Ebreo, Herbert Samuel, doveva scegliere il Muft\u012b. La sola differenza rispetto alla tradizione fu che la rosa era di cinque candidati invece di tre.\nMa Am\u012bn al-\u1e24usayn\u012b era giunto solo in quarta posizione. L'elezione fu quindi manipolata da Samuel, che pens\u00f2 di cooptare al potere il radicalismo. A dimostrazione dell'errore grossolano in cui incorse Samuel, la stessa comunit\u00e0 musulmana protest\u00f2 contro la sua nomina poich\u00e9 al-\u1e24usayn\u012b non aveva ricevuto una formazione religiosa adeguata. Non era n\u00e9 uno \"shaykh\" (nel senso di personalit\u00e0 autorevole) n\u00e9 \"\u02bf\u0101lim\" (sapiente in materia religiosa), quindi non era adatto per la carica. Alcuni storici affermano, in modo inesatto, che al-\u1e24usayn\u012b s'impadron\u00ec del potere. Di certo, al-\u1e24usayn\u012b fu eletto contro il parere dei musulmani del luogo.\nCon la nomina a nuovo Muft\u012b (8 maggio 1921), al-\u1e24usayn\u012b ebbe accesso a risorse finanziarie notevoli, che si calcolano in 200.000 sterline britanniche all'anno.\nGran Muft\u012b di Gerusalemme.\nNel 1921 i britannici istituirono il Consiglio supremo islamico, per amministrare:\nL'anno seguente i Britannici scelsero al-\u1e24usayn\u012b come Presidente del neo-costituito Consiglio. La carica durava solo 5 anni, ma al-\u1e24usayn\u012b, una volta assurto al potere, non lo lasci\u00f2 pi\u00f9: intimid\u00ec i possibili pretendenti alla sua successione. Come Muft\u012b lanci\u00f2 in tutto l'Islam una campagna di raccolta fondi per abbellire e restaurare la moschea nota come Cupola della Roccia, a Gerusalemme. La cupola venne rivestita d'oro e il panorama della Spianata del tempio fu cos\u00ec notevolmente modificato.\nMa l'iniziativa di al-\u1e24usayn\u012b aveva anche un fine politico: far s\u00ec che Gerusalemme aumentasse di importanza come citt\u00e0 santa agli occhi del mondo arabo. Nello stesso periodo il Muft\u012b dimostr\u00f2 la sua contrariet\u00e0 all'opera di laicizzazione eseguita da Atat\u00fcrk in Turchia. Al-\u1e24usayn\u012b voleva invece uno Stato islamico; si ripromise di combattere tutti i Musulmani laici.\nNel 1928 venne fondata in Egitto l'organizzazione nota come Fratelli musulmani. Al-\u1e24usayn\u012b entr\u00f2 subito a farne parte, condividendone il programma.\nAl-\u1e24usayn\u012b si dimostr\u00f2 un infaticabile promotore del jih\u0101d (\"impegno doveroso\") contro i Britannici e altre potenze non islamiche, considerate, a ragione o a torto, oppressive dei popoli musulmani. La sua strategia prevedeva lo scontro frontale con il sionismo e la realizzazione di un regno islamico, dall'Egitto all'Iran\nL'occasione tanto attesa per lo scontro aperto si manifest\u00f2 nel 1929. Al-\u1e24usayn\u012b diffuse varie voci per fomentare l'odio dei Musulmani contro gli Ebrei. La comunit\u00e0 ebraica di Hebron, venne massacrata.\nL'Agenzia Ebraica lo accus\u00f2 di essere responsabile per aver incitato alla violenza, ma la commissione d'inchiesta presieduta da Walter Shaw, . Dopo che i disordini esplosero, il Muft\u012b cooper\u00f2 col Governo nei suoi sforzi di restaurare la pace e di prevenire l'estensione dei disordini.\nNegli anni successivi al-\u1e24usayn\u012b consolid\u00f2 la sua leadership anche sul piano internazionale. Nel dicembre 1931 fond\u00f2, insieme con un altro musulmano fondamentalista, Shawkat \u02bfAl\u012b, il Congresso Islamico Mondiale, per la tutela dei Luoghi santi dell'Islam. Ben 130 delegati da tutti i Paesi musulmani accolsero il suo programma e lo nominarono presidente, attribuendogli una caratura mondiale.\nDai Fratelli musulmani al Terzo Reich.\nI Britannici inizialmente bilanciarono i seggi al Consiglio arabo spartendoli tra i sostenitori degli \u1e24usayn\u012b (noti come \"majlisiyya\", o \"sostenitori del Consiglio\") ed i loro antagonisti, la famiglia Nash\u0101sh\u012bb\u012b e i suoi clan alleati (noti come \"mu\u02bf\u0101ra\u1e0da\", \"l'opposizione\"). Seguendo questo criterio, il sindaco di Gerusalemme, M\u016bs\u0101 al-\u1e24usayn\u012b, fu sostituito con R\u0101ghib al-Nash\u0101sh\u012bb\u012b. Durante la maggior parte del periodo mandatario britannico in Palestina, i litigi fra i due gruppi e le due famiglie minarono seriamente ogni sforzo unitario palestinese. Nel 1936 per\u00f2, essi giunsero a un accordo allorch\u00e9 tutti i gruppi palestinesi si unirono per creare un organo esecutivo permanente, noto come \"Supremo Comitato Arabo\", sotto la presidenza di al-\u1e24usayn\u012b.\nNel 1936 Am\u012bn al-\u1e24usayn\u012b fu di nuovo responsabile di una sollevazione. Il 19 aprile scoppi\u00f2 in Palestina una ribellione araba.\nSubito la rivolta si allarg\u00f2 all'intero Paese, apertamente e ufficialmente condotta dal Muft\u012b e dal suo Supremo Comitato Arabo, fondato una settimana dopo che la ribellione s'era manifestata. Il Comitato, col Muft\u012b che lo presiedeva, proclam\u00f2 uno sciopero generale tra gli Arabi (che dur\u00f2 ben 175 giorni) e incit\u00f2 al non pagamento delle tasse e al rovesciamento delle amministrazioni comunali. In pi\u00f9, il Comitato chiese la fine dell'immigrazione ebraica, il divieto di vendita delle terre agli Ebrei e l'indipendenza nazionale. Colonie ebraiche, kibbutzim e quartieri urbani divennero bersagli per i cecchini arabi, per le loro bombe e le altre attivit\u00e0 armate, definite come terroristiche dalle autorit\u00e0 mandatarie britanniche.\nAl-\u1e24usayn\u012b organizz\u00f2 anche squadre omicide che colpirono le autorit\u00e0 locali. Applicarono il metodo dello \"sterminio sistematico\" contro ogni Arabo sospettato di difettare dalla totale adesione al progetto dei Fratelli musulmani. Nello stesso tempo diffuse la sua propaganda.\nIl Muft\u012b teorizz\u00f2 che ogni elemento non islamico era una minaccia al progetto panislamista. Molti leader palestinesi, sia cristiani che musulmani, sia laici che religiosi, vennero assassinati per aver protestato contro il terrore islamico di al-\u1e24usayn\u012b. Tra il 1936 e il 1938 al-\u1e24usayn\u012b fece assassinare:\nTra il 1937 e il 1938 undici \"Mukht\u0101r\" (capi di comunit\u00e0) e le loro intere famiglie vennero trucidati dagli uomini di al-\u1e24usayn\u012b.\nNel luglio 1937 al-\u1e24usayn\u012b fu raggiunto da un mandato di cattura della polizia britannica per il ruolo svolto nella ribellione araba, ma grazie a una soffiata scamp\u00f2 alla cattura e si nascose all'interno del Haram al-Sharif (la Spianata sacra delle moschee), dove i Britannici pensavano fosse sconsigliabile arrestarlo. In settembre fu rimosso dalla presidenza del Consiglio Supremo Islamico e l'Alto Comitato Arabo fu dichiarato illegale. In ottobre al-\u1e24usayn\u012b fugg\u00ec in Libano e qui ricostitu\u00ec il Comitato. Conserv\u00f2 l'appoggio della maggioranza degli Arabi palestinesi e us\u00f2 il suo potere per vendicarsi dei Nash\u0101sh\u012bb\u012b. Rimase in Libano per due anni, ma le sue relazioni progressivamente deteriorate con la Francia e le autorit\u00e0 siriane lo portarono in Iraq nell'ottobre del 1939.\nLa ribellione fu definitivamente sedata dalle truppe britanniche nel 1939. Ma ora Londra doveva \"vincere la pace\". La turbolenza sociale che aveva scosso per anni la Palestina convinse i sudditi di Sua Maest\u00e0 a cambiare la propria politica. La nuova linea venne illustrata in un \"Libro bianco\", in cui il governo britannico rinunciava a costituire uno Stato ebraico in Palestina. In pi\u00f9, l'immigrazione ebraica venne contingentata: fino al 1944 sarebbero stati consentiti non pi\u00f9 di ingressi. Negli anni successivi, i nuovi arrivi sarebbero dipesi dal consenso arabo. Nonostante i Britannici gli avessero offerto tutta la Palestina, al-\u1e24usayn\u012b rigett\u00f2 la nuova politica di Londra, perch\u00e9 esigeva che l'immigrazione cessasse del tutto, non tollerando la presenza di Ebrei accanto agli Arabi.\nI legami con fascismo e nazismo.\nAnteguerra.\nIl disegno strategico di Am\u012bn al-\u1e24usayn\u012b vedeva gli Arabi riuniti conquistare compatti i territori dalla Palestina alla Mesopotamia. La Gran Bretagna per\u00f2 si opponeva al loro progetto. Secondo alcuni autori, il Muft\u012b riusc\u00ec a coinvolgere Berlino e Roma nella sua causa attraverso due argomenti forti: 1) l'antisemitismo; 2) il petrolio iracheno.\nIl 31 marzo 1933, a poche settimane dall'ascesa al potere di Adolf Hitler in Germania, al-\u1e24usayn\u012b invi\u00f2 un telegramma a Berlino, indirizzato al Console generale tedesco a Gerusalemme, offrendo la sua collaborazione al Terzo Reich:\nL'offerta di al-\u1e24usayn\u012b fu inizialmente respinta, perch\u00e9 la Germania non voleva deteriorare le relazioni anglo-tedesche alleandosi con un esponente anti-britannico. Per\u00f2, un mese pi\u00f9 tardi, al-\u1e24usayn\u012b incontr\u00f2 in segreto il Console generale tedesco Karl Wolff in una localit\u00e0 vicino al Mar Morto: espresse la sua approvazione nei confronti di un boicottaggio antiebraico in Germania e gli chiese di fermare l'emigrazione di Ebrei tedeschi in Palestina. Pochi mesi dopo, gli assistenti del Muft\u012b avvicinarono Wolff, chiedendo il suo aiuto per la creazione di un partito nazionalsocialista arabo in Palestina. Wolff e i suoi superiori declinarono la proposta sia perch\u00e9 non volevano invadere la sfera d'influenza britannica, sia perch\u00e9 i Nazisti desideravano la prosecuzione dell'immigrazione ebraica in Palestina, sia, infine, perch\u00e9 a quel tempo il partito nazista era stato limitato ai soli Tedeschi.\nSempre nel 1933, al-\u1e24usayn\u012b prese contatti con il console italiano a Gerusalemme, Mariano De Angelis. Benito Mussolini accolse con favore la proposta di stringere rapporti organici con il Congresso Islamico mondiale e, nel 1934, invit\u00f2 il Muft\u012b ad Asmara, ospite del governatore dell'Eritrea. Constatate le disponibilit\u00e0 italiane, al-\u1e24usayn\u012b ottenne un prestito di oltre 130.000 sterline.\nNel 1936 al-\u1e24usayn\u012b ricevette la prima visita di Fran\u00e7ois Genoud, personaggio che in seguito divenne noto come \"il banchiere svizzero di Hitler\". I rapporti tra i due continuarono fino agli Anni sessanta. Il 21 luglio 1937, al-\u1e24usayn\u012b fece visita dal nuovo Console Generale tedesco a Gerusalemme, Hans D\u00f6hle. A lui ripet\u00e9 il suo antico sostegno alla Germania e gli disse che \"intendeva conoscere quale appoggio il Terzo Reich era intenzionato a garantire al movimento arabo contro gli Ebrei\". Pi\u00f9 tardi egli stesso invi\u00f2 un agente e un suo personale rappresentante a Berlino per discutere con i capi nazisti.\nTra settembre ed ottobre di quell'anno al-\u1e24usayn\u012b e l'intero Alto Comitato Arabo si recarono in Libano. Poi, giunti in Iraq, progettarono un colpo di Stato per rovesciare il Paese e consegnarlo alle Potenze dell'Asse. Nel 1938 l'offerta di al-\u1e24usayn\u012b fu accolta. A partire da agosto, al-\u1e24usayn\u012b cominci\u00f2 a ricevere un aiuto finanziario e un consistente carico d'armi, nonch\u00e9 rifornimenti dal Partito nazista e dalle istituzioni del regime hitleriano (Judenreferat, \"Unit\u00e0 Ebrei\") e dall'Italia fascista. Da Berlino, Am\u012bn al-\u1e24usayn\u012b avrebbe svolto un ruolo significativo nella politica inter-araba. Nel solo 1938, sotto il suo comando, furono assassinati pi\u00f9 di 800 ebrei.\nNel 1940 Galeazzo Ciano, ministro degli Esteri dell'Italia, afferm\u00f2 che il regime fascista stava finanziando al-\u1e24usayn\u012b da diversi anni, cos\u00ec come i servizi segreti tedeschi. Ciano dichiar\u00f2 che, senza il loro sostegno finanziario, la ribellione araba contro il governo britannico in Palestina non sarebbe durata cos\u00ec a lungo. Nel maggio dello stesso anno, il Ministero degli Esteri di Londra declin\u00f2 una proposta formulata dal presidente del Vaad Leumi (Consiglio Nazionale Ebraico in Palestina) che voleva assumersi l'incarico di assassinare al-\u1e24usayn\u012b, ma nel novembre di quell'anno Winston Churchill approv\u00f2 il piano.\nNel maggio del 1941, numerosi appartenenti dell'Irgun (un gruppo paramilitare ebraico), fra cui il suo primo leader, David Raziel, vennero liberati dal carcere e fuggirono alla volta dell'Iraq per una missione segreta che, secondo le fonti britanniche, includeva un piano per \"catturare od uccidere\" il Muft\u012b. Secondo la versione fornita dall'Irgun, esso fu avvicinato dai Britannici per un'azione di sabotaggio, alla quale fu aggiunto l'incarico di catturare il Muft\u012b, come condizione per garantire il sostegno britannico all'organizzazione. La missione fu abbandonata allorch\u00e9 Raziel fu ucciso durante un attacco aereo tedesco.\nL'alleanza col nazifascismo: 1941-1945.\nNel Vicino Oriente: \"jih\u0101d\" a fianco dei nazisti.\nNell'aprile del 1941 il cosiddetto \"Quadrato d'oro\", - un gruppo di quattro generali dell'esercito iracheno favorevoli all'Asse italo-tedesco, presieduto da Rash\u012bd \u02bfAli al-Kayl\u0101n\u012b (o al-\u01e6\u012bl\u0101n\u012b), fece deporre con un colpo di Stato in Iraq il Primo ministro filo-britannico N\u016br\u012b al-Sa\u02bf\u012bd. Il 10 maggio al-\u1e24usayn\u012b dichiar\u00f2 il jih\u0101d contro la Gran Bretagna. Il messaggio fu diffuso dalle emittenti radiofoniche dell'Iraq e dell'Asse. Ma il piano fall\u00ec: in 40 giorni le truppe britanniche ripresero il controllo dell'Iraq, nonostante gli aiuti (del tutto insufficienti) provenienti da Germania e Italia.\nAl-\u1e24usayn\u012b fu aiutato dai Fascisti a fuggire in Persia: gli procurarono un passaporto diplomatico intestato al signor \"Rossi Giuseppe\". Poi, accompagnato da Fawz\u012b al-Q\u0101wuqj\u012b, giunse in Europa, via Turchia. Sbarc\u00f2 a Bari in ottobre, accolto festosamente dalle autorit\u00e0 fasciste, e incontr\u00f2 Benito Mussolini il 27 ottobre 1941.\nNell'Europa occupata dai nazisti.\nAl-\u1e24usayn\u012b stabil\u00ec il suo quartier generale a Berlino, dove visse fino alla fine della guerra. Il 20 novembre 1941 incontr\u00f2 il ministro degli Esteri tedesco, Joachim von Ribbentrop, e il 28 novembre fu ricevuto ufficialmente da Adolf Hitler.\nL'incontro dur\u00f2 un'ora e un quarto e non fu trascritto, ma i contenuti principali furono esposti in dettaglio da Fritz Gobba, presente all'incontro in quanto esperto di questioni mediorientali, avendo lavorato al consolato tedesco di Gerusalemme ed essendo stato ambasciatore in Iraq.\nAl-\u1e24usayn\u012b dichiar\u00f2 che Hitler godeva dell'ammirazione dell'intero mondo arabo; che gli Arabi avevano gli stessi nemici (Britannici, Ebrei e Bolscevichi) dei Tedeschi e desideravano combattere al loro fianco, anche organizzando una legione araba, essendo convinti che una vittoria tedesca sarebbe stata un bene per il mondo e per essi stessi; perci\u00f2 chiedevano alla Germania l'indipendenza e la formazione di un'entit\u00e0 statale unica, che comprendesse l'Iraq, la Siria, il Libano, la Palestina e la Transgiordania. Il Gran Muft\u012b avvert\u00ec Hitler che anche i Britannici stavano lavorando per permettere l'indipendenza araba, perci\u00f2 era necessario che i Tedeschi agissero subito per non lasciare che i Britannici prendessero il sopravvento. Al-\u1e24usayn\u012b chiese che la Germania rendesse palesi i suoi intenti nei confronti degli Arabi e che, a tal fine, Germania e Italia rendessero una pubblica dichiarazione congiunta sul tema.\nHitler rispose che i suoi obiettivi erano chiari: condurre una lotta senza compromessi contro gli Ebrei, e quindi anche quelli in Palestina. Afferm\u00f2 che lo sterminio del popolo ebraico era parte della sua battaglia e che gli era chiaro che occorresse impedire la formazione di uno Stato ebraico in Palestina che potesse essere utilizzato dagli Ebrei come base per distruggere tutte le nazioni del mondo. Aggiunse che era determinato a risolvere il problema ebraico al fine di riportare ordine nel mondo, comprese le nazioni fuori dall'Europa.\nHitler dichiar\u00f2 anche che era vero che Arabi e Tedeschi avevano nemici comuni, Britannici e Bolscevichi, e che, anche se questi avevano obiettivi diversi, erano entrambi guidati dai Giudei, i quali avevano un unico scopo; disse che avrebbe continuato la sua lotta contro l'impero \"giudaico-bolscevico\" in Europa fino alla sua totale distruzione e che, quando nel corso di tale lotta gli eserciti tedeschi fossero arrivati ai confini del Caucaso, sarebbe arrivata anche per gli Arabi l'ora della liberazione; poich\u00e9 i Tedeschi non avevano altro interesse nella regione se non la distruzione delle forze giudaiche, e quando questo sarebbe avvenuto, con le truppe tedesche marcianti attraverso l'Iraq e l'Iran, anche l'Impero Britannico sarebbe giunto alla sua fine e Al-\u1e24usayn\u012b sarebbe diventato il portavoce del mondo arabo.\nHitler promise che avrebbe aiutato anche materialmente gli Arabi partecipanti alla lotta come, a suo tempo, aveva cercato di aiutare l'Iraq nella lotta contro i Britannici, anche se poi le circostanze gli erano state sfavorevoli. Afferm\u00f2, per\u00f2, che non gli era possibile rendere una dichiarazione pubblica sul tema e neppure una ufficiale riservata. Tuttavia, ricord\u00f2 al Gran Muft\u012b, egli aveva fatto poche promesse nella sua vita, ma le aveva sempre mantenute.\nIl Gruppo Formazioni \"A\".\nQuesta unit\u00e0 fu fortemente voluta da al-Husseini che, insieme all'ex-primo ministro iracheno Rashid Ali al-Kaylani, si adoper\u00f2 presso il governo italiano per la creazione di una legione araba che arruolasse profughi iracheni, siriani e palestinesi, operai arabi al servizio degli Inglesi fatti prigionieri dalle forze dell'Asse, Magrebini dei possedimenti francesi, Marocchini spagnoli del Rif. Il 10 ottobre 1941 si rec\u00f2 di persona a Roma per perorarne la causa. Il Centro Militare \"A\", poi Gruppo Formazioni \"A\" (dove A sta per Arabi), costituitosi il 1\u00ba maggio 1942 al comando del maggiore Ugo Donati, fu il primo nucleo del Raggruppamento centri militari, una delle unit\u00e0 straniere del Regio Esercito italiano. Alla sua massima espansione organica, il reparto poteva contare su 110 volontari arabi e 539 fra soldati, ufficiali e sottufficiali italiani nazionali.\nIdeate come truppe speciali, destinate ad operazioni di intelligence nel teatro nordafricano, comprendevano un'unit\u00e0 destinata specificatamente alla protezione personale del Gran Mufti, il \u00abReparto M.S.\u00bb. Secondo i programmi del Comando Supremo, il \u00abReparto M.S.\u00bb fu inviato in Egitto al seguito delle truppe dell'Asse per fomentare la rivolta anti-britannica presso le popolazioni locali.\nI rovesci subiti dalle forze italo-tedesche stravolsero questi piani. Alcune unit\u00e0 del Gruppo Formazioni furono inviate in Nordafrica, dove presero parte, come fanteria ordinaria, alla campagna di Tunisia fino alla resa delle forze dell'Asse (13 maggio 1943). I reparti superstiti vennero riorganizzati in patria nel Battaglione d'Assalto Motorizzato, che dopo l'8 settembre prese parte alla difesa di Roma contro l'esercito tedesco.\nLa divisione SS musulmana.\nNel 1943 al-\u1e24usayn\u012b fu inviato in Jugoslavia, dove reclut\u00f2 militanti musulmani bosniaci, che incorpor\u00f2 nella 13\u00aa Divisione \"Handschar\", costituita da 21.065 uomini. I militanti vennero addestrati in Germania e posti sotto il comando di ufficiali tedeschi. Secondo i Nazisti, la razza ariana non si doveva mescolare con le altre razze, ma per la divisione musulmana il regime fece un'eccezione.\nLa divisione, soprannominata, \"Hanjar\" (parola che in turco significa scimitarra, mentre in arabo si dice \"Khanjar\", \u062e\u0646\u062c\u0631), venne costituita ufficialmente per combattere i partigiani dei Balcani a partire dal febbraio del 1944. In realt\u00e0 fu responsabile dell'assassinio di circa il 90 % degli Ebrei di Bosnia e della distruzione di numerose chiese e villaggi serbi. A favore dei soldati musulmani, il capo delle SS, Heinrich Himmler, fond\u00f2 una scuola militare per mullah, a Dresda.\nIn un suo discorso alle SS islamiche in Bosnia, pronunciato il 21 gennaio 1944, al-\u1e24usayn\u012b enuncia la sua comunanza d'intenti con il Nazismo:\nAl-\u1e24usayn\u012b insistette nel dire che \"il pi\u00f9 importante compito della Divisione deve essere quello di proteggere la patria e le famiglie [dei volontari bosniaci]; alla Divisione non deve essere consentito di lasciare la Bosnia\", ma questa richiesta fu ignorata dai Tedeschi.\nLa Shoah.\nTra le azioni di sabotaggio organizzate da al-\u1e24usayn\u012b vi fu un attentato portato a termine assaltando un impianto chimico che produceva per lo sforzo bellico nella seconda citt\u00e0 pi\u00f9 grande della Palestina, in maggioranza abitata da Ebrei: Tel Aviv. Cinque paracadutisti furono inviati con un carico di tossina per inserirlo nel sistema idrico. La polizia cattur\u00f2 gli infiltrati in una caverna presso Gerico e, secondo il comandante del distretto di polizia di Gerico, F\u0101yiz Bey Idr\u012bs\u012b, \"il laboratorio aveva determinato che ogni contenitore portava abbastanza veleno per uccidere 25.000 persone, e vi erano almeno 10 contenitori con loro\".\nDocumenti nazisti scoperti nel Ministero degli Esteri tedesco e nel Servizio degli Archivi Militari di Friburgo, rinvenuti dai due studiosi tedeschi Klaus Michael Mallmann dell'Universit\u00e0 di Stuttgart e Martin C\u00fcppers dell'Universit\u00e0 di Ludwigsburg, indicano che, nell'eventualit\u00e0 in cui il Feldmaresciallo Erwin Rommel fosse riuscito a sconfiggere la Gran Bretagna in Medio Oriente, i Nazisti avevano in progetto l'invio di un'unit\u00e0 speciale, chiamata \"Einsatzkommando \u00c4gypten\", per portare a compimento lo sterminio degli Ebrei di Palestina. In tale evenienza, il Muft\u012b di Gerusalemme \u1e24\u0101jj\u012b Am\u012bn al-\u1e24usayn\u012b avrebbe dovuto essere il loro maggiore collaboratore in Palestina, rappresentando uno dei primi sostegni incontrati dai Nazisti sul versante arabo antisemita, incontrando anche in varie occasioni Adolf Eichmann, il pi\u00f9 noto organizzatore dell'Olocausto.\nAttivit\u00e0 post-belliche.\nDopo la guerra, al-\u1e24usayn\u012b si rifugi\u00f2 in Svizzera, fu arrestato e messo agli arresti domiciliari in Francia, ma scapp\u00f2 e chiese asilo all'Egitto. Gruppi sionisti chiesero alla Gran Bretagna di incriminarlo come criminale di guerra. I Britannici non acconsentirono, in parte perch\u00e9 consideravano le prove addotte come non conclusive, ma anche perch\u00e9 ogni loro mossa in tal senso avrebbe accresciuto i loro problemi in Egitto e Palestina, dove al-\u1e24usayn\u012b era ancora popolare. La Jugoslavia chiese senza successo la sua estradizione. Il rapporto del Comitato d'Inchiesta anglo-americano datato 20 aprile 1946 afferm\u00f2 che \u00abil volo del Muft\u012b, \u1e24\u0101jj\u012b Am\u012bn al-\u1e24usayn\u012b, in Italia e Germania, e il suo attivo sostegno all'Asse, non gli fece perdere seguito ed egli \u00e8 oggi probabilmente il pi\u00f9 popolare leader arabo in Palestina\u00bb.\nDall'Egitto, al-\u1e24usayn\u012b fu fra i sostenitori della guerra del 1948 contro il nuovo Stato di Israele.\nSebbene il Muft\u012b sia stato coinvolto in alcuni negoziati ad alto livello fra leader arabi prima e durante la Guerra arabo-israeliana del 1948 in un incontro che ebbe luogo a Damasco nel febbraio 1948 per organizzare i Comandi Operativi Palestinesi, i comandanti del suo Esercito del Sacro \"Jih\u0101d\", Hasan Salama e \u02bfAbd al-Q\u0101dir al-Husayn\u012b, furono assegnati al solo distretto di Lydda e di Gerusalemme rispettivamente. Questa decisione spian\u00f2 la strada a uno scalzamento della posizione del Muft\u012b all'interno degli Stati arabi. Il 9 febbraio, quattro giorni dopo l'incontro di Damasco, il Muft\u012b dovette patire un duro colpo: alla riunione della Lega araba al Cairo tutte le sue richieste furono respinte: dalla nomina di un Palestinese nello Stato Maggiore della Lega alla formazione di un governo provvisorio palestinese, dal trasferimento dei poteri a Comitati Esecutivi locali nelle aree evacuate dai Britannici a un finanziamento per l'amministrazione in Palestina, all'attribuzione di grandi somme al Supremo Esecutivo Arabo per i palestinesi che avevano subito danni di guerra.\nLa Lega araba blocc\u00f2 anche il reclutamento di forze del Muft\u012b, che collassarono a seguito della morte del suo leader pi\u00f9 carismatico, \u02bfAbd al-Q\u0101dir al-\u1e24usayn\u012b, avvenuta l'8 aprile 1948.\nIn base a voci secondo cui re \u02bfAbd All\u0101h di Transgiordania aveva riaperto negoziati bilaterali con Israele, che dapprima egli stesso aveva condotto in segreto con l'Agenzia Ebraica, la Lega araba, guidata dall'Egitto, decise di insediare l'8 settembre un governo di tutta la Palestina a Gaza, sotto la leadership nominale del Muft\u012b. Avi Shlaim scrisse:\nLa decisione di formare il governo di tutta la Palestina a Gaza e il debole tentativo di creare forze armate sotto il suo controllo, dette ai membri della Lega Araba i mezzi per sganciarsi dalla diretta responsabilit\u00e0 per la prosecuzione della guerra e per ritirare i suoi eserciti dalla Palestina, mettendosi al riparo in qualche modo dalle proteste popolari. Qualunque fosse a lungo termine il futuro del governo arabo di Palestina, il suo immediato obiettivo, come concepito dai suoi sostenitori egiziani, fu quello di provvedere a creare un punto focale di opposizione ad \u02bfAbd All\u0101h e di servirsene come uno strumento per frustrare le sue ambizioni di federare regioni arabe con la Transgiordania.\n\u02bfAbd All\u0101h vide il tentativo di dare nuovo spazio all'\"Esercito del Jih\u0101d\" del Muft\u012b come una sfida alla sua autorit\u00e0 e il 3 ottobre il suo ministro della Difesa ordin\u00f2 a tutti i corpi armati che operavano nelle aree controllate dalla Legione araba di sciogliersi. Glubb Pasci\u00e0 esegu\u00ec l'ordine senza esitazione e con efficienza.\nMentre al-\u1e24usayn\u012b era ancora in esilio in Egitto, il monarca giordano nomin\u00f2 il suo successore alla carica di Gran Muft\u012b della parte palestinese di Gerusalemme, presa dalla Transgiordania nel corso della guerra. Dall'esilio Am\u012bn al-\u1e24usayn\u012b entr\u00f2 in contatto coi cospiratori arabi, che assassinarono re \u02bfAbd All\u0101h nel 1951. Il figlio di \u02bfAbd All\u0101h, Tal\u0101l, divenuto re di Giordania dopo la morte del padre, rifiut\u00f2 ad Am\u012bn al-\u1e24usayn\u012b il permesso di tornare a Gerusalemme. Dopo un anno, re Tal\u0101l abdic\u00f2, ma anche il nuovo sovrano, Husayn di Giordania, rifiut\u00f2 di concedere ad al-Husayn\u012b il permesso di entrare nella Citt\u00e0 Santa.\nAl-\u1e24usayn\u012b mor\u00ec a Beirut (Libano) nel 1974. Chiese di essere sepolto a Gerusalemme ma il governo israeliano oppose un rifiuto."}
{"id": "591558", "revid": "599013", "url": "https://it.wikipedia.org/wiki?curid=591558", "title": "Gj", "text": ""}
{"id": "591560", "revid": "599013", "url": "https://it.wikipedia.org/wiki?curid=591560", "title": "Ltf", "text": ""}
{"id": "591561", "revid": "767487", "url": "https://it.wikipedia.org/wiki?curid=591561", "title": "Itria", "text": "Origine e diffusione.\n\u00c8 un nome tipicamente cattolico, nato per la devozione verso \"Maria Santissima d'Itria\", un epiteto di origine bizantina con cui la Madonna in alcune zone del Sud Italia. Sebbene \"Itria\" possa sembra un toponimo, si tratta invece di ci\u00f2 che rimane del titolo originale, \"Odigitria\", un termine derivante dal greco \u1f49\u03b4\u03b7\u03b3\u03ae\u03c4\u03c1\u03b9\u03b1 (\"Hodegetria\"), che significa \"colei che conduce\", \"colei che mostra il cammino\" (da \u1f41\u03b4\u03cc\u03c2, \"hodos\", \"cammino\", \"via\", e \u1f21\u03b3\u03b5\u1fd6\u03c3\u03b8\u03b1\u03b9, \"hegeisthai\", \"guidare\", \"condurre\").\nLa sua diffusione, scarsissima, \u00e8 limitata perlopi\u00f9 alla Sicilia (specie nel Siracusano) e alla Sardegna (in particolare della Barbagia).\nOnomastico.\nNessuna santa ha mai portato il nome \"Itria\", che \u00e8 quindi adespota; l'onomastico si pu\u00f2 festeggiare il 1\u00ba novembre, giorno di Ognissanti, o in concomitanza di festivit\u00e0 locali dedicate alla Vergine Odigitria."}
{"id": "591562", "revid": "729019", "url": "https://it.wikipedia.org/wiki?curid=591562", "title": "Live at Last (Anastacia)", "text": "Live at Last \u00e8 un doppio DVD della cantante statunitense Anastacia, uscito il 27 marzo 2006. I due DVD includono le riprese dei concerti del Live at Last Tour tenuti a Berlino (Velodome, 24 ottobre 2004) e Monaco (Olympiahalle, 26 ottobre 2004). Non \u00e8 presente \"One Day in Your Life\", che spesso era eseguita da Anastacia con due membri del pubblico. Nel secondo DVD trovano posto i videoclip degli ultimi quattro singoli della cantante e cinque video alternativi di altrettante canzoni.\nSetlist.\nDisco 2 - Contenuti extra"}
{"id": "591563", "revid": "599013", "url": "https://it.wikipedia.org/wiki?curid=591563", "title": "Gk", "text": ""}
{"id": "591567", "revid": "126257", "url": "https://it.wikipedia.org/wiki?curid=591567", "title": "Episodi di Oz (prima stagione)", "text": "La prima stagione della serie televisiva Oz, composta da otto episodi, \u00e8 stata trasmessa sul canale statunitense HBO dal 12 luglio al 25 agosto 1997.\nIn Italia, la stagione \u00e8 andata in onda in prima visione su TELE+ Bianco dal 10 gennaio al 28 febbraio 2000. \u00c8 stata trasmessa in chiaro dal 22 settembre al 23 novembre 2005 su Italia 1.\nIl Paradiso.\nTrama.\nOswald State Penitentiary, abbreviato in Oz, \u00e8 il nome di un carcere americano di massima sicurezza dove vengono rinchiusi i pi\u00f9 pericolosi criminali e le persone che hanno commesso il pi\u00f9 piccolo reato. Il detenuto Augustus Hill ci introduce come narratore la sezione del carcere a cui appartiene, diretto e coordinato da Tim McManus, chiamato Il Paradiso, dove molti detenuti vengono collocati all'interno per cercare di avere un privilegio di nuova convivenza e speranza per il loro avvenire. In questo particolare braccio entra l'avvocato Tobias Beecher, incarcerato per aver investito in stato di ebbrezza una ragazzina di 12 anni. Messo in cella con il terribile energumeno afroamericano Simon Adebisi, viene presto soccorso da un altro detenuto, Vern Schillinger, neonazista che vuole l'indifeso Beecher nelle sue grinfie per trattarlo a suo piacimento: lo marchier\u00e0 infatti come sua propriet\u00e0, tatuandogli una svastica sulle natiche. Tra i nuovi arrivati vi sono il prigioniero politico Kareem Saiid che inizia a praticare la sua religione all'interno della prigione e a tirarsi dietro una serie di detenuti fedeli, e il piccolo criminale Ryan O'Reilly. Quest'ultimo fu vittima sopravvissuta del criminale italo americano Dino Ortolani, detenuto nel Paradiso sotto la protezione del padrino mafioso Nino Schibetta. O'Reilly non perde occasione per cercare vendetta e si dirige cos\u00ec dalla gang degli afroamericani, capitanata da Jefferson Keene, e si offre per aiutarli con Ortolani che ha da poco pestato a sangue il fratello di Keene mentre tentava di sedurlo. Ortolani, punito per il pestaggio, \u00e8 a fare da aiuto in infermeria quando, durante la notte, soffoca un carcerato malato di IDS dopo che lo implora di ucciderlo. Per questo viene sedato e messo in isolamento. Con l'aiuto di un poliziotto affiliato di O'Reilly, uno degli uomini di Keene entra nella cella di isolamento e, approfittando del sonno causato dall'anestesia, versa della benzina sul corpo di Ortolani per poi dargli fuoco e vendicare cos\u00ec il fratello del suo capo.\nVincoli matrimoniali.\nTrama.\nIncombono le indagini sull'assassinio di Ortolani, bruciato vivo nella cella di isolamento da uno degli uomini di Keene. Il detenuto narratore Augustus Hill ci spiega come \u00e8 finito in carcere e come ha perso l'uso delle gambe: piccolo spacciatore, venne beccato in un blitz della polizia, che lo insegu\u00ec fin sopra ad un tetto dove il giovane spar\u00f2 ad un agente. Un collega di questo, per vendicarlo, dopo aver bloccato Hill lo scagli\u00f2 di peso gi\u00f9 dal palazzo, paralizzandolo dalla vita in gi\u00f9. Beecher vuole poter rivedere la moglie, e Schillinger lo umilia facendoselo chiedere ad alta voce. Ottenuta l'approvazione da sorella Peter Marie, suora che gestisce all'interno del Paradiso molti rapporti tra carcerati ed esterni, l'avvocato si rincontra per una notte con la moglie che per molto tempo non vedr\u00e0. Questa gli dir\u00e0 poi che ha intenzione di chiedere il divorzio. Miguel Alvarez, giovane detenuto portoricano, viene a sapere dalla sua donna che \u00e8 la nascita del loro bambino \u00e8 incombente. Padre Mukada pensa che gli faccia bene poter assistere alla nascita del proprio figlio ma il giovane, che ha il nonno ed il padre all'interno di altre sezioni del carcere, non ne vuole sapere. Con l'aiuto del nonno del ragazzo per\u00f2 (dato che il padre non potrebbe convincerlo in quanto muto dopo la mutilazione della lingua) lo si riesce a convincerlo. Keane (che ricorda l'assassinio per cui fin\u00ec in carcere, ovvero quello di un suo socio e della sua donna durante il giorno delle loro nozze) \u00e8 deciso a sposarsi con la sua ragazza, che lo attende ancora fuori dal carcere. Chiede l'autorizzazione a McManus, al vescovo del carcere Padre Ray Mukada e a Leo Glyn, il direttore, e questi decidono di approvare la celebrazione a delle condizioni di ristrettezza: i due sposi pronunceranno nello stesso momento il voto matrimoniale, ma in due luoghi diversi e con una persona accanto a loro che rappresenti la propria met\u00e0. Keene pronuncia il voto all'interno del carcere davanti al vescovo, con accanto l'amico Adebisi a fargli da \"sposa\". O'Reilly viene avvicinato da un poliziotto che ha capito come \u00e8 andata la questione di Ortolani: sospetta infatti che lui abbia fatto la spia ed abbia aiutato gli afroamericani nella loro vendetta, e gli consiglia di fare ora lo stesso con gli italiani prima che questi scoprano del suo coinvolgimento nella faccenda. Messo alle strette, il giovane si dirige quindi da Schibetta e gli comunica che ha scoperto l'identit\u00e0 dell'assassino del suo protetto. L'uomo di Keene viene quindi catturato dagli italiani e orribilmente mutilato fino alla morte.\nIn affari con Dio.\nTrama.\nO'Reilly si unisce ora alla banda degli italiani. Jefferson Keane \u00e8 rimasto terribilmente dispiaciuto per la faccenda del suo uomo, e nel carcere i piani alti sono ulteriormente sconvolti. Si ha paura di una nuova vendetta, che ne continuerebbe a generare altre. Glyn convoca Schibetta, Saiid e Keane chiedendo all'italiano e all'afroamericano di ritrovare la pace tra di loro e al musulmano di provare a mediare tra i due. Il figlio di Alvarez nasce, e il giovane vien fatto uscire per poter assistere alla sua nascita. Poco dopo essere tornato ad Oz, ad Alvarez vengono comunicati dei problemi di salute di cui suo figlio \u00e8 affetto. Credendo di aver gioito troppo presto, il giovane si punisce tagliando il lato della guancia destra. Keane si avvicina a Saiid ed inizia a praticare fede musulmana. Vuole perdonare tutti i suoi amici e compari per quello che hanno fatto, e riferisce ci\u00f2 alla sua banda e ad O'Reilly, a causa dell'aiuto che gli aveva dato con la storia di Ortolani. O'Reilly ha paura che Keane possa rivelare il suo coinvolgimento nella faccenda, e si dirige cos\u00ec da Schibetta chiedendogli l'autorizzazione per far fuori l'afroamericano. Dopo l'approvazione del boss, il giovane criminale commissiona al messicano Martinez di aspettare Keane nella palestra per poi ucciderlo. Il poliziotto affiliato di O'Reilly preleva Keane dalla sala mensa e lo chiude all'interno della palestra con il messicano pronto a farlo fuori. Martinez attacca e Keane, per difesa, lo uccide. A questo punto Martinez diventa l'ennesimo cadavere nel giro di pochi giorni ad Oz. Il governatore di stato decide cos\u00ec che, come esempio, Keane dovr\u00e0 essere condannato a morte per iniezione letale\nPena capitale.\nTrama.\nIl governatore Devlin ha reintrodotto la pena capitale; Keane \u00e8 il primo detenuto a essere giustiziato dopo 24 anni. Tobias Beecher cerca redenzione tentando di appellarsi in suo favore, facendo leva sulla legittima difesa di Keane, vittima di un'imboscata, ma Schillinger lo costringe con la forza a rinunciare. O'Reily mostra il suo lato di doppiogiochista, professando lealt\u00e0 sia coi neri che con i siciliani, ma in realt\u00e0 agisce in modo losco alle loro spalle per tornaconto personale, rischiando di scatenare una guerra tra le due fazioni. Alvarez viene convinto da padre Mukada e smette di sentirsi in colpa per le sorti del figlio, che nel frattempo non ce l'ha fatta. Sorella Peter Marie si dimette in segno di protesta per la reintroduzione della pena di morte, ma in seguito viene riassunta da Glynn, pur mantenendo la sua disapprovazione.\nLa retta via.\nTrama.\nMcManus cerca un accordo con Schibetta, per porre un freno al traffico abusivo di droga nel Paradiso. Al rifiuto dell'italiano McManus ordina il trasferimento di tutti i suoi membri del clan in un'altra ala, lasciandolo di fatto solo. Questo lo costringe a stringere un patto con i neri, che di par loro vogliono sapere dove passa e viene lavorata la droga, per poi subentrare ai siciliani. Le cose per\u00f2 non vanno come previsto: durante il primo giorno di collaborazione, si viene gi\u00e0 a sapere che la droga passa per l'ufficio postale. Schibetta \u00e8 furioso e sospetta ci sia un infiltrato fra i neri, che ben presto individua in Paul Markstrom, che \u00e8 in effetti un poliziotto sotto copertura. Markstrom viene trovato il giorno dopo, impiccato nella palestra. Diane Whittlesey ritrova in carcere Scott Ross, sua vecchia fiamma e amico tra gli altri di Schillinger. Ross, conoscendo le difficolt\u00e0 economiche della donna le propone di lasciar passare un quantitativo giornaliero di sigarette in cambio di denaro. A Kareem Said viene diagnosticata l'ipertensione, ma questi rifiuta ogni trattamento medico per via degli effetti collaterali dei farmaci. Sorella Peter Marie scopre che Beecher fa uso di stupefacenti e lo costringe a prendere parte alle sedute di gruppo. Schillinger lo umilia ulteriormente facendolo truccare da donna.\nFinch\u00e9 c'\u00e8 la salute.\nTrama.\nIn seguito all'aggressione di Bob Rebadow da parte di Kenny Wangler lo staff decide di far richiesta per un'unit\u00e0 separata destinata ai detenuti anziani, ma tale richiesta viene respinta. Ricardo Alvarez ha l'Alzheimer e Padre Mukada e Sorella Peter Marie dibattono a lungo col direttore Glynn se sia giusto tenere in prigione un uomo nelle sue condizioni. Schillinger \u00e8 stufo della compagnia di Beecher e decide di cacciarlo dal suo acquario. O'Reily da a Beecher una forte dose di popper e l'uomo, oramai completamente fuori di s\u00e9, aggredisce l'ariano infrangendo una sedia sulla vetrata della cella e ferendolo gravemente a un occhio. Nelle cucine O'Reily e Adebisi complottano un piano per far fuori Schibetta: triturano il vetro in minuscoli frammenti e lo mescolano al cibo di Schibetta. Nel frattempo la stella del basket Jackson Vahue \u00e8 il nuovo arrivato in Paradiso. Augustus Hill lo vede come il suo idolo e lo vuole come compagno di cella. L'ex giocatore \u00e8 per\u00f2 disinteressato della sua presenza e lo usa solo per procurarsi facilmente la droga. Said ha un grave malore in cella e Huseni Mershah, nuovo membro dei musulmani che non condivide la sua posizione pacifica a oltranza, decide di non chiedere aiuto e lasciarlo agonizzante.\nLa metamorfosi.\nTrama.\nSaid riesce a riprendersi dall'infarto avuto e decide di espellere Marshah dal suo gruppo, ma questi denuncia a McManus e Glynn il pericolo di una possibile rivolta organizzata da Said. Dopo una perquisizione generale Said e i suoi sono tra i pochi a venire trovati puliti, quindi Marshah, tra il disonore e gli insulti di tutta la prigione, viene spedito in un altro braccio, dove, solo e sconsolato, commette suicidio. Donald Groves, fomentato dall'ideologia di Said, si mette in testa di uccidere il direttore Glynn, ma fallisce nel tentativo e uccide uno degli agenti di custodia, venendo di conseguenza condannato a morte. L'uomo sceglie l'insolita pena della fucilazione. Hill trova un altro modello di ispirazione in Eugene Dobbins, un violoncellista, e abbandona Vahue, che vuole continuare a farlo drogare. Schibetta subisce gli effetti dei pasti somministratigli da O'Reily e subisce una gravissima emorragia che lo stronca. Beecher esce dalla buca, ma la sua rabbia interiore e il suo risentimento non hanno fatto che crescere. In palestra si trova di nuovo di fronte a Schillinger. Lo attacca con violenza, defecandogli in faccia come ulteriore umiliazione.\nRivolta.\nTrama.\nDopo mesi di continue tensioni una violenta rivolta esplode a Oz. A guidarla sono Said insieme ad O'Reily, Alvarez, Ross e Adebisi. Tutti gli agenti di custodia del braccio vengono presi in ostaggio e i detenuti si barricano nella prigione. Glynn e McManus sono costretti a trattare con i detenuti, barattando cibo in cambio della liberazione di un paio degli agenti gravemente feriti negli scontri. McManus si offre di portare di persona il cibo in prigione, venendo a sua volta preso in ostaggio. La condotta indisciplinata di Adebisi, in astinenza da droga, costringe Said a un duro confronto con lui. Il musulmano gli punta una pistola contro e lo fa ammanettare. Dopo ore di stallo, le luci si spengono: le Forze Speciali, ordinate dal governatore Devlin, fanno irruzione con fucili spianati e lacrimogeni per riprendersi la prigione."}
{"id": "591568", "revid": "767487", "url": "https://it.wikipedia.org/wiki?curid=591568", "title": "Distretto di Ko\u0161ice I", "text": "Il distretto di Ko\u0161ice I \u00e8 uno dei 79 distretti della Slovacchia, nella regione di Ko\u0161ice (Slovacchia orientale). \u00c8 uno dei quattro distretti in cui \u00e8 divisa la citt\u00e0 di Ko\u0161ice.\nSuddivisione amministrativa.\nIl distretto \u00e8 suddiviso in 6 quartieri, aventi autonomia amministrativa a livello di comune:"}
{"id": "591569", "revid": "757396", "url": "https://it.wikipedia.org/wiki?curid=591569", "title": "Laurent Sciarra", "text": "Carriera.\nNella sua carriera ha militato con diversi club, in Francia, con l'Asvel, con il Paris BR, con il BCM Gravelines e, nell'ultima stagione, con il JDA Digione. Per due stagioni ha giocato fuori dalla sua patria: nel 1997-98 con l'Huelva e la Benetton Basket Treviso e nel 2001-02 con il Panionios. Ha vinto un campionato francese nel 1997.\nCon la Nazionale di pallacanestro francese ha vinto la medaglia d'argento alle Olimpiadi di Sydney 2000."}
{"id": "591572", "revid": "1658", "url": "https://it.wikipedia.org/wiki?curid=591572", "title": "Posizione antishock", "text": ""}
{"id": "591573", "revid": "287204", "url": "https://it.wikipedia.org/wiki?curid=591573", "title": "Regione di Kosice", "text": ""}
{"id": "591576", "revid": "287204", "url": "https://it.wikipedia.org/wiki?curid=591576", "title": "Distretto di Kosice I", "text": ""}
{"id": "591585", "revid": "767487", "url": "https://it.wikipedia.org/wiki?curid=591585", "title": "Distretto di Ko\u0161ice IV", "text": "Il distretto di Ko\u0161ice IV \u00e8 uno dei distretti della Slovacchia, nella regione di Ko\u0161ice (Slovacchia orientale). \u00c8 uno dei quattro distretti in cui \u00e8 divisa la citt\u00e0 di Ko\u0161ice.\nSuddivisione amministrativa.\nIl distretto \u00e8 suddiviso in 6 quartieri, aventi autonomia amministrativa a livello di comune:"}
{"id": "591587", "revid": "287204", "url": "https://it.wikipedia.org/wiki?curid=591587", "title": "Distretto di Kosice IV", "text": ""}
{"id": "591588", "revid": "827882", "url": "https://it.wikipedia.org/wiki?curid=591588", "title": "Brasato al barolo", "text": "Il brasato al barolo \u00e8 una tipica ricetta della cucina piemontese; si tratta di uno stufato cotto a lungo nell'omonimo vino.\nPreparazione.\n\u00c8 preferibile utilizzare carne di bovini appartenenti alla razza piemontese (fassone), allevati secondo il disciplinare tipico di questa razza. Il taglio pi\u00f9 adatto \u00e8 il cosiddetto \"arrosto della vena\" o \"cappello del prete\", ricavato dal quarto anteriore.\nIn alternativa \u00e8 possibile utilizzare altri vini rossi corposi, preferibilmente di vitigno nebbiolo, ma in tali casi si parler\u00e0 di \"brasato al vino rosso\" piuttosto che barolo, date le caratteristiche peculiari e inimitabili dello stesso.\nLa cottura, della durata di diverse ore, permette alla carne di insaporirsi degli aromi (spezie, erbe e verdure) presenti nel vino, oltre che di ammorbidirsi.\nTalvolta il taglio di carne viene lasciato marinare a temperatura ambiente per mezza giornata nel vino, prima di passare alla cottura vera e propria, al fine di ammorbidire ulteriormente la carne, come avviene solitamente per la preparazione della selvaggina."}
{"id": "591591", "revid": "775372", "url": "https://it.wikipedia.org/wiki?curid=591591", "title": "Muft\u012b", "text": "Il mufti (in persiano e turco muft\u00ec) (, in turco \"m\u00fcft\u00fc\"), \u00e8 un giurisperito musulmano (\"faq\u012bh\") che, per i suoi studi e la sua buona nomea, \u00e8 autorizzato a emettere una \"fatw\u0101\", cio\u00e8 un responso giuridico su una fattispecie astratta, basato sul disposto della \"shar\u012b\u02bfa\".\nSotto questo punto di vista \u00e8 indubbiamente un'autorit\u00e0 religiosa, anche se, di per s\u00e9, non pu\u00f2 essere definito un \"dotto\" (\"\u02bf\u0101lim\").\nFunzione.\nSorto per volere del Sultano ottomano nel XVIII secolo, l'istituto del Mufti rispondeva all'esigenza del Sultano di apparire come un \"buon pastore\" dei suoi sudditi (il termine \"re\u02bf\u0101y\u0101\", ossia \"gregge\", assai simile alla terminologia in voga nel Cristianesimo, \u00e8 a tal fine assai indicativo), a prescindere dalla loro fede. Per questo motivo egli volle che a rappresentare ebrei e cristiani fossero le rispettive supreme autorit\u00e0 religiose, designando per l'appunto per i musulmani un Gran Mufti. Un importante ruolo politico, durante l'occupazione britannica della Palestina, fu svolto dal Gran Muft\u012b di Gerusalemme, Amin al-Husayni.\nLa nomina del Mufti rimase quindi competenza governativa in et\u00e0 islamica classica e, ancor oggi, il Mufti ad esempio in Egitto (dopo la riforma voluta a suo tempo da Muhammad \u02bfAbduh) costituisce il gradino gerarchico immediatamente inferiore a quello di \"Shaykh\" (nel senso qui di \"Rettore\") dell'Universit\u00e0-moschea di al-Azhar, considerata la massima espressione giuridica ed esegetica del mondo islamico sunnita."}
{"id": "591592", "revid": "287204", "url": "https://it.wikipedia.org/wiki?curid=591592", "title": "Olkusz", "text": "Olkusz \u00e8 un comune urbano-rurale polacco del distretto di Olkusz, nel voivodato della Piccola Polonia.&lt;br&gt;Ricopre una superficie di 150,66 km\u00b2 e nel 2004 contava 50.366 abitanti.\nStoria.\nNel 1863 (5 maggio), durante una rivolta contro la dominazione zarista, a Olkusz perse la vita il garibaldino bergamasco Francesco Nullo, mentre un altro garibaldino, Stefano Elia Marchetti fu gravemente ferito e mor\u00ec qualche giorno dopo a Chrzan\u00f3w. Entrambi avevano partecipato alla Spedizione dei Mille.\nDal 1941 al 1945 la citt\u00e0 \u00e8 stata chiamata Ilkenau dalle truppe tedesche di occupazione.\nDal 1975 al 1998 la citt\u00e0 \u00e8 stata inclusa nel voivodato della Slesia.\nDal 2009 \u00e8 stato firmato un protocollo di gemellaggio tra Olkusz e Bergamo, citt\u00e0 d'origine di Francesco Nullo"}
{"id": "591594", "revid": "124031627", "url": "https://it.wikipedia.org/wiki?curid=591594", "title": "Lancia Prisma", "text": "La Lancia Prisma \u00e8 una berlina media prodotta dalla casa automobilistica torinese Lancia, tra il 1982 e il 1989 nello stabilimento Lancia di Chivasso e nello stabilimento Fiat Rivalta.\nPrima serie (1982-1986).\nCostruita sulla piattaforma meccanica della Delta e frutto della matita di Giorgetto Giugiaro, la \"Prisma\" si presenta con una linea sobria e classica che venne molto apprezzata dalla clientela cui si rivolgeva.\nGli interni sono particolarmente rifiniti, con una plancia ricca di strumentazione. Tra i numerosi optional, figurano il check control, l'aria condizionata (una delle pi\u00f9 moderne per i tempi) sulla 1600, i cerchi in lega, il sedile posteriore sdoppiato 50/50 e ribaltabile.\nIl vano di carico si presenta con una capacit\u00e0 di 410\u00a0dm\u00b3, discretamente ampia in rapporto alle dimensioni esterne.\nI motori sono l'1.3, 1.5 e 1.6 a benzina, i primi due alimentati a carburatori e derivati da quelli della Fiat Ritmo, il terzo, bialbero, anch'esso a carburatori. A questi motori si affiancarono le versioni diesel 1.9 di cilindrata di derivazione Fiat in versione aspirata e turbo, munite rispettivamente di 65 e 80 CV (le stesse unit\u00e0 avrebbero poi esordito sulle Ritmo e Regata nel 1986).\nGamma \"Model Year 1982\".\nLe masse del corpo vettura erano nell'ordine dei 950-1000\u00a0kg. Ne risultavano prestazioni interessanti anche con motorizzazioni base (33.8\" sul km da fermo per la 1.3). L'assenza di elettronica di controllo nella gestione motore, carburatori Weber a doppio corpo (singolo per la 1.3) con getti di ripresa, assenza di catalizzatore, motori 8 valvole, rendevano la guida della Lancia Prisma molto fruibile ed efficace nell'uso quotidiano con una reattivit\u00e0 superiore alle vetture odierne. La 1600 che rappresentava il top di gamma raggiungeva una velocit\u00e0 massima di 178\u00a0km/h ed accelerava da 0 a 100\u00a0km/h in 10,2 secondi (valori dichiarati)\nSeconda serie (1986-1989).\nNel 1986, quando gi\u00e0 circolavano 200.000 Prisma, venne presentata la seconda serie della vettura, affinata nell'estetica e negli interni, offerta anche con le motorizzazioni 1.6 i.e. ed il 2.0 montato sulla \"Prisma 4WD\" dotata di trazione integrale.\nCambi\u00f2 il frontale con i nuovi paraurti (con fendinebbia integrati a richiesta), la griglia pi\u00f9 ampia e con uno scalino ed i nuovi fari posteriori la cui forma rimane uguale alla precedente cambiando solo le plastiche. Venne migliorata la plancia e l'abitacolo con un nuovo impianto di climatizzazione.\nNel 1988 venne offerto il classico allestimento di fine serie, la \"Prisma LX\", che si caratterizza come la versione pi\u00f9 esclusiva ed \u00e8 disponibile soltanto col motore 1.5 e con la moquette.\nNell'aprile del 1989 vi fu la presentazione della Lancia Dedra, sua erede designata, che avrebbe mandato in pensione la Prisma qualche mese pi\u00f9 tardi.\nGamma \"Model Year 1986\".\nNel 1986 \u00e8 l'ora del restyling per la berlina Lancia, che segna l'esordio anche del propulsore 1.6 bialbero ad iniezione elettronica da 109 CV, munito di impianto Weber Marelli I.A.W. Rappresentava uno dei motori pi\u00f9 prestazionali e all'avanguardia del tempo, e and\u00f2 ad affiancare la versione a carburatori \"1600\" mantenuta in listino. Sia nella prova di Quattroruote che di altre riviste straniere tra cui AutocarUK questa versione copri' il km da fermo in soli 31.3\" e la velocit\u00e0 massima di oltre 191\u00a0km/h effettivi, valori che la ponevano come la pi\u00f9 veloce tra le berline di serie di questa cilindrata, davanti alle sportive Alfa Romeo 75 e Bmw serie 3. Il modello 1986 \u00e8 riconoscibile dai fascioni anteriore e posteriore pi\u00f9 ampi, dalla calandra pi\u00f9 alta e dal cofano anteriore modificato.\nNota che i motori 1.5 e 1.6 a carburatore furono oggetto di un lieve depotenziamento, in favore del contenimento dei consumi. Il primo pass\u00f2 da 85 a 80 CV, mentre il secondo pass\u00f2 da 105 a 100 CV. In quest'ultimo caso, il depotenziamento del 1.6 \"Lampredi\" a carburatore fu strategico per differenziarlo maggiormente dalla versione a iniezione, altrimenti si sarebbe ottenuta una sovrapposizione in gamma. Nessuna variazione, invece, per le motorizzazioni a gasolio, e per il 1.3 a carburatore, forte dei suoi 78 CV.\nDa segnalare anche l'introduzione della versione \"2.0 4WD\" a trazione integrale e propulsore da 1995\u00a0cm\u00b3, 115 CV, in dotazione alla Thema ie.\nCuriosit\u00e0: diversamente dalla cugina Delta di quegli anni (le due auto avevano in comune lo stesso telaio e meccanica), la Prisma non ha mai beneficiato dei motori turbo benzina 1.6 e 2.0, probabilmente per differenziare maggiormente il carattere e la clientela delle due vetture, ed evitare di sottrarre quote di mercato alla Thema., che invece ha usato motori sovralimentati sin dall'esordio. In ogni caso, la gamma motori Prisma a partire dal mese di Luglio 1986, valida fino al 1989, era la seguente:\nSui modelli pre-restyling la cilindrata veniva indicata per esteso sull'etichetta posteriore. Es: \"Prisma 1500\". Le versioni restyling usavano invece la notazione \"abbreviata\". Es: \"Prisma 1.5\".\nSono state vendute 317.378 Prisma dal 1982 al 1989, di cui un terzo con motore 1.6. Circa 80.000 le versioni D/TD immatricolate.\nLa Prisma di Gianni Agnelli.\nL'allora presidente della Fiat Gianni Agnelli possedeva un esemplare unico di Lancia Prisma, munito di motore 2.0 Turbo accreditato di 200 CV (mutuato dalla Lancia Delta) e particolari finiture degli interni in pelle Connolly. Fra gli optional invece destinati alle \"comuni\" Prisma figuravano i vetri elettrici, lo specchio retrovisore destro, il climatizzatore, il servosterzo ed i cerchi in lega.\nCostruita in soli due esemplari, di cui uno distrutto durante una sessione di prove, questa versione venne allestita presso le officine Abarth. Il colore in origine era rosso con interni in pelle rosso, fu riverniciata di blu lancia alla fine degli anni 90 dal successivo proprietario \"Tony\" Carello e per non farsi notare,fece eliminare anche le minigonne e sostituendo le scritte con quelle della 1300, cos\u00ec da confondersi con una delle tante Prisma di serie."}
{"id": "591604", "revid": "1305772", "url": "https://it.wikipedia.org/wiki?curid=591604", "title": "RNP", "text": ""}
{"id": "591606", "revid": "2067964", "url": "https://it.wikipedia.org/wiki?curid=591606", "title": "Asse del Male", "text": "L'espressione \"asse del male\" (in inglese \"axis of evil\") fu introdotta dal presidente degli Stati Uniti George W. Bush in occasione del suo discorso sullo stato dell'unione del 29 gennaio 2002.\nEssa si riferirebbe ad un ipotetico complotto di nazioni favorevoli al terrorismo internazionale e impegnate nello sviluppo di armi di distruzione di massa. Le nazioni esplicitamente citate da Bush in quella occasione furono Iraq, Iran e Corea del Nord.\nIl discorso ebbe luogo poco pi\u00f9 di quattro mesi dopo gli attentati dell'11 settembre 2001 e poco pi\u00f9 di un anno prima dell'invasione dell'Iraq da parte degli Stati Uniti e dei loro alleati (marzo 2003). \"Asse del male\" appare come l'unione di due altre espressioni ben note agli statunitensi; l'Asse di tedeschi, giapponesi e italiani nella seconda guerra mondiale e l'\"impero del male\" (ovvero l'Unione Sovietica nella terminologia introdotta da Ronald Reagan).\nStoria.\nDavid Frum, autore di molti discorsi di Bush e scrittore della rivista di destra \"National Review\" racconta che il presidente Bush desiderava che il discorso per lo Stato dell'Unione contenesse, in poche frasi, una spiegazione dei motivi per cui Saddam Hussein doveva essere rimosso dal governo dell'Iraq.\nNell'adempiere all'incarico, Frum racconta come nell'espressione confluirono due diversi filoni: quello dell'\"asse\" \u00e8 di chiara discendenza dall'Asse Roma-Berlino ed alla polemica che contro di essa intraprese l'interventismo democratico rooseveltiano per propiziare l'entrata in guerra degli Stati Uniti nel 1941. A seguito di una correzione apportata dallo stesso George W. Bush, poi, ci si ricolleg\u00f2 alla terminologia reaganiana, anche se questa volta per un interventismo neo-con in opposizione alla minaccia dell'estremismo islamico.\nAscendenze dall'interventismo democratico.\nFrum trasse ispirazione dal famoso discorso di Roosevelt successivo all'attacco giapponese a Pearl Harbor (il cosiddetto \"Infamy Speech\"). In quel discorso, infatti, Roosevelt dovette convincere gli americani della necessit\u00e0 di combattere non solo contro il Giappone, ma anche contro una nazione meno facile da identificare come \"nemico\" dal popolo americano, la Germania. Roosevelt us\u00f2 la frase:\nIn questo modo, Roosevelt inquadrava l'apertura delle ostilit\u00e0 contro la Germania come l'unico modo per prevenire un nemico predestinato, evitando di esserne colti di sorpresa (come era avvenuto con il Giappone). Frum identific\u00f2 facilmente diverse analogie fra la situazione descritta da Roosevelt e quella che Bush desiderava comunicare alla nazione. Altre analogie rilevate da Frum riguardavano la natura dell'asse (\"le potenze dell'Asse non si piacevano e non si fidavano l'una dell'altra\") e la sua linea politica (\"tutte disprezzavano i valori umani della democrazia\"). Sulla base di queste considerazioni, Frum decise di usare l'espressione \"asse dell'odio\" (\"axis of hatred\").\nAscendenze dall'interventismo repubblicano.\nBush accolse la bozza di discorso di Frum quasi integralmente, modificando solo \"odio\" in \"male\". Quest'ultima parola - che appariva pi\u00f9 in linea con le metafore teologiche usate da Bush dopo l'11 settembre - appartiene alla terminologia reaganiana, essendo stato Ronald Reagan il primo Presidente neocon a reintrodurre nella diplomazia la parola \"male\" (abbandonata dai tempi della pace di Vestfalia dall'etichetta delle relazioni internazionali in tempo di pace).\nReagan nel 1982 tenne un intervento con cui defin\u00ec l'Unione sovietica \"l'impero del male\". Nella stessa direzione andavano, negli anni successivi, le definizioni di \"rogue states\" (\"stati canaglia\"), attribuite a nazioni di volta in volta in conflitto con la superpotenza americana: una ricaduta di tale propaganda in termini operativi si ebbe quando il Congresso vot\u00f2 leggi che obbligavano il dipartimento di Stato a negare l'accesso agli aiuti economici statunitensi a Stati in contrasto con i valori condivisi a Washington (prima la crociata contro il traffico di droga, poi quella contro la corruzione amministrativa nei \"failed States\", infine quella contro l'adesione alla Corte penale internazionale).\nIl contenuto.\nIl passaggio del discorso di Bush fu il seguente:\nIl seguito del discorso \u00e8 stato quello di innovare la stessa strategia di sicurezza nazionale degli Stati Uniti, anche mediante un approccio preventivo ai pericoli derivanti dagli Stati dell'asse del male.\nEspressioni derivate.\nAltri esponenti dell'amministrazione Bush hanno stilato elenchi di presunti nemici dell'America, in genere come estensioni dell'\"Asse del Male\" originale. Il 6 maggio 2002 il Sottosegretario di Stato John R. Bolton fece un discorso intitolato \"Beyond the Axis of Evil\" (\"oltre l'Asse del Male\"), citando altri tre \"stati canaglia\" come amici del terrorismo e in grado di creare armi di distruzione di massa: Libia, Siria e Cuba. In seguito a questo discorso, seppure meno noto, l'Asse del Male viene quasi sempre citato in questo senso esteso. Nel gennaio 2005, il Segretario di Stato Condoleezza Rice parl\u00f2 di \"avamposti della tirannia\" (\"outposts of tyranny\") riferendosi alle sei nazioni del mondo \"pi\u00f9 pericolose e anti-americane\": Corea del Nord, Iran, Cuba, Bielorussia, Zimbabwe e Myanmar. Il segretario della difesa statunitense Donald Rumsfeld ha in seguito parlato dell'\"asse del male latinoamericano\" per riferirsi alle nazioni sudamericane con governi di sinistra. Hugo Ch\u00e1vez, Presidente del Venezuela, ha risposto alla provocazione usando l'espressione originale \"asse del male\" per riferirsi agli Stati Uniti e ai suoi alleati e contrapponendola all'\"asse del bene\" costituita da Venezuela, Cuba e Bolivia.\nIl ministro della difesa israeliano Shaul Mofaz ha introdotto nel 2006 l'espressione \"asse del terrore\" per riferirsi a Iran e Siria; Gideon Meir l'ha ripresa nella forma \"asse del terrore e dell'odio\" in un discorso di poco antecedente all'offensiva israeliana contro il Libano."}
{"id": "591607", "revid": "834", "url": "https://it.wikipedia.org/wiki?curid=591607", "title": "Live at last", "text": ""}
{"id": "591610", "revid": "148107", "url": "https://it.wikipedia.org/wiki?curid=591610", "title": "Operatore di d'Alembert", "text": "L'operatore di d'Alembert (rappresentato con un quadrato: formula_1), anche chiamato operatore dalembertiano oppure operatore delle onde, \u00e8 l'estensione dell'operatore di Laplace nello spazio di Minkowski e di altre soluzioni delle equazioni di Einstein. \u00c8 impiegato nella teoria delle onde, nell'elettromagnetismo e nella relativit\u00e0 speciale e generale.\nIn meccanica classica l'operatore dalembertiano si scrive:\ndove \"v\" \u00e8 la velocit\u00e0 dell'onda e formula_3 \u00e8 l'operatore di Laplace. Nella relativit\u00e0 ristretta il dalembertiano prende la forma:\ndove formula_5 \u00e8 il laplaciano ed formula_6 \u00e8 il tensore metrico dello spazio-tempo di Minkowski con la segnatura formula_7. \u00c8 immediato verificare che il dalembertiano \u00e8 un operatore invariante sotto trasformazioni di Lorentz e perci\u00f2 non varia le propriet\u00e0 di trasformazione dei tensori a cui \u00e8 applicato.\nAltre notazioni.\nOltre al simbolo formula_1 (quadrato) \u00e8 spesso usato per l'operatore d'Alembertiano anche il simbolo formula_9, in analogia con il laplaciano (formula_10 sta ad indicare lo spazio di Minkowski), oppure il simbolo formula_11. A volte formula_1 \u00e8 usato per rappresentare la derivata covariante quadri-dimensionale di Levi-Civita. Il simbolo formula_13 (nabla) \u00e8 usato invece per rappresentare le derivate spaziali, ma dipendente dalle coordinate.\nUn altro modo per scrivere l'operatore d'Alembertiano \u00e8 formula_14. La notazione \u00e8 comoda in teoria quantistica dei campi dove le derivate parziali sono di solito indicizzate."}
{"id": "591611", "revid": "57342", "url": "https://it.wikipedia.org/wiki?curid=591611", "title": "Arturo Reggio", "text": "Carriera scacchistica.\nNato a Gorizia nel 1862, vinse 5 Tornei Nazionali, che possono considerasi il campionato italiano dell'epoca, negli anni 1900, 1901, 1905, 1913 e 1916. Su quest'ultimo torneo scrisse l'opuscolo: \"Edoardo Crespi e il primo torneo scacchistico nazionale\".\nNegli anni 1907 e 1911 vinse due tornei sociali della Societ\u00e0 Scacchistica Milanese di cui fu uno dei primi componenti. La societ\u00e0, fondata nel 1881, \u00e8 tuttora attiva. Partecip\u00f2, inoltre, a vari tornei internazionali. Nel Torneo di Montecarlo del 1901 vinse contro Joseph Blackburne e Isidor Gunsberg. Gioc\u00f2 ancora a Montecarlo nel 1902 e nel 1903 quando vinse una partita contro il Grande Maestro americano Frank Marshall. Al torneo di Scheveningen nel 1905 vinse una partita con Old\u0159ich Duras.\nNel Torneo B di Barmen (municipio della citt\u00e0 tedesca di Wuppertal) del 1905 vinse contro il forte scacchista austriaco Spielmann e patt\u00f2 con il lettone Nimzowitsch, considerato tra i maggiori innovatori della teoria scacchistica dei primi anni del Novecento.\nNel 1906 partecip\u00f2 dapprima al Torneo Internazionale di Ostenda e, dopo essere stato eliminato, pass\u00f2 al Torneo Principale.\nPer la sua attivit\u00e0 di problemista ricevette due premi nel 1897 e 1898. Mor\u00ec a Milano, a cinquantacinque anni, nel 1917.\nPartite.\nDue prestigiose vittorie di Reggio trascritte in notazione algebrica italiana\nArturo Reggio - Frank Marshall (Monte Carlo, 1903)\n1.e4 e5 2.Cf3 Cc6 3.c3 d5 4.Da4 f6 5.Ab5 Cge7 6.exd5 Dxd5 7.d4 a6 \n8.Ac4 Dd7 9.O-O Cg6 10.Ab5 Tb8 11.Axc6 bxc6 12.dxe5 fxe5 13.Te1 Ad6 \n14.Dc4 De6 15.Dxc6+ Ad7 16.Dxa6 O-O 17.De2 h6 18.Cbd2 Df7 \n19.Ce4 Ag4 20.Cfg5 Dd7 21.f3 Af5 22.Cxd6 cxd6 23.Ce4 Ch4 \n24.Ae3 Ah3 25.Dc4+ Rh8 26.Te2 d5 27.Dd3 dxe4 28.Dxd7 Axd7 \n29.fxe4 Ag4 30.Td2 Af3 31.g3 Cg6 32.a4 Axe4 33.a5 Tf3 \n34.Af2 Ad3 35.a6 e4 36.a7 Ta8 37.Ad4 Ce7 38.Tf2 Txf2 39.Axf2 Cc6 \n40.Ta4 Rg8 41.c4 Rf7 42.Ac5 Re6 43.b3 h5 44.Rf2 Rd7 45.Re3 Rc7 \n46.Ta6 Ac2 47.b4 Ad3 48.b5 Cd8 49.Rd4 Cf7 50.Te6 Cd8 51.Te7+ Rc8 \n52.Rc3 Cb7 53.Ab6 Cd6 54.Tc7+ Rd8 55.Txg7+ Rc8 56.Tc7+ Rd8 \n57.Aa5 Re8 58.Th7 Cf7 59.b6 Tc8 60.b7 Txc4+ 61.Rb3 e3 62.a8=D+ 1-0\nRudolf Spielmann - Arturo Reggio (Barmen, Torneo B, 1905)\n1. e4 e5 2. Cc3 Cf6 3. f4 d5 4. fxe5 Cxe4 5. Cf3 Ab4 6. Ae2 Cc6 7. O-O O-O \n8. De1 Ac5+ 9. Rh1 Cxc3 10. dxc3 Ce7 11. Ag5 h6 12. Dh4 De8 13. Ad3 Cf5 \n14. Dh3 Ce3 15. Dh4 Cf5 16. Dh3 Ce3 17. Dg3 hxg5 18. Cxg5 Cg4 19. Dh4 Ch6 \n20. Tf6 Dxe5 21. Txh6 gxh6 22. Dxh6 Af5 23. Cf3 De6 24. Dg5+ Ag6 \n25. Te1 Dd6 26. Te5 c6 27. Tf5 Tfe8 28. h4 Ae3 29. Dg4 Rf8 30. Cd4 Axd4 \n31. Dxd4 Axf5 0-1"}
{"id": "591612", "revid": "2142040", "url": "https://it.wikipedia.org/wiki?curid=591612", "title": "Nadia Desdemona Lioce", "text": "Esponente di primo piano del gruppo terroristico, ha partecipato agli omicidi di Massimo D'Antona nel 1999 e di Marco Biagi, nel 2002. Arrestata il 2 marzo 2003 su un convoglio del treno regionale \"Roma-Firenze\", \u00e8 attualmente reclusa nella casa circondariale di massima sicurezza \"Le Costarelle di Preturo\" a L'Aquila, dove sconta la pena dell'ergastolo in regime di 41-bis.\nBiografia.\nFamiglia, studi e militanza nella sinistra radicale.\nNata a Foggia nel 1959, Nadia Desdemona Lioce lascia la citt\u00e0 pugliese per trasferirsi a Pisa e iscriversi alla facolt\u00e0 di filosofia dell'universit\u00e0 cittadina. Durante i suoi primi anni in Toscana si divide tra l'universit\u00e0 e la USL locale, dove trova lavoro come assistente sociale. Nel 1984 si lega sentimentalmente a Luigi Fuccini, pi\u00f9 giovane di lei e conosciuto quattro anni prima nelle assemblee del comitato studenti medi, col quale incomincia una convivenza durata dieci anni, in un appartamento nei pressi della Stazione Centrale di Pisa. Nella loro intensa attivit\u00e0 politica i due entrano in contatto con gli altri militanti di \"Azione Rivoluzionaria\" e con l'associazione \"Italia-Nicaragua\", prima di fondare insieme un proprio comitato filosandinista e partecipare alle lotte studentesche che, verso il 1989, interessa moltissime universit\u00e0 italiane con il movimento studentesco \"Pantera\"; frequentano poi anche un neonato Centro Sociale e la Casa dello Studente.\nInizio dell'attivit\u00e0 terroristica e della latitanza.\nIl 13 febbraio del 1995 Fuccini, assieme al fiorentino Fabio Matteini, il quale anni dopo verr\u00e0 condannato per banda armata e partecipazione all'associazione eversiva Brigate Rosse - Partito Comunista Combattente, viene arrestato a Roma perch\u00e9 trovati in possesso di armi con le quali, secondo gli inquirenti, si preparavano a rapinare un ufficio postale, reato per cui verranno poi condannati a 3 anni e 11 mesi di reclusione. I due si proclamano prigionieri politici e appartenenti ai Nuclei Comunisti Combattenti. I magistrati ordinano perci\u00f2 la perquisizione dell'appartamento di Fuccini dove gli agenti della Digos rinvengono, tra le altre cose, un vecchio documento della sinistra antagonista sulla produzione di armi in Toscana dal quale le storiche Brigate Rosse avevano tratto alcuni passi nello stilare la rivendicazione dell'omicidio dell'ex Sindaco di Firenze, Lando Conti, accusato dai terroristi di essere un \"mercante d'armi\".\nIn quella stessa perquisizione gli agenti riscontrano anche la strana sparizione della Lioce che, convivente di Fuccini, sembrava essersi allontanata in fretta e furia dall'appartamento rendendosi cos\u00ec irreperibile al controllo degli agenti, pur non essendo n\u00e9 ricercata n\u00e9 colpita da ordini d'arresto.\nI piani terroristici in clandestinit\u00e0 con il progetto delle \"Nuove Brigate Rosse\".\nQuella che nel 1995 sembra, agli organi inquirenti, solo una curiosa sparizione, in realt\u00e0 nasconde l'inizio di una clandestinit\u00e0 che la Lioce aveva forse gi\u00e0 in progetto da qualche tempo e che, visto l'evolversi degli eventi e l'imprevisto dell'arresto di Fuccini, lei ha dovuto solo anticipare nel tempo. Dai successivi accertamenti e, soprattutto, dalle carte dei processi che la riguarderanno, viene fuori che molto probabilmente, assieme ad altri militanti tra cui Mario Galesi, la Lioce gi\u00e0 in quel periodo operava nella fase di ricostituzione delle Brigate Rosse e su un progetto di prosecuzione della lotta armata con la nuova sigla Nuove Brigate Rosse - Nuclei Comunisti Combattenti che seguisse il solco tracciato dai brigatisti storici, dopo l'interruzione dell'azione per la cosiddetta \"Ritirata Strategica\", avvenuta nel 1989. Infatti, gi\u00e0 nel 1997, la Digos fiorentina redigeva un'informativa alla magistratura in cui si segnalano i suoi presunti collegamenti con l'organizzazione terroristica dei Nuclei Comunisti Combattenti, ipotizzando un probabile ruolo centrale della donna all'interno del movimento.\nMa la vera storia della sua militanza da clandestina di quegli anni verr\u00e0 poi descritta nelle ordinanze di custodia cautelare richieste dalla Procura di Roma che, il 22 ottobre 2002, nell'ambito nell'inchiesta sull'omicidio D'Antona, il Gip Maria Teresa Covatta emette nei riguardi dei presunti appartenenti alle Br-Pcc Antonino Fosso, Michele Mazzei, Francesco Donati, Franco Galloni e gli stessi Mario Galesi e Nadia Desdemona Lioce, questi ultimi due all'epoca ancora irreperibili. E come infatti si legge nelle motivazioni della richiesta: \"La clandestinit\u00e0 della Lioce \u00e8 inequivoco indizio di appartenenza al sodalizio criminoso oggetto dell'indagine [sulle \"Br-Pcc\", ndr], con funzioni significative che hanno motivato le ragioni politico-militari della sua assenza. La scelta della clandestinit\u00e0 \u00e8 sintomatica del ruolo determinante all'interno della struttura\".\nL'arresto e la reazione armata.\nIl 2 marzo 2003 la Lioce, che assieme all'altro brigatista Mario Galesi sta viaggiando sul treno regionale Roma-Firenze, \u00e8 sottoposta a un normale controllo dei documenti da agenti della PolFer, nei pressi di Castiglion Fiorentino. Temendo di essere scoperti, i due brigatisti decidono di impugnare le armi e di aprire il fuoco contro gli agenti, colpendo a morte il sovrintendente Emanuele Petri. Anche Galesi, ferito gravemente durante la sparatoria, morir\u00e0 poco dopo il trasporto in ospedale, mentre la Lioce, riconosciuta come terrorista, sar\u00e0 arrestata, ponendo fine cos\u00ec alla sua latitanza. In suo possesso, al momento della cattura, gli agenti rinvengono due computer palmari, un biglietto da visita della societ\u00e0 Graphocart-Strabilia di Roma e una scheda telefonica prepagata.\nE proprio l'analisi del contenuto dei suoi palmari porter\u00e0 alla luce diversi documenti con possibili obiettivi da colpire, risoluzioni strategiche e diverse altre prove che collegavano i due (fino ad allora sconosciuti) terroristi con la sigla Nuove Brigate Rosse e con gli omicidi di Massimo D'Antona e di Marco Biagi. Un mese dopo l'arresto, il 2 aprile 2003, nell'ambito dell'inchiesta sull'omicidio Biagi, condotta dal Pubblico ministero Paolo Giovagnoli, sono emesse altre quattro ordinanze di custodia cautelare per altrettanti appartenenti alle Nuove BR che, con ruoli diversi, avrebbero partecipato all'assassinio del giuslavorista: oltre al nome della Lioce ci sono anche quelli di Simone Boccaccini, Cinzia Banelli e Roberto Morandi.\nI processi e le condanne.\nLa prima condanna all'ergastolo per la Lioce \u00e8 stata irrogata dalla prima sezione penale della Corte d'assise di Firenze che, per la sparatoria sul treno Roma-Firenze del 2 marzo 2003 in cui la Lioce e Galesi uccisero l'agente di polizia ferroviaria Emanuele Petri, a conclusione del processo il 2 marzo 2006 cio\u00e8 esattamente tre anni dopo i fatti, decreta il carcere a vita per la brigatista accusata di concorso in omicidio, rapina, resistenza e detenzione di armi, con l'aggravante del terrorismo. Nel processo per l'omicidio del giuslavorista Marco Biagi, assassinato a Bologna con sei colpi di pistola, la sera del 19 marzo 2002, la Corte d'appello emette una condanna all'ergastolo per la brigatista che, il 7 dicembre 2006 dopo quella sentenza, decide di non fare ricorso in Cassazione al contrario di tutti gli altri accusati che, dopo tre gradi di giudizio, si vedono confermate tutte le condanne all'ergastolo per loro.\nDopo tre gradi di giudizio, nel processo per l'omicidio del consulente del Ministero del Lavoro Massimo D'Antona, avvenuto a Roma il 20 maggio del 1999, la Prima sezione penale della Corte di cassazione conferma, il 28 giugno 2007, la condanna all'ergastolo alla Lioce. Altre condanne le sono state inflitte anche per gli attentati alla sede della Commissione di Garanzia sullo Sciopero, a quella della CISL di Milano (entrambi effettuati nel 2000) e all'Istituto Affari Internazionali di Roma nel 2001, oltre che per quattro rapine realizzate in Toscana, tra il 1998 e il 2003, con lo scopo di reperire fondi per finanziare le attivit\u00e0 terroristiche delle in \"Nuove BR\"."}
{"id": "591617", "revid": "92723", "url": "https://it.wikipedia.org/wiki?curid=591617", "title": "Fiat 1400", "text": "La Fiat 1400, poi prodotta anche nella versione \"1900\", \u00e8 un'automobile costruita dalla FIAT tra il 1950 ed il 1958. Fu la prima vettura FIAT ad adottare la scocca portante anzich\u00e9 la tradizionale struttura a telaio.\nLa genesi.\nContemporaneamente era la prima vettura interamente di nuova progettazione dopo il termine della seconda guerra mondiale, gli altri modelli prodotti erano derivazione di progetti d'anteguerra. Infatti la progettazione inizi\u00f2 nel 1947, quando la Casa torinese attendeva i prestiti agevolati promessi dall'Economic Cooperation Administration nell'ambito del nascente Piano Marshall. Sebbene a Torino fosse stata progettata, brevettata e costruita la prima auto a scocca portante, la Lancia Lambda del 1922, per la quale la FIAT nei primi anni di produzione aveva materialmente contribuito, realizzando presso i suoi reparti le strutture stampate da assemblare con rivetti aeronautici, per la scocca portante della 1400 si prefer\u00ec, per motivi di industrializzazione del prodotto, rivolgersi alla carrozzeria Budd di Detroit che era specializzata in carrozze ferroviarie con struttura autoportante sin dagli anni '30, e che forn\u00ec alla Fiat la necessaria assistenza tecnica per lo stampaggio e la saldatura dei lamierati; a tal fine la Fiat invi\u00f2 negli USA il capo dell'Ufficio Carrozzerie, Giuseppe Alberti. Data la scarsa qualit\u00e0 delle lamiere prodotte a Mirafiori, la Budd si occup\u00f2 anche di costruire gli stampi di pannelleria e le attrezzature di assemblaggio. Si ritenne utile costruire un'auto che potesse piacere anche agli americani e per la linea in Fiat si ispir\u00f2 alle Frazer Manhattan e Kaiser Special, entrambe del 1947, che per prime avevano sperimentato il sistema ideato dalla Budd.\nLe versioni prodotte.\nPresentata al Salone dell'automobile di Ginevra del marzo 1950, per il cinquantenario della Fiat. La nuova vettura era equipaggiata con un propulsore capace di erogare 44 CV a 4.400 giri al minuto, che spingeva la berlina alla velocit\u00e0 massima di circa 120\u00a0km/h. La Fiat chiese all'ing. Dante Giacosa di realizzare un motore coi pistoni a corsa corta in modo che dallo stesso blocco cilindro fosse possibile ottenere una cilindrata di circa 2000 cm\u00b3 semplicemente allungando la corsa dei pistoni, per poi poter equipaggiare un autocarro leggero con quel motore. Nel 1953 la 1400 fu la prima vettura italiana ad adottare un motore diesel battezzata \"1400 Diesel\". Montava un propulsore di cilindrata 1901\u00a0cm\u00b3 da 40\u00a0CV a 3.200 giri al minuto, con iniezione Spica ad alta pressione, lo stesso impiegato dall'autocarro 615 e dalla fuoristrada Campagnola. Durante l'anno e mezzo di produzione, circa 13.500 esemplari sono stati prodotti. \nDalla stessa telaistica ne venne tratta anche una versione cabriolet, costruita dalla Sezione Carrozzerie Speciali Fiat. Divenne celebre come taxi a Capri e, nella versione con motore da 1900 cm\u00b3, come vettura della Polizia Stradale.\nUtilizzando la stessa carrozzeria della 1400 berlina nacque nel 1952 la Fiat 1900 (dalla cilindrata del nuovo motore che la equipaggiava ed erogava 58 CV). La 1900 vantava interni pi\u00f9 raffinati, un migliore equipaggiamento (di serie aveva la radio) e un cambio a cinque rapporti con la frizione sostituita da un giunto idraulico. Tra le versioni speciali, da parte della carrozzeria Francis Lombardi ne venne ricavata anche una versione limousine da 8 posti, mentre la Fiat propose la \"1900 Granluce\", berlina due porte che utilizzava parte dei lamierati della 1400 Cabriolet e un motore portato a 60\u00a0CV. La Stradale ebbe in dotazione anche alcune cabriolet, battezzate \"1900 Torpedo\".\nSempre nel '52 la carrozzeria Ghia produsse una propria versione della 1400 B in tre esemplari. Denominata Junior Coup\u00e9, era dotata di un propulsore 4 cilindri e fu disegnata da Gianpaolo Boano.\nNel 1954 un aggiornamento estetico port\u00f2 alla \"1400 A\" che vantava un motore a benzina con 6\u00a0CV in pi\u00f9 e un diesel con 3\u00a0CV in pi\u00f9. Anche la 1900 fu aggiornata, diventando \"1900 A\", con motore da 70\u00a0CV.\nNel 1956 la 1400 A fu sostituita dalla \"1400 B\" che montava un motore ulteriormente potenziato a 58\u00a0CV e aveva finiture pi\u00f9 accurate, vicine a quelle della 1900, infatti avevano in comune la calandra col faro antinebbia centrale. La 1400 B puntava molto sulle vistose tinte bicolore che erano diventate di gran moda negli Stati Uniti. Analoghe modifiche furono effettuate anche sulla 1900 (battezzata \"1900 B\"), ulteriormente potenziata (a 80\u00a0CV) e dotata di surpressore (antenato del servofreno) e di pneumatici tubeless.\nRimase in produzione sino al 1959. Ne furono costruite quasi 200.000, di cui 179.392\u00a01400 (berlina e cabriolet) e 19.588\u00a01900 (berlina e Granluce). La versione 1900 venne sostituita dalla 1800 mentra si pu\u00f2 considerare che la versione 1400 \u00e8 stata sostituita dalla 1500 nel 1961.\nIl progetto (codice 101) fu avviato originariamente per sostituire la 1100, ma fin\u00ec per sostituire l'altro modello d'anteguerra 1500.\nCuriosit\u00e0.\nNel 1952, la Fiat 1400 vinse la Coppa Europa, premio promosso dalla rivista francese \"Auto Journal\", con il miglior punteggio nella velocit\u00e0 massima, comfort, sospensioni, frenata, accelerazione e consumi. Risult\u00f2 la migliore tra tutte le altre vetture europee."}
{"id": "591618", "revid": "767487", "url": "https://it.wikipedia.org/wiki?curid=591618", "title": "Poltergeist II - L'altra dimensione", "text": "Poltergeist II - L'altra dimensione (\"Poltergeist II: The Other Side\") \u00e8 un film horror statunitense del 1986 diretto da Brian Gibson, sequel del film \"Poltergeist - Demoniache presenze\" e prequel di \"Poltergeist III - Ci risiamo\".\nTrama.\nSteve e Diane Freeling, con i figli Robin e Carol Anne, si sono temporaneamente trasferiti nell'abitazione della madre di Diane dopo la scomparsa della loro casa causata, un anno prima, dallo scatenarsi dei fenomeni di Poltergeist.\nNonostante l'apparente spensieratezza, la famiglia non si \u00e8 del tutto ripresa: Steve, dopo aver perso il lavoro, \u00e8 costretto a fare il rappresentante di aspirapolveri e sia lui che il resto della famiglia convive con il terrore dei televisori. Oltretutto la compagnia di assicurazione non \u00e8 disposta a risarcire la loro vecchia casa che non esiste pi\u00f9. Carol Anne sembra star bene in casa della nonna la quale confessa alla bimba di avere dei poteri di chiaroveggenza e che degli stessi poteri \u00e8 dotata anche lei.\nLa madre di Diane muore improvvisamente ma Carol Anne non ne \u00e8 sconvolta: la notte precedente, col suo telefono giocattolo, aveva parlato con la nonna gi\u00e0 nell'aldil\u00e0.\nUna notte i fenomeni di poltergeist si scatenano nuovamente con la famiglia Freeling costretta ad abbandonare in fretta e furia la casa. Dopo una nottata in un bar, rientrano in casa assieme a Taylor, un nativo americano dotato di grandi capacit\u00e0 sovrannaturali, mandato da Tangina Barros, l'eccentrica sensitiva che li aveva aiutati un anno prima. L'indiano si stabilizza in casa e spiega come lottare contro questi fenomeni.\nQualche mattina dopo, alla porta dei Freeling bussa un certo Henry Kane, un reverendo eccentrico e inquietante vestito come un mormone dell'800. Carol Anne, alla vista di Kane, prova subito un gran disagio e lo stesso accade a Diane che inspiegabilmente ha delle visioni orribili su Kane. Il reverendo insiste affinch\u00e9 Steve diffidi di Taylor dicendo di far parte di un'organizzazione che difende le famiglie in crisi e insiste nel voler entrare in casa. Steve rifiuta con gran stizza di Kane che poi, rassegnato, va via sparendo.\nPoco tempo dopo Tangina si reca dai Freeling e qui aiuta Diane a scoprire di essere anche lei una chiaroveggente. La stessa Diane toccando semplicemente una foto del Reverendo Kane scopre che quest'ultimo era il capo fanatico di una setta religiosa esistita nel XIX secolo. Il reverendo e i suoi adepti si rinchiusero in una cripta aspettando il giorno in cui Kane aveva predetto la fine del mondo. L'intera setta mor\u00ec nella cripta, situata proprio sotto la vecchia casa della famiglia Freeling. Henry Kane \u00e8 lo spirito demoniaco che aveva trattenuto a s\u00e9 le anime dei defunti sepolti sotto la vecchia casa dei Freeling e che aveva rapito Carol Anne. Ora \u00e8 intenzionato a riprendersi la bambina. Per raggiungere tal scopo, Kane tenta in tutti i modi di insidiare la famiglia riuscendo per pochi minuti anche ad impossessarsi del corpo di Steve.\nDiane, Steven, Robin, Carol Anne, aiutati da Taylor e Tangina, tornano a Cuesta Verde, la cittadina ormai abbandonata dove vivevano. Scenderanno nelle catacombe situate sotto la vecchia casa per sconfiggere Kane e liberare Carol Anne dal tormento che lo spirito le affligge. Ma proprio questi la rapisce e tutti gli altri membri della famiglia entrano in questa \"altra dimensione\" per riprendersi la bambina e dare il colpo di grazia finale al reverendo. Quando la bambina sembra perduta, quando tutto sembra irrimediabile, ci penser\u00e0 lo spirito della madre di Diane a portare Carol Anne nella loro direzione e a disperdere Kane nell'oblio.\nProduzione.\nNumerosi avvenimenti luttuosi e inspiegabili legati a questo film hanno dato vita alla \"Maledizione di Poltergeist\": poco tempo dopo il termine delle riprese, Julian Beck e Will Sampson morirono. La scena in cui Kane canta la canzoncina religiosa a Carol Anne per tranquillizzarla viene ripresa e parodiata nel film \"Scary Movie 2\" nel quale il manutentore canta la stessa canzone a Cindy per tranquillizzarla."}
{"id": "591624", "revid": "339392", "url": "https://it.wikipedia.org/wiki?curid=591624", "title": "Villa Medicea di Poggio Imperiale", "text": ""}
{"id": "591626", "revid": "339392", "url": "https://it.wikipedia.org/wiki?curid=591626", "title": "Villa medicea di Poggio Imperiale", "text": ""}
{"id": "591635", "revid": "1543377", "url": "https://it.wikipedia.org/wiki?curid=591635", "title": "Post-metal", "text": "Con il termine post-metal si indica un sottogenere dell'heavy metal sviluppatosi negli USA, in Canada e in seguito anche in alcuni paesi nordeuropei. Lo stile musicale \u00e8 basato su una commistione fra elementi post-rock, metal e industrial. I principali gruppi appartenenti a questa scena sono i Neurosis, i Cult of Luna, i Rosetta e gli Isis; questi ultimi descritti, da parte della critica, come coloro che hanno tracciato le linee guida del genere, grazie all'album Oceanic.\nD'altro canto c'\u00e8 chi riconosce nei Godflesh i primi precursori del post-metal.\nStile.\nLa strumentazione del post-metal \u00e8 quella tipica della musica metal: chitarra, basso, batteria, voce (spesso urlata), ed a volte tastiere. La voce \u00e8 inserita pi\u00f9 che altro in secondo piano, poich\u00e9 in questo genere i brani sono per la maggior parte strumentali e prevalgono le melodie suonate dalle chitarre, mentre la tastiera svolge spesso la funzione di accompagnamento.\nLe composizioni sono spesso lunghe (a volte pi\u00f9 di dieci minuti) e basate molto sui crescendo di intensit\u00e0 di stampo post-rock, ponendo quindi in primo piano il contrasto fra parti pi\u00f9 calme (quasi ambient) e quelle pi\u00f9 potenti.\n\u00c8 una musica intensamente emotiva, spesso rilassante e dai ritmi lenti, bench\u00e9 potenti.\nPost-metal e sludge.\nGeneralmente per sludge metal si intende una commistione fra hardcore e doom metal. A volte, il post-metal viene definito \"atmospheric sludge\". \u00c8 tuttavia difficile stabilire un parametro fisso, sia per la continua tendenza delle band di questo tipo alla contaminazione e alla sperimentazione, sia per il loro usuale rifiuto verso le classificazioni musicali."}
{"id": "591636", "revid": "838137", "url": "https://it.wikipedia.org/wiki?curid=591636", "title": "Maria Fida Moro", "text": "Biografia.\nPrimogenita dei quattro figli del leader democristiano Aldo Moro, Maria Fida Moro \u00e8 la madre di Luca Moro, il nipote pi\u00f9 volte citato nelle lettere dal carcere brigatista da Moro, che ha il cognome del nonno su sua espressa richiesta, e che all'epoca dei fatti aveva appena due anni.\nHa avuto diverse collaborazioni e militanze con vari partiti italiani. Eletta al Senato della Repubblica in Puglia alle elezioni politiche del 1987 con la Democrazia Cristiana che lascia nel 1990, passa al gruppo di Rifondazione Comunista, come indipendente, nel quale permane fino al novembre 1991.\nNel 1993 passa al Movimento Sociale Italiano, con cui \u00e8 candidata a Sindaco di Fermo, ottenendo il 5,4%. Partecipa alla costituzione di Alleanza Nazionale. Nel 1998 ha messo in scena lo spettacolo teatrale \"L'ira del sole, un 9 di maggio\", da lei scritto assieme ad Antonio Maria Di Fresco e interpretato assieme al figlio Luca grazie alla produzione del Teatro Biondo Stabile di Palermo. Alle Elezioni europee del 1999 \u00e8 candidata con Rinnovamento Italiano-Lista Dini, raccogliendo 987 preferenze in meridione e 858 nel centro, non venendo eletta.\nNel gennaio 2007 ha dichiarato d'essere molto vicina al Partito Radicale, a cui ha aderito nel 2008. Ha poi fondato l'Associazione Radicale \u201cSete di verit\u00e0 - che attraversa le nostre vite\u201d, che si propone di affrontare le verit\u00e0 che asserisce negate dal caso Moro ed episodi quotidiani di informazione non veritiera, \u201cdisattenzioni\u201d delle istituzioni, di impossibilit\u00e0 per le vittime e per gli ultimi di avere voce ed ascolto. Ha spesso accusato Francesco Cossiga di essere corresponsabile della morte del padre.\nIl 19 luglio 2010 \u00e8 stata l'unica tra i figli a non partecipare al funerale della madre, Eleonora Moro, a causa di dissidi con i fratelli. Ha subito tre pre-infarti e ha sofferto di alcuni tumori, con ben 26 ricadute in 34 anni. Nel 2013 la Moro, il figlio ed altri han fondato un movimento cristiano sociale denominato \"Dimensione Cristiana con Moro\", ispirato alla politica dello statista democristiano.\nIn occasione delle Elezioni Amministrative del 2016 a Roma, si \u00e8 candidata per la carica di consigliere comunale in Campidoglio, come capolista di \"Pi\u00f9 Roma - Democratici e Popolari\"\",\" lista centrista formata da Centro Democratico e Democrazia Solidale, a sostegno del candidato sindaco Roberto Giachetti, ma non viene eletta."}
{"id": "591640", "revid": "979604", "url": "https://it.wikipedia.org/wiki?curid=591640", "title": "Lingua enindhilyagwa", "text": "L'Enindhilyagwa (conosciuta anche sotto altri nomi; vedere sotto) \u00e8 una lingua australiana aborigena isolata parlata dal popolo Warnindhilyagwa su Groote Eylandt nel Golfo di Carpentaria nel nord dell'Australia. Uno studio del governo australiano del 2001 (consultabile qui) ha identificato pi\u00f9 di un migliaio di parlanti, sebbene vi siano relazioni che parlano di tre migliaia di parlanti.\nNomi.\nAltre varianti includono:\nConosciuta anche come Groote Eylandt per la sua posizione. Un altro nome \u00e8 Ingura o Yingguru.\nClassificazione.\nSebbene venga a volte raggruppato tra le lingue gunwinyguan, l'Enindhilyagwa non sembra essere imparentato con nessun'altra lingua australiana e i recenti tentativi di Nicholas Evans di ridurre il numero di lingue parlate in Australia lo hanno messo tra le lingue isolate.\nFonologia.\nVocali.\nL'analisi delle vocali dell'Enindhilyagwa \u00e8 aperta all'interpretazione. Stokes (1981) lo analizza come dotato di quattro vocali fonemiche, . Leeding (1989) lo analizza come dotato di appena due, .\nFonotattica.\nTutte le parole Enindhilyagwa finiscono in vocale. All'interno di una parola possono comparire gruppi di tre consonanti.\nGrammatica.\nClassi nominali.\nL'Enindhilyagwa ha cinque generi, ognuno di questi caratterizzato da un prefisso: \nPer i pronomi legati, al posto delle classi \"maschile umano\" e \"maschile non umano\" vi \u00e8 un'unica classe \"maschile\".\nTutti i nomi nativi hanno un prefisso di genere, ma alcuni prestiti possono esserne sprovvisti."}
{"id": "591642", "revid": "827882", "url": "https://it.wikipedia.org/wiki?curid=591642", "title": "Distributed.net", "text": "distributed.net \u00e8 un progetto di calcolo distribuito per la ricerca del regolo di Golomb ottimale (\"Optimal Golomb Ruler\" o OGR) e la rottura della crittografia con sistema RC5 a 72 bit.\nIl progetto ha recentemente unito gli sforzi con BOINC, il client, in questo caso, prende il nome di: DNETC@HOME (chiuso a met\u00e0 ottobre 2011), \u00e8 poi presente un secondo client per BOINC con lo stesso obiettivo che prende il nome di Moo! Wrapper.\nStoria.\nNel febbraio 1997, Earle Ady e Christopher G. Stach II di \"Hotjobs.com\" e \"New Media Labs\" coordinano uno sforzo per rompere una porzione di RC5-56 (RC5 a 56 bit) per il \"RSA Secret-Key Challenge\", un algoritmo di crittazione con una taglia di 10 000$ per chi fosse riuscito a trovare una chiave. Sfortunatamente, questo sforzo iniziale, fu sospeso per un attacco SYN flood dei partecipanti sul server.\nNel marzo 1997 \u00e8 stato fondato distributed.net da Jeff Lawson per riprendere e continuare quel progetto iniziale.\nIl 19 ottobre 1997, dopo solo 250 giorni, la sfida dell'RC5-56 era stata vinta.\nIl 14 luglio 2002, dopo circa 5 anni, anche la sfida successiva che consisteva nel trovare la chiave per la crittazione a 64bit (RC5-64) si concludeva con la chiave corretta: (0x63DE7DC154F4D039) in grado di decrittare il messaggio \"some things are better left unread\" (\"alcune cose \u00e8 meglio lasciarle non lette\").\nSviluppo di client abilitati per GPU (solo per BOINC).\nA partire dalla fine del 2007, sono iniziati i lavori per la realizzazione di nuove RC5-72 progettate per girare su Nvidia CUDA. L'alto parallelismo dell'architettura CUDA permette un'alta velocit\u00e0 di elaborazione di unit\u00e0 di lavoro RC5-72. Sulla fascia alta delle schede video NVIDIA \u00e8 possibile analizzare pi\u00f9 di 300 milioni di chiavi al secondo. Considerando che una CPU di fascia alta pu\u00f2 raggiungere 50 milioni chiavi RC5-72 al secondo; CUDA rappresenta un aumento di prestazioni di circa il 500%. Allo stato attuale, i client CUDA sono ancora in fase di sviluppo, e hanno solo ottenuto lo status di release candidate.\nAllo stesso modo, verso la fine del 2008, sono iniziati i lavori per la realizzazione di un progetto RC5-72 programmato per girare su AMD FireStream. STREAM, in modo similare per quanto avviene con CUDA, permette un'elaborazione delle unit\u00e0 RC5-72 ad alta velocit\u00e0. Con il rilascio della famiglia di GPU Northern Islands a fine 2010, AMD permette un ulteriore incremento dei calcoli. Alcuni dei prodotti di questa serie offrono tassi di analisi vicini ai 2 miliardi di chiavi al secondo.\nSoftware.\nIl software del progetto \u00e8 disponibile in binari precompilati per:"}
{"id": "591646", "revid": "339392", "url": "https://it.wikipedia.org/wiki?curid=591646", "title": "Tuffles", "text": ""}
{"id": "591648", "revid": "339392", "url": "https://it.wikipedia.org/wiki?curid=591648", "title": "Tuffle", "text": ""}
{"id": "591650", "revid": "1543377", "url": "https://it.wikipedia.org/wiki?curid=591650", "title": "Mike Chioda", "text": "Chioda \u00e8 principalmente ricordato per i suoi trascorsi nella World Wrestling Federation/Entertainment (WWF/E) tra il 1990 e il 2020, che lo rendono l'arbitro di wrestling pi\u00f9 longevo nella storia della federazione con una militanza durata esattamente trent'anni.\nCarriera.\nDurante la sua infanzia nel New Jersey era vicino di casa della famiglia Marella; furono proprio Gorilla Monsoon e suo figlio Joey a farlo avvicinare al mondo del wrestling. La sua prima apparizione in WWF avvenne a WrestleMania VI.\nNel 2001, durante un'edizione di SmackDown ha anche lottato in un match di coppia, con The Rock e Chris Jericho contro i Dudley Boyz e l'arbitro Nick Patrick.\nNella sua carriera ha arbitrato moltissimi match, alcuni entrati nella storia, tra cui Shawn Michaels vs Stone Cold Steve Austin a WrestleMania XIV, Triple H vs Mr. McMahon ad Armageddon 1999, The Rock vs Hulk Hogan a WrestleMania X8.\nDopo l'attentato agli Stati Uniti dell'11 settembre, Chioda ha iniziato ad indossare la bandiera americana, cucita sopra la maglietta da arbitro.\nDurante la Brand extension, Chioda viene mandato a SmackDown.\nDurante la sua permanenza a SmackDown ha anche arbitrato il match tra Big Show e Brock Lesnar dove, dopo un superplex dalla terza corda, il ring croll\u00f2. Chioda concluse il match in un no contest.\nNel 2003 \u00e8 tornato a Raw. Nel 2005 dopo il rilascio dell'allora capo arbitro Earl Hebner, Chioda divenne capo arbitro.\nA WrestleMania 23 arbitra il match tra John Cena e Shawn Michaels per il WWE Championship, dove non decreta il vincitore perch\u00e9 viene colpito da Michaels con la \"Sweet Chin Music\".\nDa capo arbitro, Chioda arbitra diversi match importanti, tra cui Triple H vs Batista a WrestleMania 21, John Cena vs Triple H a WrestleMania 22, John Cena vs Shawn Michaels a WrestleMania 23, John Cena vs Batista a SummerSlam 2008. tutti match per i titoli mondiali. Partecipa ad un episodio della seconda stagione di Tough Enough.\nDurante il main event del PPV Over the Limit 2011, che vedeva contrapposti in un \"I Quit\" match John Cena e The Miz per il titolo WWE, inizialmente aveva vinto The Miz, che furbamente aveva registrato la voce di Cena che diceva \"I Quit\", Chioda che si accorse dell'imbroglio, fece riparte il match che vide come vincitore Cena che conserv\u00f2 il titolo.\nIl 15 agosto 2011 \u00e8 stato sospeso per 30 giorni dagli show della federazione. L'esperto arbitro avrebbe infatti violato il Wellness Program e come accade per gli atleti sorpresi ad assumere sostanze pericolose, anche per l'arbitro \u00e8 scattata la sospensione.\nA WrestleMania XXVIII ha arbitrato il match tra John Cena e The Rock, match annunciato l'anno precedente.\nIl 15 aprile 2020 viene licenziato dalla WWE dopo trent'anni.\nEffettua un'apparizione come arbitro nella puntata di \"AEW Dynamite\" del 12 agosto 2020, arbitrando due incontri, il primo valido per il TNT Championship fra Cody e Scorpio Sky e poi il main event della puntata, Chris Jericho vs. Orange Cassidy."}
{"id": "591661", "revid": "1543377", "url": "https://it.wikipedia.org/wiki?curid=591661", "title": ".jobs", "text": ".jobs \u00a0\u00e8 un dominio di primo livello generico, introdotto nel 2005.\nAttualmente il registro \u00e8 tenuto dalla Employ Media LLC.\nQuesto dominio \u00e8 stato creato per facilitare l'offerta e la ricerca di lavoro.\nL'idea \u00e8 quella di creare un sito, con dominio .jobs, dove un'azienda pu\u00f2 inserire le proprie offerte di lavoro, mentre lascia le informazioni commerciali e dei prodotti in un altro sito, ad esempio con dominio .com.\nLe regole per la richiesta di questo dominio cercano di prevenire abusi nel suo utilizzo."}
{"id": "591663", "revid": "1543377", "url": "https://it.wikipedia.org/wiki?curid=591663", "title": "Architettura Itanium 2", "text": "L'Itanium 2 \u00e8 il secondo processore prodotto da Intel basato sull'architettura EPIC. Basandosi su questa architettura l'Itanium 2 ne eredita i vantaggi e gli svantaggi derivati da questa architettura. Itanium 2 in particolare usa il set di istruzione IA-64 e seguendo la tradizione Intel implementa internamente anche alcune soluzioni tipiche dei processori superscalari. In particolare l'Itanium 2 integra pipeline a 6 vie ad 8 stadi, un sistema di precaricamento dinamico, l'unit\u00e0 di predizione dei salti, un folto numero di registri gestiti tramite una gestione a finestra, l'esecuzione predicativa, il caricamento speculativo e il software pipelining. Le unit\u00e0 funzionali dell'itanium sono specializzate, difatti il processore dispone di 11 unit\u00e0 funzionali, tre preposte alla gestione dei salti (B) 4 di caricamento dei dati (M), 2 di elaborazione sugli interi (I) e 2 in virgola mobile (F). \u00c8 da segnalare che le unit\u00e0 M possono eseguire anche operazioni sugli interi e quindi il processore \u00e8 in realt\u00e0 in grado di eseguire fino a 6 unit\u00e0 sugli interi per ciclo di clock. Le istruzioni vengono caricate da una cache di primo livello specializzata per le istruzioni e vengono poste in un buffer in grado di gestire fino a 8 bundle. Dato che ogni bundle pu\u00f2 accogliere fino a 3 istruzioni il buffer pu\u00f2 accodare fino a 24 istruzioni contemporaneamente. Il processore assegna le istruzioni alle varie unit\u00e0 funzionali e processa due bundle per ciclo di clock processando fino a 6 istruzioni per ciclo di clock.\n\u00c8 da notare la semplicit\u00e0 del progetto rispetto a processori superscalari prodotti nello stesso periodo come il Pentium 4. Nell'Itanium 2 non esiste un buffer di riordino delle istruzioni dato che le istruzioni sono gi\u00e0 state ordinate dal compilatore dei singoli bunble e la presenza del caricamento speculativo sopperisce alla mancanza del buffer con efficienza maggiore. Il processore non utilizza tecniche di rinominazione dei registri dato che dispone di centinaia di registri gestibili direttamente (a differenza degli 8 gestiti dall'architettura x86) e implementa la tecnica di register window che permette di migliorare le prestazioni dei registri nel caso dell'utilizzo di programmi con molti cambi di contesto. Il processore non implementa complessi algoritmi di riordino delle istruzioni durante la fase di decodifica dato che i singoli bundle contengono istruzioni di controllo che dichiarano esplicitamente il parallelismo tra le istruzioni.\nL'uso della predizione dei salti permette di precaricare dati e istruzioni in modo speculativo riducendo le cache miss.\nIl processore dispone di tre tipi di cache:\n\u00c8 da notare che comunque la dimensione della cache varia a seconda del modello di Itanium 2.\nIl processore supporta una gestione degli indirizzi a 64 bit anche se in realt\u00e0 vengono gestiti solamente 44 bit dato che comunque questi sono sufficienti a gestire 17 Terabyte di memoria. Nello schema a blocchi in alto si pu\u00f2 notare l'unit\u00e0 IA-32 Decode and Control che serve per mantenere la compatibilit\u00e0 con le applicazioni x86 tramite conversione delle istruzioni x86 in istruzioni native. Questa unit\u00e0 non potendosi avvalere dei dati aggiuntivi forniti dal compilatore per\u00f2 non \u00e8 in grado di fornire buone prestazioni. L'emulazione risulta molto lenta e difatti sono stati sviluppati del programmi che convertono in tempo reale il codice x86 in codice nativo per l'Itanium 2 e che forniscono prestazioni decisamente migliori quindi nelle ultime versioni del processore Intel ha deciso di rimuovere l'unit\u00e0 appoggiandosi unicamente sui programmi di emulazione.\nPrestazioni.\nLe prestazioni di un processore dipendono sempre dai programmi utilizzati. Si sono effettuati del confronti tra un processore Itanium 2 e un processore Pentium 4. Il Pentium 4 \u00e8 un buon processore per effettuare il confronto con l'Itanium 2 essendo anch'esso in grado di eseguire fino a 6 operazioni per ciclo di clock. \u00c8 un processore diffuso e viene prodotto da Intel con processi produttivi simili a quelli utilizzati per l'Itanium 2. Eseguendo delle operazioni multimediali si \u00e8 visto che mentre il Pentium 4 mediamente esegue 1.3 operazioni per ciclo di clock l'Itanium 2 ne esegue pi\u00f9 di 3 con codice ottimizzato. Va detto che a parit\u00e0 di programma il codice per Itanium 2 contiene circa il 30% in pi\u00f9 delle istruzioni dell'equivalente codice per Pentium 4 e che i processori Itanium 2 per via delle loro pipeline corte non riescono a raggiungere frequenze paragonabili a quelle raggiungibile dal Pentium 4 che con le sue lunghe pipeline a 31 stadi riesce a salire in frequenza facilmente. Comunque limiti fisici difficilmente superabili limitano la possibilit\u00e0 di crescere in frequenza, i processori Pentium 4 in teoria sarebbero dovuti arrivare a frequenze di 10 Gigahertz mentre alla prova dei fatti si sono fermati a 3.8 Gigahertz, quindi l'architettura dell'Itanium 2 sembra vincente sul lungo periodo anche se la mancanza di compatibilit\u00e0 binaria con il passato \u00e8 un grave limite di questa tipologia di processori."}
{"id": "591665", "revid": "18397", "url": "https://it.wikipedia.org/wiki?curid=591665", "title": "Symphonic Metal", "text": ""}
{"id": "591676", "revid": "1564499", "url": "https://it.wikipedia.org/wiki?curid=591676", "title": "Lingue pama-nyunga", "text": "Le lingue pama-nyunga appartengono alla famiglia pi\u00f9 diffusa delle lingue australiane aborigene.\nLa famiglia pama-nyunga \u00e8 stata identificata da Kenneth Hale, nella sua opera sulla classificazione delle lingue native australiane. Hale cap\u00ec che delle lingue australiane aborigene, una famiglia correlata relativamente vicina a queste si \u00e8 diffusa ed ha proliferato in buona parte del continente, mentre circa una decina di altre famiglie erano concentrate lungo la costa Nord. La famiglia Pam-Nyunga comprende la maggior parte della diffusione geografica della popolazione aborigena e il numero pi\u00f9 alto di lingue.\nIl nome \"Pama-nyunga\" deriva dai nomi di due gruppi ampiamente diffusi, le lingue pama del nordest e le lingue nyunga del sudovest. I termini \"pama\" e \"nyunga\" sono espressioni che significano \"uomo\" nelle lingue delle rispettive regioni.\nLe altre famiglie linguistiche indigene sul continente australiano di solito vengono definite, per esclusione, lingue non pama-nyunga, sebbene questo non sia un termine tassonomicamente appropriato.\nSebbene il conteggio delle lingue non sia un'operazione ben definita vi sono nell'ordine centinaia di lingue pama-nyunga. La maggior parte delle lingue pama-nyunga vengono parlate da gruppi etnici ridotti, con migliaia di parlanti se non meno. Molte vengono considerate in pericolo di estinzione e molte si sono estinte negli ultimi tempi.\nClassificazione e lingue.\nSecondo Nicholas Evans dell'Universit\u00e0 di Melbourne, la lingua pi\u00f9 imparentata alle pama-nyunga \u00e8 il garawa, una lingua isolata, seguita dalla famiglia delle lingue tankiche. Propone quindi una parentela pi\u00f9 distante con le lingue gunwinyguan in una macrofamiglia che chiama lingue macro-pama-nyunga.\nLa famiglia pama-nyunga vera e propria include circa 175 lingue in 14 gruppi esistenti e rami estinti."}
{"id": "591677", "revid": "599013", "url": "https://it.wikipedia.org/wiki?curid=591677", "title": "Gw", "text": ""}
{"id": "591679", "revid": "438957", "url": "https://it.wikipedia.org/wiki?curid=591679", "title": "Ayo (cantante)", "text": "\u00c8 una solista che produce brani in stile soul-folk-reggae e che ha pubblicato il suo album d'esordio \"Joyful\" nel 2006.\nBiografia.\nAyo nasce vicino a Colonia il 14 settembre del 1980 da un padre nigeriano e da una madre sinti tedesca. La madre comincia a drogarsi e la bambina \u00e8 costretta ad andare a vivere col padre, la sorella e due fratelli. In questo periodo, corrispondente alla met\u00e0 degli anni ottanta, Ayo inizia a suonare il violino, successivamente il pianoforte, ma ben presto si rende conto che lo strumento che la fa veramente sentire a proprio agio \u00e8 la chitarra. Ayo ha un carattere e abitudini da nomade, ama infatti spostarsi da una parte all'altra del mondo, non riesce ad avere un posto fisso. Per l'appunto inizia una vita tra New York e Parigi, due metropoli che si addicono alla sua personalit\u00e0 musicale. A New York la cantante incontra un produttore che riuscir\u00e0 a tirarle fuori il meglio; Parigi, invece le comunica un senso di protezione, la fa sentire a casa. Ed \u00e8 qui che il suo talento comincia a venir fuori. Si esibisce infatti aprendo i concerti di Omar, un cantante britannico, e duetta con Cody Chesnutt, sempre accompagnata dalla sua fedele chitarra. In questo periodo d\u00e0 alla luce un bambino che chiamer\u00e0 Nile (Nilo).\nIl 2006 \u00e8 l'anno della svolta: produce il suo primo album. In soli cinque giorni nasce un disco particolare, dal tono apprezzabile e pacato,\n\"Joyful\", per cos\u00ec dire, mediterraneo, selvatico. Da questo \u00e8 stato anche estratto un singolo, \"Down on My Knees\", caratterizzato da un ritmo regolare e semplice.\nAlla fine del 2007, Ayo ha iniziato un tour di concerti tra la Germania e gli Stati Uniti. Nel suo tour americano si \u00e8 esibita con Kenneth \"Babyface\" Edmonds.\nNel 2008 \u00e8 uscito il secondo album \"Gravity at Last\", anticipato dal singolo \"Slow Slow (Run Run)\".\nIl 10 gennaio 2008 \u00e8 apparsa sul Late Show con David Letterman, e il 26 gennaio 2008 il Late Late Show con Craig Ferguson, eseguendo la canzone \"Down On My Knees\". Nel giugno 2008 la cantante ha iniziato la sua seconda tourn\u00e9e negli Stati Uniti e in Canada.\nIl 10 marzo 2008 Ayo ha cominciato a registrare il suo secondo album \"Gravity At Last\" alla Compass Point Studios di Nassau sull'isola di New Providence, Bahamas. L'album con 13 brani scritti e composti dalla cantante \u00e8 stato registrato in soli 5 giorni ed \u00e8 stato pubblicato alla fine del mese di settembre 2008 dalla Universal Music France. L'album ha raggiunto il numero 1 sulla classifica degli album francesi nel mese di ottobre. Il 21 novembre 2008 Ayo iniziato il suo tour di promozione per l'album di Berlino, che include circa 30 concerti in cinque paesi europei.\nIl terzo album di Ayo \"Billie-Eve\", titolo che \u00e8 anche il nome della figlia, \u00e8 stato registrato a New York nel 2010, con la collaborazione di musicisti del calibro come Craig Ross (chitarrista di Lenny Kravitz), il rapper Saul Williams, Matthieu Chedid e Gail Ann Dorsey, bassista di David Bowie. L'album \u00e8 stato pubblicato il 7 marzo 2011 in Francia e Ayo ha iniziato un tour promozionale in Francia e in Polonia il 21 marzo 2011.\nNell'ottobre 2013 pubblica il suo quarto album in studio, \"Ticket to the World\". Il disco, prodotto come i primi due lavori dell'artista da Jay Newland, \u00e8 anticipato dal singolo \"Fire\", pubblicato nel giugno 2013. Una seconda versione di questo stesso pezzo \u00e8 stata realizzata col rapper Youssoupha."}
{"id": "591680", "revid": "1543377", "url": "https://it.wikipedia.org/wiki?curid=591680", "title": "Nazionale di calcio del Mozambico", "text": "La nazionale di calcio del Mozambico \u00e8 la rappresentativa nazionale calcistica dell'omonimo paese africano ed \u00e8 posta sotto l'egida della Federa\u00e7\u00e3o Mo\u00e7ambicana de Futebol. Fondata nel 1976, \u00e8 affiliata alla FIFA dal 1980.\nNon ha mai partecipato alla fase finale della Coppa del Mondo, mentre ha all'attivo quattro apparizioni alla Coppa d'Africa (1986, 1996, 1998, 2010), anche se non \u00e8 mai stata capace di superare il primo turno.\nEus\u00e9bio, uno dei migliori calciatori di tutti i tempi, nacque in Mozambico a Louren\u00e7o Marques (successivamente rinominata Maputo).\nNella graduatoria FIFA in vigore da agosto 1993 il miglior posizionamento raggiunto \u00e8 stato il 66\u00ba posto nel novembre 1997, mentre il peggiore \u00e8 stato il 134\u00ba posto di luglio 2005; occupa il 117\u00ba posto della graduatoria.\nRosa attuale.\nLista dei giocatori convocati per le partite di qualificazione alla Coppa d'Africa 2021 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "591682", "revid": "599013", "url": "https://it.wikipedia.org/wiki?curid=591682", "title": "Gx", "text": ""}
{"id": "591689", "revid": "599013", "url": "https://it.wikipedia.org/wiki?curid=591689", "title": "Gz", "text": ""}
{"id": "591691", "revid": "124664201", "url": "https://it.wikipedia.org/wiki?curid=591691", "title": "Olandese Volante", "text": "Secondo il folclore nordeuropeo, l'Olandese Volante sarebbe un vascello fantasma che solca i mari in eterno senza una meta precisa e a cui un destino avverso impedirebbe di tornare a terra. Il vascello verrebbe spesso avvistato da lontano, avvolto nella nebbia o emanante una luce spettrale. I marinai della nave sarebbero fantasmi che tentano a volte di comunicare con le persone sulla terraferma.\nOrigini.\nL'origine di questa immagine folcloristica non \u00e8 chiara: secondo alcuni \u00e8 olandese, mentre altri la ritengono generata dalla \"pi\u00e8ce\" melodrammatica \"The Flying Dutchman\" (1826) dell'inglese Edward Fitzball e dal romanzo \"The Phantom Ship\" (1837) di Frederick Marryat, adattato successivamente a una storia olandese intitolata \"Het Vliegend Schip\" (\"La nave volante\") dal prete olandese A.H.C. R\u00f6mer. Tuttavia, va detto che il primo resoconto su questa leggenda si trova in un libro del 1795, \"Voyage to Botany Bay\", di George Barrington, il quale parla della credenza folcloristica come di una superstizione molto diffusa tra i marinai del suo tempo.\nLa storia \u00e8 stata in seguito reinterpretata e resa celebre in tutta Europa da Richard Wagner, con l'opera \"L'olandese volante\" (1841), e dallo scrittore Washington Irving con \"The Flying Dutchman on Tappan Sea\" (1855). Inoltre l'Olandese Volante veniva gi\u00e0 citato brevemente nel decimo capitolo del romanzo \"Storia di Arthur Gordon Pym\" di Edgar Allan Poe, pubblicato nel 1838.\nSecondo alcune fonti, il modello per il capitano della nave fantasma fu il capitano olandese Bernard Fokke, che nel XVII secolo faceva spola tra i Paesi Bassi e l'isola di Giava (in Indonesia) a una velocit\u00e0 cos\u00ec sorprendente da essere sospettato di aver fatto un patto con il diavolo. Il capitano \u00e8 nominato \"Falkenburg\" nella versione olandese della storia, \"Vanderdecken\" nella versione di Marryat e \"Ramhout van Dam\" in quella di Irving. Non \u00e8 certo se l'appellativo \"olandese volante\" si riferisca alla nave o al suo capitano.\nVarie versioni descrivono come causa di questo destino avverso, una maledizione. Secondo una di queste storie, nel 1641 il capitano, tal Hendrick van der Decken (in altri testi, Willem Van der Decken) - incurante delle suppliche dei suoi marinai di riparare in una vicina baia protetta (la cosiddetta \"Falsa Baia\") che temevano per le loro vite nel bel mezzo d'una tempesta - avrebbe giurato di voler comunque superare il Capo di Buona Speranza, anche navigando in eterno se necessario, e a costo di dannare la propria anima e quelle del proprio equipaggio nel caso avesse fatto naufragio, sfidando l'Onnipotente a colarlo a picco e urlando al cielo di non temere lui e i Santi. Altre parlano di un crimine orribile commesso a bordo, o di marinai infettati dalla peste e quindi esclusi dall'attracco in qualsiasi porto; secondo altre ancora il capitano avrebbe maledetto Dio in un momento di disperazione. In ogni caso il vascello \u00e8 destinato a navigare in eterno. \nSecondo un'altra fonte, la nave sarebbe partita da Amsterdam nel 1729 (nel 1680 o nella prima met\u00e0 del Seicento in altri testi) con a bordo un carico diretto a Giava per conto della compagnia delle Indie. Il capitano, tale Willem Van der Decken, aveva la fama di esser temerario e risoluto al punto tale di non indietreggiare di fronte ad alcuna avversit\u00e0. Avvicinandosi al Capo di Buona Speranza una grande tempesta colp\u00ec la nave, altissime onde colpirono il vascello, con venti intensi e lampi accecanti. In sogno, Van der Decken ud\u00ec una voce che lo implorava di invertire la rotta, ma l'avido capitano aveva imbarcato anche della merce di sua propriet\u00e0 che contava di vendere lucrandoci un'ingente somma nelle Indie Olandesi. Van der Decken imprec\u00f2 e invoc\u00f2 il Diavolo facendo con lui la promessa che, se fosse riuscito a passare il Capo, avrebbe potuto prendere la sua anima nel giorno del giudizio. Secondo la leggenda, a quel punto, il demonio in persona apparve al capitano incoraggiandolo a sfidare la volont\u00e0 di Dio e a dirigere la nave direttamente verso la tempesta. L\u2019olandese accett\u00f2, attirando sul suo capo la condanna dell\u2019Onnipotente: lui e la sua nave di morti viventi avrebbero vagato per i mari senza mai toccare terra, fino al giorno del giudizio. La nave si spezz\u00f2 in due tronconi e fece naufragio.\nL'intero equipaggio per\u00ec assieme al suo capitano, ma la morte rifiut\u00f2 l'anima di Van der Decken che, solo, si mise al timone del relitto del vascello avvolto in una spettrale e funerea bruma. Alcuni testimoni giurano di aver visto lo spettro del capitano intento a giocare a dadi col diavolo in persona sul ponte del veliero. Alternativamente, si narra che l'intero equipaggio venne rifiutato dalla morte: da quel momento in avanti, essi furono condannati a errare per i mari in eterno sulla loro nave fantasma: il capitano era l'unico in carne e ossa (sospeso tra la vita e la morte sino al Giorno del Giudizio) mentre l'intero equipaggio era composto da spettri.\nLa versione pi\u00f9 comune narra che, in una notte di tempesta, il capitano dell'Olandese Volante commise un atto blasfemo insultando Dio e sfidandolo ad affondare la nave. Per questo sacrilegio, il Signore tramut\u00f2 lui e tutto il suo equipaggio in fantasmi e li condann\u00f2 a navigare in eterno senza mai poter tornare a casa.\nNella versione di Marryat, solamente il figlio avrebbe potuto rompere l'incantesimo qualora fosse riuscito a salire a bordo del vascello portando al padre una reliquia da adorare, consistente in un frammento della croce di Cristo.\nAlcuni hanno notato delle somiglianze con la storia dell'Ebreo errante, appartenente al folclore cristiano.\nUna leggenda simile a quella dell'Olandese Volante fa parte della tradizione dell'isola cilena di Chilo\u00e9: ne \u00e8 protagonista il Caleuche, una nave fantasma che naviga la notte nei dintorni dell'isola.\nAltro fantasma dei mari del Sud \u00e8 \"Ladylips\", un fantasma apportatore di malasorte che appare nel Pacifico, privo della mandibola, generalmente in un'area compresa tra lo Stretto di Magellano, Capo Horn e il Canale di Beagle. Si manifesta solo durante violenti temporali, solo, al timone del suo veliero, il \"Ville de Paris\" (vascello realmente esistito e andato perso nel 1782) e in luoghi inaccessibili a un essere vivente. \u00c8 riconoscibile, oltre che per la mandibola mancante, anche per il volto bianchissimo, cadaverico, e per il caratteristico odore di pesce morto che sembra accompagnarlo.\nDa non confondersi con un'altra storia della mitologia nel poema \"La ballata del vecchio marinaio\" (\"Rime of the Ancient Mariner\") di Samuel Taylor Coleridge.\nPossibile spiegazione scientifica.\nLa nascita della leggenda di una nave fantasma che solca i mari potrebbe essere dovuta a un fenomeno di illusione ottica. \u00c8 possibile infatti che essa si riferisca alla rifrazione dei raggi solari dovuta alla diversa temperatura dell'aria che, in prossimit\u00e0 del pelo d'acqua, \u00e8 pi\u00f9 fredda rispetto a quella sovrastante (la stessa cosa accade, ma all'inverso, nelle giornate estive su strade asfaltate o luoghi caldi e assolati): si tratta di un miraggio spesso citato anche con il nome di \"fata morgana.\" In queste condizioni un oggetto posto al di l\u00e0 dell'orizzonte pu\u00f2 comunque essere visibile, in quanto la rifrazione dovuta all'inversione del gradiente termico fa incurvare verso il basso la traiettoria dei raggi luminosi provenienti da oltre l'orizzonte: in questo modo si vedrebbe infatti la \"nave fantasma\", ossia il riflesso di una nave reale, posta al di l\u00e0 dell'orizzonte di osservazione.\nInfluenza culturale.\nNumerosi sono i riferimenti alla storia nella cultura moderna. Tra questi troviamo:"}
{"id": "591694", "revid": "198277", "url": "https://it.wikipedia.org/wiki?curid=591694", "title": "David Di Michele", "text": "\u00c8 stato il capocannoniere della Coppa Italia 1999-2000 con 6 reti. Con la maglia del Lecce ha vinto la Coppa Ali della Vittoria (il trofeo assegnato ai vincitori della Serie B) nella stagione 2009-2010.\nEra soprannominato \"re David\" dai tifosi della .\nBiografia.\nIl 29 giugno 2001 si \u00e8 sposato con Rosy Scavo, dalla quale aveva gi\u00e0 avuto la figlia Rebecca sei mesi prima. Successivamente \u00e8 diventato padre di Mattia e Mirko.\nCaratteristiche tecniche.\nGiocatore.\nCalciatore in grado di giocare in tutte le posizioni d'attacco, possiede una grande fantasia di gioco, oltre a un buon dribbling e una discreta velocit\u00e0 combinata a una buona tecnica individuale.\nCarriera.\nGiocatore.\nClub.\nGli inizi.\nDi madre casaranese, si forma nelle giovanili della Lodigiani, con cui esordisce a livello professionistico in Serie C1, nella stagione 1993-1994 giocando 7 partite. Nel 1994-1995 gioca 16 partite, nel 1995-1996 gioca 20 partite segnando 6 reti. Nel 1996 viene ingaggiato dal , in Serie B. Il primo anno segna 6 reti in 36 partite mentre nel 1997-1998 segna 7 reti in 32 presenze e a fine anno il Foggia retrocede in Serie C1. Nel 1998 approda alla , con la quale debutta in Serie A il 12 settembre 1998 in Roma-Salernitana (3-1). Colleziona 26 presenze e 3 reti e a fine anno la Salernitana retrocede in Serie B. Nella stagione 1999-2000 segna 23 reti in 36 partite mentre l'anno dopo segna 14 reti in 30 partite.\nUdinese e Reggina.\nNell'agosto 2001 viene acquistato dall'Udinese in Serie A, totalizzando 25 presenze e 5 reti nella stagione 2001-2002. Nel biennio seguente veste la maglia della , nel 2002-2003 segna 7 reti in 34 partite, nel 2003-2004 gioca 28 partite segnando 8 reti. Torna all'Udinese, nel 2004-2005, gioca 37 partite segnando 15 reti nella sua stagione pi\u00f9 prolifica in Serie A ed insieme ad Antonio Di Natale e Vincenzo Iaquinta form\u00f2 l'attacco che raggiunse una storica qualificazione alla UEFA Champions League; l'anno seguente gioca 16 partite con l'Udinese segnando 3 reti.\nNel novembre 2004, in occasione della partita Lecce-Udinese, con i friulani vittoriosi al termine della partita, Di Michele mise a segno una doppietta ma fin\u00ec la partita come portiere dopo l'espulsione di Handanovi\u010d al 91' per fallo da ultimo uomo su Mirko Vu\u010dini\u0107, respingendo proprio il rigore del montenegrino, fissando la gara sul risultato di 4-5.\nPalermo.\nNel gennaio 2006 viene acquistato dal Palermo, nel quale finisce la stagione 2005-2006 giocando 19 partite condite da 7 reti, di cui due all'esordio in maglia rosanero.\nNella stagione seguente, disputando uno splendido girone di andata come tutta la squadra rimanendo in testa alla classifica fino all'undicesima giornata, salvo poi calare di forma nel girone di ritorno, realizza 9 reti in 29 partite. Disputa anche la Coppa UEFA segnando 1 gol in 4 partite.\nTorino.\nIl 5 luglio 2007 viene acquistato a titolo definitivo dal per 3,8 milioni di euro, quindi il 30 luglio seguente viene squalificato per tre mesi a causa del coinvolgimento nel caso calcioscommesse. Nell'estate del 2012, in un'intervista al La Gazzetta dello Sport, ha dichiarato al riguardo che aveva scommesso 50 euro solo per gioco. Ritorna in campo il 3 novembre in Torino- (0-0) saltando quasi met\u00e0 campionato. A fine anno avr\u00e0 collezionato 25 presenze e 6 reti.\nWest Ham Utd.\nA fine stagione viene ceduto al con la formula del prestito oneroso con diritto di riscatto.\nDebutta in Premier League il 13 settembre 2008 sostituendo l'infortunato Dean Ashton. Il 20 settembre esordisce al Boleyn Ground segnando 2 gol e firmando un assist nella vittoria degli \"Hammers\" sul Newcastle per 3-1; la stessa partita ha segnato anche l'esordio di Gianfranco Zola sulla panchina londinese. A fine stagione totalizza 30 presenze e 4 reti. Scaduto il prestito, il giocatore torna in Italia.\nI ritorni a Torino e Lecce.\nDopo la breve parentesi inglese torna al Torino, appena retrocesso in Serie B. Viene nominato capitano dal nuovo allenatore Stefano Colantuono.\nIl 1\u00ba febbraio 2010 si trasferisce in prestito al Lecce con il compagno di squadra Massimo Loviso. Il 6 febbraio 2010, all'esordio con la nuova maglia, segna il gol del definitivo 4-0 nella partita in trasferta contro il Frosinone. L'allenatore Luigi De Canio lo schiera presto da titolare. Il suo contributo sar\u00e0 decisivo per la promozione dei giallorossi in Serie A. Terminato il prestito fa ritorno al Torino, ed il 31 agosto 2010, nell'ultimo giorno di calciomercato, trova l'accordo con il Lecce tornando cos\u00ec alla corte di Luigi De Canio.\nIl 12 settembre 2010, al nuovo esordio in giallorosso, segna il gol vittoria contro la (1-0) nella seconda giornata di campionato. Il 23 aprile 2011 sigla una doppietta nell'incontro perso a Genova contro il per 4-2. Durante la stagione commette 3 errori dal dischetto su 3 rigori calciati, chiudendo il campionato con 8 reti in 23 presenze.\nIl 24 maggio 2011 il Lecce esercita il diritto di opzione sul rinnovo del contratto del giocatore. Nella stagione 2011-2012 gioca 29 partite in campionato (con 11 reti) e un incontro in Coppa Italia. A fine stagione, prima di svincolarsi a partire dal 1\u00ba luglio 2012, si lamenta con la societ\u00e0 che vuole ridurgli l'ingaggio, la quale risponde con una precisazione inerente all'accordo economico gi\u00e0 raggiunto in precedenza.\nChievo.\nIl 13 luglio 2012 si accorda con il , che lo tessera a parametro zero. Segna il suo primo e unico gol in ChievoVerona-Sampdoria che vale il definitivo 2-1 per i gialloblu nella settima giornata, con la complicit\u00e0 del portiere doriano Romero. L'11 gennaio 2013 rescinde consensualmente il suo contratto con la squadra di Verona.\nIl ritorno alla Reggina.\nDopo essersi svincolato dal ChievoVerona, Di Michele viene ingaggiato dalla , in Serie B, squadra nella quale aveva gi\u00e0 militato dal 2002 al 2004. Ritorna a siglare una rete in maglia amaranto il 16 febbraio 2013, in occasione della gara vinta per 2-1 contro il Padova. Il 19 marzo 2013 segna una tripletta nella partita vinta 0-3 contro l' della 32\u00aa giornata. Nella stagione 2013-2014, viene nominato capitano degli amaranto. A seguito della retrocessione in Lega Pro del Club amaranto, in virt\u00f9 anche del contratto che lo legava alla societ\u00e0, decide di restare alla Reggina per tentare una rapida risalita in serie B. Tuttavia la Reggina non raggiunge i risultati sperati, anche per i punti di penalizzazione che gli sono stati inflitti durante la stagione. La Reggina chiude il campionato in ultima posizione, ma grazie ad un ricorso vinto per la restituzione di punti, ha la possibilit\u00e0 di disputare i play out contro il Messina, le due partite dei play out vengono vinte dalla Reggina che quindi si salva, ma la societ\u00e0 non riuscendo a iscriversi al campionato seguente, si vede svincolare dalla FIGC tutto il parco giocatori, quindi David Di Michele si accasa alla Lupa Roma.\nLupa Roma.\nIl 7 agosto 2015 da svincolato viene acquistato a titolo definitivo dalla Lupa Roma compagine di Lega Pro. Segna il suo primo gol con la Lupa Roma, il suo ultimo tra i professionisti, il 17 ottobre 2015 nella gara di campionato Lupa Roma-Pontedera 2-5.\nNazionale.\nHa debuttato con la Nazionale il 30 marzo 2005, a 29 anni, schierato dal ct Marcello Lippi nell'amichevole Italia-Islanda (0-0) giocata a Padova.\nNella sua ultima presenza con gli \"Azzurri\", 6 settembre 2006, \u00e8 stato impiegato dal ct Roberto Donadoni nella partita Francia-Italia (3-1) disputata allo Stade de France di Parigi.\nHa totalizzato 6 presenze in Nazionale.\nAllenatore.\nDopo il ritiro David Di Michele intraprende la carriera di collaboratore tecnico della Lupa Roma.. Il 18 aprile 2016 la societ\u00e0 gli affida la conduzione della squadra, che si trova al penultimo posto in Lega Pro, subentrando a Cucciari.\nConfermato anche per la stagione successiva, l'11 ottobre seguente viene esonerato..\nL'8 novembre, a seguito di un cambio societario, torna sulla panchina dei capitolini. La squadra retrocede poi in Serie D dopo aver perso i play-out con la Carrarese.\nIl 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B.\nIl 12 luglio 2018 viene ufficializzato il suo incarico come allenatore della squadra Under 16 del Frosinone Calcio. Termina la stagione con un quarto posto valevole per l\u2019accesso ai play-off di categoria. La stagione successiva viene confermato alla guida dell'Under 17.\nStatistiche.\nPresenze e reti nei club.\n\"Statistiche aggiornate al 24 ottobre 2016\"\nStatistiche da allenatore.\n\"Statistiche aggiornate al 20 febbraio 2017.\""}
{"id": "591698", "revid": "393899", "url": "https://it.wikipedia.org/wiki?curid=591698", "title": "Stracchino", "text": "Lo stracchino (strach\u00edn in lingua lombarda) (dal lombardo \"strach\", derivante dal longobardo \"strak\", con il significato di \"stanco\") \u00e8 un formaggio italiano a pasta molle e cruda e di breve stagionatura prodotto con latte vaccino intero, che pu\u00f2 essere latte crudo (tipicamente, quelli prodotti in malga o alpeggio) oppure a latte pastorizzato, comunque sempre intero (una variante di stracchino \u00e8 preparata con latte bufalino o con latte di capra), presentandosi come un formaggio grasso e morbido, con crosta spesso sottile e tenera (pelle) diventando crosta dopo stagionatura di alcune settimane, dal colore bianco (sono forme di stracchino la crescenza, la robiola, il taleggio, lo strachitunt, il gorgonzola e il salva cremasco).\nNell'alto Verbano, nell'Oltrep\u00f2 Pavese, nelle province di Piacenza e Cremona, in provincia di Sondrio e nelle valli del Cantone Ticino il nome di \"stracchino\" viene usato anche per indicare il gorgonzola. Oltre alla Lombardia, anche la Toscana lo ha inserito nell'elenco dei prodotti agroalimentari tradizionali italiani.\nEtimologia.\nProdotto originariamente in Lombardia, l'etimologia del nome viene riferita all'utilizzo del latte proveniente da mucche \"stanche\" per la transumanza al fondovalle dopo l'alpeggio estive: tornando stanche dal pascolo estivo negli alpeggi, essendo quindi \"strache\", producevano poco latte, con il quale i pastori facevano appunto questo formaggio, lo stracchino..\nDubbiosa e abbastanza fantasiosa appare un'altra versione, non accreditata, per la quale l'origine del termine starebbe nell'uso di latte di mucche alimentate in inverno con erba ottenuta grazie alle marcite, quindi povera di nutrimento. I monaci cistercensi (provenienti dalla Francia), che avevano fondato le abbazie a sud di Milano, avevano insegnato ai contadini la canalizzazione delle acque per evitare il ristagno di acqua paludosa, origine principale della malaria. Inoltre avevano trasmesso anche le tecniche delle \"marcite\", campi dove l'acqua, scorrendo in continuazione, non gelava e quindi consentiva un taglio aggiuntivo dell'erba in inverno per fornire un supplemento al fieno. Il latte, che veniva ottenuto in questo modo dalle mucche in inverno, era povero di contenuti e forniva un formaggio \"stanco\" o \"strach\"; di qui il nome \"stracchino\" (\"strachin\" in lombardo).\nSecondo un'altra etimologia, stracchino deriverebbe invece da \"straccare\", cio\u00e8 far perdere il siero al latte: \"stracchino\" indicherebbe in tal caso un formaggio prodotto con un latte prosciugato dal siero.\nCrescenza.\nLa crescenza \u00e8 un particolare stracchino di tipo \"freschissimo\", in pratica senza la stagionatura dei 20-60 giorni canonici degli stracchini ordinari. Si presenta senza pelle, cremoso e spalmabile e, a volte, \u00e8 a latte parzialmente scremato. La maturazione \u00e8 di qualche giorno. Ovviamente, deve essere rispettata la catena del freddo di conservazione sino al consumo."}
{"id": "591706", "revid": "293713", "url": "https://it.wikipedia.org/wiki?curid=591706", "title": "Gianni Ciardo", "text": "Biografia.\nSuona pianoforte e chitarra ed \u00e8 stato attivo in diversi campi dello spettacolo: dal cinema alla televisione, dal teatro alla musica, alle serate di cabaret. Nella sua citt\u00e0 svolse come primo lavoro il rappresentante di accendini.\nAttivit\u00e0 professionale.\nIn seguito si lega artisticamente a Nico Salatino con cui debutta nel 1973 nei suoi primi spettacoli teatrali. Dal 1975 inizia a lavorare da solo in teatro in varie localit\u00e0 pugliesi. In questo periodo partecipa al \"Cantapuglia\", manifestazione itinerante nelle piazze della regione, dove si esibisce tra gli altri, con Enrico Beruschi ed Elisabetta Viviani. Debutta in televisione sull'emittente lucana Trm, prendendo parte a diversi variet\u00e0 della rete.\nNel 1980 debutta al cinema in coppia con Nico Salatino, nella commedia erotica \"Quello strano desiderio\" al fianco delle attrici Marina Lotar, e Dirce Funari. Sempre nel 1980 partecipa con Alvaro Vitali al film \"La liceale al mare con l'amica di pap\u00e0\". Partecipa alla trasmissione \"Il tuttologo\" di Antenna Sud, dove ricopre il ruolo del \"professor Ciardo\", un opinionista che parla a ruota libera. Nello stesso periodo fonda \"Crescendo\", uno studio di registrazioni discografiche, con il musicista Mim\u00ec Uva.\nNel 1981 gira i film \"La dottoressa preferisce i marinai\", diretto da Michele Massimo Tarantini, nuovamente con Alvaro Vitali e Paola Senatore, \"Pierino il fichissimo\" con Maurizio Esposito, \"Pierino medico della SAUB\" diretto da Giuliano Carnimeo, ancora con Alvaro Vitali, \"L'esercito pi\u00f9 pazzo del mondo\" diretto da Marino Girolami e con Andrea Brambilla, per il quale \u00e8 anche uno degli autori della canzone \"Arrivano i nostri\", cantata da Leo Gullotta. Sempre nello stesso anno partecipa alla trasmissione televisiva \"Domenica In\" con Pippo Baudo.\nDel 1982 sono i film: \"Giovani, belle... probabilmente ricche\", o \"Amiche mie\", diretto ancora da Michele Massimo Tarantini con lo pseudonimo di Michael E. Lemick, insieme a Carmen Russo e Nadia Cassini, \"Il sommergibile pi\u00f9 pazzo del mondo\" per la regia di Mariano Laurenti, con la coppia Enzo Cannavale e Bombolo, \"\u00c8 forte un casino\", con la regia di Alessandro Metz. Recita ancora nelle sceneggiate napoletane di Alfonso Brescia \"I figli... so' pezzi 'e core\" e \"Tradimento\".\nNel 1983 partecipa a \"Grunt! - La clava \u00e8 uguale per tutti \", una parodia de \"La guerra del fuoco\" per la regia di Andy Luotto. Recita anche nella sceneggiata napoletana \"Laura... a 16 anni mi dicesti s\u00ec\", nuovamente con Alfonso Brescia. Nel 1985 recita in \"Mezzo destro mezzo sinistro - 2 calciatori senza pallone\" accanto alla coppia Gigi e Andrea, diretto da Sergio Martino. In televisione, su Rai 3, partecipa all'episodio \"Alla conquista di Roma\" di Sergio Martino, della serie di film tv \"Che fai, ridi?\".\nConduce inoltre la trasmissione di Rai 3 \"Dancemania n. 3\", insieme a Laura D'Angelo, per tredici puntate. Nel 1986 partecipa al variet\u00e0 \"Un fantastico tragico venerd\u00ec\" su Rete 4, dove recita in sketch comico-erotici al fianco della soubrette Carmen Russo, e recita nei film per la tv diretti da Sergio Martino \"Doppio misto\", ancora con la coppia Gigi e Andrea, con Tin\u00ec Cansino e con Moana Pozzi, \"Ferragosto OK\" in due puntate, e \"Provare per credere\", con Guido Angeli e Gegia, questi ultimi entrambi prodotti da Reteitalia per Italia 1.\nNel 1987 gira \"Italiani a Rio\", diretto ancora da Michele Massimo Tarantini e in televisione partecipa alla trasmissione \"L'Italia s'\u00e8 desta\" di Michele Mirabella su Rai 2. Nel frattempo, continua la sua attivit\u00e0 in teatro, dove recita testi di Dario Fo e Carla Vistarini. Nell'estate del 1988 conduce su Rai 2 con Carmela Vincenti ventitr\u00e9 puntate della trasmissione di Michele Mirabella, \"Aperto per ferie\". Prende parte anche alle trasmissioni \"Fate il vostro gioco\" e alle dodici puntate del suo spin-off \"Da \"Fate il vostro gioco\": chi c'\u00e8 c'\u00e8\", per la regia di Gian Carlo Nicotra, con Giobbe Covatta.\nNel 1989 recita nel film \"Nulla ci pu\u00f2 fermare\", insieme a Sergio Rubini. Nel 1990 conduce su Telenorba il tg satirico \"TeleNormale\". Nel 1992 \u00e8 in televisione per \"Un inviato molto speciale\", fiction di Rai 2 con Lino Banfi. Nel 1993 gira la fiction \"Il Polpo\", parodia in versione barese dello sceneggiato \"La piovra\", per la quale scrive e canta anche la canzone \"Enza\". Nel 1997 gira sempre per Telenorba la sit com \"Italo\" e nel 1998 il film \"Vento di primavera - Innamorarsi a Monopoli\", insieme al duo comico Manuel &amp; Kikka, protagonisti della sitcom \"Very Strong Family\".\nPresenta con Fabrizia Carminati diciotto puntate della trasmissione \"Grand Lady\", trasmessa contemporaneamente da Telenorba, Canale 21, TRC e Telespazio. Nel 2000 gira \"Il segreto del giaguaro\", con il cantante rap Piotta, diretto da Antonello Fassari, e \"Vento di primavera - Innamorarsi a Monopoli\", diretto da Franco Salvia, per il quale \u00e8 anche autore delle musiche con Vera D'Agostino. Nel 2001 gira \"Prigionieri di un incubo\", film ancora diretto da Franco Salvia.\nNel 2003 recita in teatro la commedia \"Ugo\", di Carla Vistarini, con la regia di Vito Signorile. Nel 2005 riceve il premio \"Pugliesi al cinema\" e in luglio presenta la manifestazione \"Portici d'estate\" a Taranto con Francesco Giorgino e Jo Squillo. Nel dicembre dello stesso anno partecipa alla trasmissione televisiva \"Zelig Off\". Nel 2006 \u00e8 nel cast del film tv \"Il padre delle spose\", con Lino Banfi, Rosanna Banfi ed Antonio Stornaiolo e nel film sulla traslazione delle reliquie di San Nicola di Bari \"Nicola, l\u00ec dove sorge il sole\", diretto da Vito Giuss Potenza, del quale cura anche le musiche.\nPartecipa a diverse puntate della trasmissione \"Zelig Circus\", su Canale 5. A dicembre cura la stagione del Teatro Duse di Bari e presenta lo spettacolo \"Ultima Spiaggia\". Nel 2007 partecipa, per il Teatroteam di Bari allo spettacolo \"Novecento 50\", con Angela Minafra e Pippo Volpe, in scena con cinque ballerine, per far rivivere il mondo dell'avanspettacolo. Nel 2008, con altri artisti di \"Zelig\", compie un tour nei tre \"factory outlet center\" del \"network\" \"Fashion District\", a Mantova, Valmontone e Molfetta. Recita in teatro in \"L'Imbianchino bussa sempre due volte\", per la regia di Michele Mirabella, in una commedia di Dario Fo, e in \"Le due croci\" di Pietro De Silva, con la regia di Vito Latorre.\nAl teatro Duse organizza nuovamente la stagione teatrale (\"Il teatro \u00e8 una cosa seria\"), presentando \"Da gioved\u00ec a gioved\u00ec\" e \"Il vizietto\". A Matera gira il film \"Lo stallo\", scritto da Antonio Andrisani e diretto da Silvia Ferreri, nella parte di Donato. Nel 2009 al teatro Duse dirige due produzioni di Codice Arte, \"Ultima spiaggia\" e \"Domanda di matrimonio - L'uomo dal fiore in bocca\", su testi di Anton \u010cechov e di Luigi Pirandello. Nel 2012 partecipa al film \"Non me lo dire\". Nel 2013 \u00e8 regista e protagonista del film \"Sdramma\".\nAltre attivit\u00e0.\nNel 1996 viene nominato assessore agli spettacoli del comune di Taranto nella giunta guidata da Gaetano De Cosmo. Nel 2009 si vocifer\u00f2 di una sua possibile candidatura alle elezioni comunali di Bari in sostegno del sindaco Michele Emiliano, che tuttavia non si concretizz\u00f2.\nCritica.\nFa parte dei \"mostri sacri\" delle commedie erotiche degli anni settanta, che furono criticate a quel tempo per le scene di nudo e per il linguaggio ritenuto volgare ma che, col tempo, sono state ampiamente rivalutate poich\u00e9 considerate un'analisi critica dei difetti della societ\u00e0 italiana non solo di quel periodo, ma anche dei giorni nostri."}
{"id": "591707", "revid": "3115", "url": "https://it.wikipedia.org/wiki?curid=591707", "title": "Il balcone (programma televisivo)", "text": "Il balcone \u00e8 una trasmissione televisiva in onda dal 2006 al 2007 sulla rete nazionale Svizzera di lingua italiana (RSI LA1).\nIl magazine culturale settimanale veniva trasmesso la domenica in seconda serata dopo Storie. Il programma \u00e8 stato ideato, prodotto e presentato da Enrico Lombardi. Nello studio, in cui \u00e8 ricostruito un balcone e alcuni edifici, interagiscono anche Susanna Giani, Ivete da Silva e Olmo Cerri.\nNella prima edizione di inizio 2006 sono state confezionate 16 puntate, la seconda serie \u00e8 andata in onda dall'ottobre 2006 fino a maggio 2007.\nNel programma sono inseriti dei video preparati dalla redazione del programma, composta fra gli altri da Stefano Ferrari, Melissa Gnesa, Davide De Nigris, Claudia Quadri, Paolo Dell'Oca e Claudia Iseli. Si ricorda con particolare piacere le gag comiche del \"Cugino di Verbania\" che, grazie alla candid camera, sondava la conoscenza della popolazione ticinese rispetto ad alcuni elementi della storia locale.\nFra gli ospiti della seconda serie, intervistati dal conduttore, si possono ricordare: Simone Cristicchi, Gianni Morandi, Giovanni Allevi, Vittorino Andreoli, Marco Dellanoce e Claudio Lippi.\nIl primo regista della trasmissione \u00e8 stato Francesco Variale, la seconda edizione invece \u00e8 curata dal regista Alessandro Maccagni. Francesco Variale, in seguito a una malattia fulminante \u00e8 deceduto a giugno 2007.\nSigla.\nLa sigla del programma \u00e8 tratta da una reinterpretazione di Blue Moon eseguita dal cantautore Vinicio Capossela."}
{"id": "591708", "revid": "104265", "url": "https://it.wikipedia.org/wiki?curid=591708", "title": "Giovanni Vacchetta", "text": "Biografia.\nVacchetta divenne maestro di Disegno all'Accademia Albertina di Torino. Gi\u00e0 professore di Ornato Superiore al Museo Industriale di Torino, Vacchetta progett\u00f2 i decori dell'Aula magna del Castello del Valentino.\nCollaboratore di eminenti storici dell'arte medievale, come Alfredo D'Andrade (restauratore della Sacra di San Michele e progettista del Borgo Medievale di Torino), si trov\u00f2 a stretto contatto degli intellettuali che determinarono il gusto per il revival storico nei decenni a cavallo tra Ottocento e Novecento e divenne Direttore della sezione di Arte Antica e delle Arti Applicate nel Museo Civico del capoluogo piemontese. Partecip\u00f2 tra l'altro con Giuseppe Assandria agli scavi di Augusta Bagiennorum.\nLe moderne radici culturali del Vacchetta lo portarono ad impegnarsi nel rilevamento del patrimonio artistico, per lo pi\u00f9 trascurato, esistente nei piccoli centri del Piemonte con particolare attenzione alla provincia di Cuneo. L'esemplare lavoro di catalogazione per singole localit\u00e0 fu impostato su due livelli di linguaggio: quello grafico, che privilegiava il particolare e presentava un carattere tecnico-descrittivo e quello storico, che si avvaleva di notizie verificate su documenti d'archivio o desunte dalle pubblicazioni specialistiche dell'epoca.\nL'evoluzione stilistica.\nNei disegni, eseguiti tra il 1890 e i primi anni del Novecento, si pu\u00f2 osservare come predomini l'aspetto del rilevamento architettonico riguardante l'area piemontese, con un'attenzione specifica dello studioso ai particolari decorativi, mentre in quelli eseguiti negli anni successivi emerge un aspetto maggiormente analitico, inteso come approfondimento delle tipologie e delle tecniche nel campo delle arti applicate. Questi disegni, conservati presso la Societ\u00e0 per Studi Storici, Artistici ed Architettonici della Provincia di Cuneo si rivelano oggi preziosi documenti storici, soprattutto l\u00e0 dove il tempo o l'incuria degli uomini ha irremediabilmente compromesso dove non addirittura perduto."}
{"id": "591711", "revid": "486946", "url": "https://it.wikipedia.org/wiki?curid=591711", "title": "Fenimore Cook", "text": ""}
{"id": "591713", "revid": "1305772", "url": "https://it.wikipedia.org/wiki?curid=591713", "title": "Please (Pet Shop Boys)", "text": "Please \u00e8 il primo album in studio del gruppo musicale britannico Pet Shop Boys, pubblicato il 24 marzo 1986 dalla Parlophone.\nL'album detiene il record, nella carriera dei Pet Shop Boys, di essere quello pi\u00f9 presente in classifica con 82 settimane di presenza nella classifica degli album britannica. Fu deciso di intitolare l'album Please in modo che le persone potessero entrare nei negozi di dischi e chiedere \"Can I have the Pet Shop Boys album, Please?\".\nDescrizione.\nL'album ha dato inizio a una carriera piena di successo per il duo che applicava (e applica tuttora) intenzionalmente il pretension intellettuale, molto spesso provocatorio e l'auto-indulgenza filosofica a una musica dalle sonorit\u00e0 spiccatamente dance.\nBrani musicalmente non sofisticati, ma trattanti grandi temi come il singolo \"West End Girls\" e il successivo \"Opportunities (Let's Make Lots of Money)\" trainarono l'album in vetta alle classifiche di tutto il mondo. Successo che fu poi confermato dall'impegnata \"Suburbia\" e dalla canzone d'amore, con intento prettamente dance, \"Love Comes Quickly\" che, anche in virt\u00f9 della altissima posizione delle classifiche dell'epoca, rimane tuttora uno dei brani pi\u00f9 amati dei Pet Shop Boys.\nUna tendenza quella dei Pet Shop Boys (quella di unire temi sociali di gran livello alla musica pop/easy/dance) che verr\u00e0 sempre confermata dal duo in ogni suo lavoro.\nRistampa.\nIl 4 giugno 2001 \"Please\" venne ristampato in edizione speciale a due dischi: il primo disco \u00e8 l'album stesso, il secondo disco contiene materiale extra registrato negli anni 1984-1986. La ristampa di \"Please\" entr\u00f2 in classifica alla posizione 103."}
{"id": "591721", "revid": "117063655", "url": "https://it.wikipedia.org/wiki?curid=591721", "title": "Joyful", "text": "Joyful \u00e8 l'album di debutto della cantante Ayo, pubblicato dall'etichetta discografica Universal Music France il 12 giugno 2006."}
{"id": "591723", "revid": "75142", "url": "https://it.wikipedia.org/wiki?curid=591723", "title": "Vallee d'Aoste", "text": ""}
{"id": "591734", "revid": "110157", "url": "https://it.wikipedia.org/wiki?curid=591734", "title": "Girl/Boy EP", "text": "Girl/Boy \u00e8 un EP del musicista Richard D. James con lo pseudonimo Aphex Twin.\n\u00c8 stato pubblicato dalla Warp Records nel 1996 nei formati vinile 12\" e CD.\nLe tracce da \"Milkman\" a \"Girl/Boy (Redruth Mix)\" sono state anche aggiunte come bonus track nella versione statunitense di \"Richard D. James Album\".\nLa copertina dell'album \u00e8 una foto scattata alla lapide commemorativa del fratello di James, Richard James, morto alla nascita."}
{"id": "591739", "revid": "123987307", "url": "https://it.wikipedia.org/wiki?curid=591739", "title": "Lilo &amp; Stitch 2 - Che disastro Stitch!", "text": "Lilo &amp; Stitch 2 - Che disastro Stitch! (\"Lilo &amp; Stitch 2: Stitch Has a Glitch\") \u00e8 un film d'animazione direct-to-video del 2005 diretto da Michael LaBash e Anthony Leondis prodotto da DisneyToon Studios.\nPur essendo la terza pellicola ad occuparsi dell'universo di \"Lilo &amp; Stitch\", in ordine di comparizione, il film - dal punto di vista cronologico dell'universo Disney - \u00e8 il primo vero sequel delle avventure iniziate nel 2002 con il film \"Lilo &amp; Stitch\". \nLa storia si sviluppa prima degli avvenimenti del film \"Provaci ancora Stitch!\" (titolo originale \"Stitch! The Movie\") uscito per il mercato home video nel 2003.\nTra i doppiatori originali figurano Dakota Fanning (Lilo), Tia Carrere (Nani) e Jason Scott Lee (David). Da notare che in precedenza il ruolo di Lilo \u00e8 stato ricoperto dall'attrice Daveigh Chase per il quale vinse nel 2003 un Annie Award.\nTrama.\nStitch \u00e8 ormai entrato a pieno titolo nella famiglia di Lilo e Nani, ma una notte il piccolo alieno ha un terribile incubo in cui sogna di diventare nuovamente cattivo e di ferire la bambina. Lilo lo ascolta attentamente e controlla il suo livello di bont\u00e0, rassicurandolo del fatto che si sia trattato solo di un sogno. Quel giorno, il gruppo di ballo di cui fa parte Lilo viene invitato a partecipare ad una gara di Hula, e tutte le allieve devono preparare un'idea. Lilo, ricordando che sua madre alla sua et\u00e0 vinse una competizione di Hula, \u00e8 determinata a vincere, e Stitch decide di aiutarla viaggiando con lei per le Hawaii in modo da trovare idee.\nDurante una serata in famiglia per\u00f2, l'alieno manifesta dei problemi comportamentali e perde il controllo, rimanendo vittima di un \"glitch\" che fa diventare verdi i suoi occhi per alcuni istanti e lo fa comportare in modo strano. Jumba, suo creatore che lo aveva chiamato inizialmente \"Esperimento 626\", se ne accorge, ricordando che quando lo aveva creato non l'aveva potuto \"caricare\" al massimo, poich\u00e9 quando venne arrestato la carica delle sue molecole venne interrotta in seguito all'irruzione delle guardie della Confederazione Galattica nel suo laboratorio. Chiede cos\u00ec aiuto a Pleakley per costruire una camera di fusione, in modo da ricaricare le sue molecole di Stitch, perch\u00e9 se si dovessero scaricare del tutto, Stitch morirebbe.\nI \"glitch\" nel frattempo si ripetono, e Stitch finisce per perdere ancora il controllo e causare guai, facendo tra l'altro calare il suo livello di bont\u00e0 a favore di un rigurgito della sua vecchia malvagit\u00e0 di alieno nato per distruggere; Lilo per\u00f2, tutta presa dalla gara di Hula, non se ne accorge, e Stitch spera di riuscire a risolvere il problema prima che la bambina si renda conto che lui sta tornando malvagio. Tornati a casa dai loro giri esplorativi, Lilo e Stitch decidono di usare come idea per la gara di ballo la storia della dea Hi'iaka e del mortale Loihau, secondo la quale l'amore \u00e8 pi\u00f9 forte di tutto, anche della morte, ma sfortunatamente, alle prove della Hula, un improvviso ritorno del \"glitch\" di Stitch rovina tutto, e Lilo, che non capisce perch\u00e9, addossa a Stitch la colpa di tutto e lo ignora per allenarsi da sola, mentre l'alieno, nel tentativo di aggiustare le cose, torna nei luoghi gi\u00e0 visitati per compiere buone azioni e ripristinare ancora una volta il suo livello di bont\u00e0.\nIntanto, Jumba costruisce la camera di fusione, ma dopo che essa esplode, rivela di non averla mai costruita, e che all'epoca l'aveva ordinata su un catalogo di forniture intergalattiche. Lui e Pleakley devono quindi arrangiarsi con le tecnologie terrestri per cercare di ricostruirla da zero.\nQuando Stitch torna a casa, Lilo, ormai ossessionata dal cercare di vincere la gara di Hula, gli d\u00e0 buca ed i due hanno un'altra discussione, e dopo che per una ricaduta del \"glitch\" il piccolo alieno mette a soqquadro la sua stanza, la bambina litiga pesantemente con lui dicendogli che \u00e8 cattivo e sar\u00e0 sempre cattivo. Jumba, dopo un po' di tempo, riesce finalmente a ricostruire la macchina di fusione, e intanto Lilo prende parte alla gara di Hula. Tuttavia, quando Jumba le spiega che Stitch \u00e8 nei guai ed i motivi del suo strano comportamento, rinuncia alla gara per aiutare il suo amico.\nIl povero alieno, ormai allo stremo delle forze, perde ancora una volta il controllo e ferisce accidentalmente Lilo sulla guancia, proprio come nel suo sogno, ed in preda allo shock, prende l'astronave di Jumba per lasciare il pianeta Terra, ma un ennesimo \"glitch\" lo fa invece schiantare sulle montagne, dove tutta la famiglia lo va a cercare. Lilo cerca di mettere Stitch nella macchina di Jumba, ma le sue molecole sono ormai scariche e l'alieno perde la vita tra le braccia della bambina. Sconvolta e piena di sensi di colpa per non averlo aiutato quando lui aveva bisogno di lei, Lilo piange su di lui, e Stitch riprende i sensi, indicando che \u00e8 stato salvato giusto in tempo... o forse che l'amore della dolce Lilo per lui \u00e8 stato pi\u00f9 forte della morte, proprio come nella leggenda.\nPi\u00f9 tardi, alla gara di Hula, l'intera famiglia - compresi Jumba e Pleakley - balla sul palcoscenico."}
{"id": "591741", "revid": "6923", "url": "https://it.wikipedia.org/wiki?curid=591741", "title": "Fiat 127 Panorama", "text": ""}
{"id": "591742", "revid": "18043", "url": "https://it.wikipedia.org/wiki?curid=591742", "title": "Gril/Boy EP", "text": ""}
{"id": "591743", "revid": "124341275", "url": "https://it.wikipedia.org/wiki?curid=591743", "title": "Alfa Romeo Alfasud", "text": "LAlfa Romeo Alfasud \u00e8 un'autovettura prodotta dalla casa automobilistica italiana Alfa Romeo dal 1972 al 1984 attraverso la societ\u00e0 Industria Napoletana Costruzione Autoveicoli Alfa Romeo (INCA) - Alfasud S.p.A (azienda controllata al 90% dalla stessa Alfa Romeo.\nSi tratta della prima vettura ad essere assemblata nello stabilimento di Pomigliano d'Arco.\nLa versione coup\u00e9 chiamata \"Alfasud Sprint\" e successivamente semplicemente \"Sprint\" \u00e8 stata presentata nel 1976 ed \u00e8 stata prodotta fino al 1989. L'Alfasud \u00e8 stato il modello pi\u00f9 venduto nella storia dell'Alfa Romeo con 1.017.387 esemplari prodotti.\nLa storia.\nVerso la fine degli anni sessanta, l'allora presidente dell'Alfa Romeo Giuseppe Luraghi richiam\u00f2 al Portello il progettista Rudolf Hruska. Si trattava di costruire un nuovo stabilimento nelle aree adiacenti alla Alfa Avio Costruzioni in provincia di Napoli, cos\u00ec da permettere all'Alfa Romeo la produzione di un nuovo modello, completamente progettato da Hruska.\nPer Luraghi la produzione della vettura assunse anche un ruolo sociale. L'IRI permise a Luraghi, grazie anche alle oggettive necessit\u00e0 logistiche, di creare, per accedere ai fondi destinati a favorire l'industrializzazione del Sud Italia, un nuovo stabilimento, sui terreni gi\u00e0 di propriet\u00e0 della stessa azienda, per assemblare il nuovo modello ed i suoi derivati.\nNel 1967 inizi\u00f2, contemporaneamente, la progettazione dello stabilimento e della nuova vettura, entrambe sotto la responsabilit\u00e0 tecnica dall'ingegnere Rudolf Hruschka, gi\u00e0 braccio destro di Ferdinand Porsche e consulente Fiat, Simca, Cisitalia e Abarth. La progettazione e il disegno della carrozzeria, invece, venne congiuntamente affidata alla neonata SIRP - poi Italdesign - di Giorgetto Giugiaro e Aldo Mantovani.\nLa gestione dell'operazione, capitanata da Hruska, fu resa completamente autonoma attraverso la creazione, il 17 gennaio 1968, dell'Industria Napoletana Costruzione Autoveicoli Alfa Romeo (INCA) - Alfasud S.p.A. (con sede a Pomigliano d'Arco) che operava, nel completamento dello stabilimento e nella progettazione del nuovo modello, in maniera indipendente dallo stabilimento di Arese.\nL'Alfasud venne presentata in anteprima nel 1971 al salone dell'automobile di Torino, le prime consegne iniziarono a giugno dell'anno successivo. Si trattava di una berlina a quattro porte e due volumi, con coda che gli americani avrebbero definito \"fastback\" (la versione cinque porte con il portellone posteriore arriv\u00f2 solo al termine della produzione, nel 1982), caratterizzata da soluzioni meccaniche ricalcando lo schema gi\u00e0 sperimentato sulla Lancia sulla Lancia Flavia dell'ingnere Fessia quali: trazione anteriore, motore 4 cilindri boxer, freni a disco su tutte le ruote (quelli anteriori erano \"entrobordo\" per ridurre le masse non sospese), retrotreno ad assale rigido con Parallelogramma di Watt e avantreno MacPherson, semplice ma che permetteva l'economia di scala che la vettura si proponeva.\nDiscreto per l'epoca il Cx di 0,40, ma non eccezionale se paragonato allo 0,30 della concorrente Citro\u00ebn GS del 1970 o allo 0,34 della Giulia del 1962, vettura, quest'ultima, di un diverso segmento. Mai come nel caso di Alfasud, le buone idee in fase progettuale e di disegno, si sarebbero scontrate con carenze e negligenze in fase di assemblaggio e con deficit qualitativi, rendendo la berlina di Pomigliano il frutto di un'esperienza unica nel panorama industriale italiano.\nLa prima serie (1972-1977).\nSe gli interni erano stati disegnati e concepiti per avere un'impostazione pi\u00f9 sportiva, alcune finiture apparivano spartane (pavimento in gomma, sedili in sky, plastiche della plancia economiche); la dotazione era globalmente di buon livello (volante e sedile di guida regolabili in altezza e posizione, moderno impianto di ventilazione). Nei primissimi modelli mancavano tuttavia il contagiri e il servofreno, poi aggiunti successivamente. Vi era inoltre una pecca di natura estetica che fu giudicata grave da molti: le cerniere del portello del bagagliaio posteriore erano \"a vista\" e quindi ne pregiudicavano non poco l'estetica, e solo con la presentazione della terza serie, diversi anni dopo, furono ricoperte mediante l'applicazione di una bandella in plastica. Gli acquirenti della prima ora non perdonarono all'Alfa l'assenza di servofreno (aggiunto solo nel 1973, ma la cui assenza comunque non pregiudicava l'efficienza dell'intero impianto frenante, considerato fra i migliori di tutte le vetture di quel segmento in quell'epoca soprattutto perch\u00e9 era a disco sulle 4 ruote) e del contagiri, anche in considerazione del prezzo.\nL'Alfasud port\u00f2 al debutto il nuovo motore boxer Alfa Romeo (soluzione che permise a Giugiaro di disegnare un frontale molto basso e sfuggente) raffreddato ad acqua di 1186 cm\u00b3. Il propulsore forniva discrete prestazioni, sicuramente superiori a quelle di autovetture di pari categoria (si trattava, pur sempre, di 63\u00a0CV a 6000 giri), era pronto e disponibile nel salire di giri e, abbinato a un cambio manuale a 4 marce, consentiva alla nuova Alfa Romeo di toccare i 153\u00a0km/h, velocit\u00e0 di tutto rispetto per un'autovettura che voleva inserirsi nel segmento medio-basso.\nLe problematiche di qualit\u00e0 ed assemblaggio.\nLa commercializzazione della berlina a 4 porte inizi\u00f2 nel 1972 a un prezzo di 1.420.000 lire. Il successo fu buono, soprattutto per il comportamento stradale; unanimi i consensi da tutte le riviste di settore, sia italiane che estere, per la guidabilit\u00e0 complessiva, la tenuta di strada, la visibilit\u00e0 e lo spazio interno. Hruska, che era molto alto, aveva richiesto ai progettisti che l'abitacolo fosse cos\u00ec spazioso che, con una persona della sua altezza alla guida, un passeggero della stessa taglia stesse comodo sul sedile posteriore. Purtroppo, l'affidabilit\u00e0 dell'Alfasud fu minata da un insieme di fattori che portarono a una precariet\u00e0 degli assemblaggi - con frequenti rotture - e alla ossidazione dei lamierati. Certamente, un contributo a tali difetti fu dato dalla scarsa conoscenza del lavoro da parte della manodopera impiegata e da un comportamento a volte poco collaborativo da parte delle maestranze, che - unito a un numero elevatissimo di scioperi e alti picchi di assenteismo - infici\u00f2 il sistema di controllo della qualit\u00e0, rendendo la costruzione e assemblaggio dell'auto un vero e proprio \u00abcaso anomalo\u00bb di conflittualit\u00e0 tra lavoratori, sindacato e datori di lavoro. Sar\u00e0 tale scarsa cura nella preparazione e nell'assemblaggio - oltre a difetti intrinseci dei materiali - concausa dei problemi maggiori della macchina: la ruggine e le rotture dei componenti.\nIl problema principale era quello della ruggine, che emergeva dopo pochissimo tempo sui parafanghi anteriori, sugli archi interni delle ruote, sui montanti intorno al parabrezza e lunotto, formandosi persino sui pannelli centrali. Questo problema caratterizzer\u00e0 l'intera produzione Alfasud, portando alla scomparsa di buona parte della produzione di prima e seconda serie; verr\u00e0 parzialmente mitigato solamente con la terza serie. Le motivazioni furono molteplici e mai del tutto chiarite. Le ipotesi riconducono alla scelta di lamierati di produzione russa, all'inadeguatezza dei trattamenti di protezione e alla loro non tempestivit\u00e0 (per cui, molte parti venivano lasciate esposte dopo l'arrivo a Pomigliano e, prima di essere montate, all'aria, e trattate senza una previa pulizia) e, come visto, a vere e proprie negligenze, sospensioni della produzione per agitazioni sindacali, o addirittura volontarie attivit\u00e0 di sabotaggio. Per arginare il problema della ruggine si pens\u00f2 di riempire tutte le cavit\u00e0 della carrozzeria con una speciale schiuma sintetica; trattamento che peggior\u00f2 la marcescenza degli scatolati, le cui schiume assorbivano l'umidit\u00e0. Solo dal 1975 la \"L\" avrebbe adottato - oltre al cambio a 5 marce, cambiando nome in \"Alfasud 5m\" - un migliore trattamento della lamiera del veicolo - denominato \"zincrometal\" - che consent\u00ec sulle successive versioni di posticipare, nel tempo, i problemi di ossidazione, che comunque emergevano. \u00c8 interessante sapere come, per poter meglio rifornire i reparti verniciatura, la Vercolac - storico fornitore di Alfa Romeo - apr\u00ec a Casoria un'azienda denominata Vercolac Sud, dedita alla preparazione dei pigmenti per l'Alfasud, che si rivolger\u00e0 comunque anche ad altri fornitori.\nOltre a questo, numerose furono le rotture dei materiali plastici, soprattutto interni. Anche in tal caso, alle carenze qualitative di materiali (che causavano scricchiolii e rotture degli elementi in plastica dei rivestimenti interni), si sommavano veri e propri difetti ed errori in fase di assemblaggio, nonch\u00e9 una certa approssimazione in alcune finiture (a titolo di esempio, un semplicissimo autoadesivo sui montanti posteriori che indicava l'allestimento \"5m\").\nMotorizzazioni.\nMentre alla base rimase la versione 1200 da 63\u00a0CV con cambio a 4 marce (ora denominata \"Alfasud N\"), nel 1974 arriv\u00f2 la \"Alfasud L\", con allestimento pi\u00f9 ricco (sedili in panno, pavimento in moquette, poggiatesta anteriori, rostri ai paraurti, profili cromati ai finestrini, finiture pi\u00f9 curate) e motore migliorato nell'erogazione di coppia (9 kgm a 3200 giri anzich\u00e9 8,5 a 3500), che propose nuove finiture e dotazioni.\nNel 1973 arriv\u00f2 la versione \"Alfasud Ti\" a 2 porte, con allestimento sportivo. Le differenze, oltre al numero di porte, riguardavano:\nL'interno era pi\u00f9 curato grazie ai nuovi sedili sportivi con fascia centrale in tessuto e fianchetti in sky, ai poggiatesta anteriori, al volante a tre razze, alla moquette sul pavimento ed alla dotazione che comprendeva finalmente il contagiri, il manometro dell'olio e il termometro dell'acqua. Dal punto di vista tecnico si segnalavano il motore potenziato a 68\u00a0CV (grazie ai nuovi alberi a camme e al carburatore doppio corpo), il cambio a 5 marce e il servofreno. Nel 1976 la cilindrata del motore aument\u00f2 a 1286\u00a0cm\u00b3 e la potenza pass\u00f2 a 75\u00a0CV.\nLa \"seconda\" serie (1977-1980).\nNel 1977 alcuni piccoli ritocchi (nuovi paraurti con fascia in gomma, mascherina rivista, griglie di sfogo nere) permisero alla casa madre di proporre una \"nuova serie\". Oltre alla solita \"Alfasud N\", la \"Alfasud 5m\" viene sostituita dalle \"Alfasud Super\", con finiture pi\u00f9 curate, cambio a 5 marce e motore 1200 da 63\u00a0CV o 1300 da 68\u00a0CV. Queste modifiche, unitamente alla nuova gamma, diedero luogo a quella che viene comunemente chiamata complessivamente la \"seconda serie\"; da notare, per\u00f2, che - complice la complessiva continuit\u00e0 di questi modelli di Alfasud con quelli precedenti - alcune fonti ancora negano l'esistenza di una vera e propria \"serie\" 1977-1980, identificando una nuova \"seconda serie\" solo in coincidenza col lancio della versione del 1980.\nLa \"Giardinetta\" fu ritoccata nel 1977 come la berlina, adott\u00f2 il motore di 1286\u00a0cm\u00b3 da 68\u00a0CV abbinato al cambio a 5 marce. Anche la versione a 2 porte \"Ti\", venne aggiornata (nuovi paraurti con fascia in gomma, nuovo alettone posteriore, nuovi codolini passaruota neri, nuovi rivestimenti interni). \nInvariato il motore 1300 da 76\u00a0CV. Nel 1978 la cilindrata del 1300 pass\u00f2, per tutte le versioni, da 1286 a 1351\u00a0cm\u00b3 e la potenza crebbe a 79\u00a0CV. Contemporaneamente, sulle \"Ti\", il boxer 1300 venne affiancato da una versione di cubatura maggiorata a 1490\u00a0cm\u00b3 da 84\u00a0CV.\nLa terza serie (1980-1984).\nNel 1980 venne effettuato un vero e proprio cambio di serie aggiornando in maniera pi\u00f9 profonda la vettura: cambi\u00f2 il frontale (mascherina e gruppi ottici), la posizione delle frecce, la coda (nuovo cofano bagagli, luci pi\u00f9 estese), i paraurti (in plastica nera), cornici e gocciolatoi (neri) e gli interni (completamente nuovi).\nAlcune lamiere esterne furono profondamente riviste nel disegno. Non mancarono comunque alcune critiche per il restyling, sebbene riuscito, in quanto i pi\u00f9 \"pignoli\" sostenevano che le aggiunte in plastica sulla carrozzeria si rivelavano alquanto vistose, specialmente se si trattava di vetture di colori chiari. La gamma comprendeva adesso:\nLa versione base \"1.2 4m\" era riconoscibile per i paraurti pi\u00f9 sottili, l'assenza di bande protettive laterali e la dotazione ridotta all'osso. Non venne pi\u00f9 riproposta la poco gradita \"Giardinetta\".\nNel 1980 anche le Ti vennero aggiornate, sulle tracce della berlina 4 porte. Potenziati (grazie all'alimentazione bicarburatore) i motori di 1351\u00a0cm\u00b3 (86\u00a0CV) e 1490\u00a0cm\u00b3 (95\u00a0CV). Nel 1981 le \"Ti\" abbandonarono la configurazione a 2 porte per adottare quella a 3 porte, grazie al portellone posteriore. Furono le prime \"Alfasud\" ad adottarlo. La nuova carrozzeria 3 porte venne offerta anche in allestimento base. Nello stesso anno arriv\u00f2 la versione \"4p Valentino\" firmata, con colorazione bordeaux metallizzata e nera, cerchi color oro, interni in velluto nero, volante in legno. Il motore era il 1200 da 68\u00a0CV.\nNel 1982 la \"1.5 Ti\", lasci\u00f2 il posto alla pi\u00f9 potente (105\u00a0CV) \"1.5 Ti Quadrifoglio Verde\", riconoscibile per i cerchi in lega, le bandelle sottoporta e i sedili pi\u00f9 sportivi. Inoltre entr\u00f2 in listino la versione \"4p Junior\" con una dotazione di serie essenziale e solo con motore 1.2 da 68\u00a0CV e cambio a 5 marce.\nNel 1982, a gran richiesta della clientela, arriv\u00f2 finalmente il portellone posteriore per le versioni a 4 porte, denominate \"5 porte SC\"; questa modifica meriterebbe un capitolo a parte poich\u00e9 la spesa per modificare i macchinari di produzione non fu mai \"ammortizzata\"; addirittura la vettura prodotta con il portellone si rivel\u00f2 inferiore, come resistenza torsionale, alla berlina 4 porte. Alla base rimase la \"S\" a 4 porte, mentre il top di gamma era rappresentato dalla \"1.5 5porte Quadrifoglio Oro\", con motore 1500 bicarburatore da 95\u00a0CV e finiture curate (interno in velluto, volante in legno, mascherina argento metallizzato). La gamma 1982 comprendeva:\nL'Alfasud Giardinetta.\nFortemente voluta da Hruska e da Giugiaro, viene presentata nel 1975 la versione \"Giardinetta\" a tre porte, gi\u00e0 dotata del motore di seconda generazione, tipo 30102, con potenza e coppia aumentate e la possibilit\u00e0 del cambio a 5 marce.\nIn previsione del trasporto di carichi pesanti, fu studiata una speciale nervatura di collegamento tra il pianale e i passaruota posteriori, che conferisce alla vettura un'eccellente rigidit\u00e0 torsionale della scocca. Il \"design\" \u00e8 di Aldo Mantovani e per la prima volta ricompare la denominazione \"Giardinetta\", registrata dalla carrozzeria Viotti nel 1945 per contrassegnare le sue vetture \"station wagon\", su autotelai FIAT e Lancia, che rappresentano le progenitrici di questa tipologia di automobili.Lo scarso gradimento del pubblico italiano verso le \"station wagon\" - considerate fino agli anni ottanta dei veicoli da lavoro -, l'unica configurazione a tre porte e l'elevato prezzo di listino (3.101.000 Lire per il modello base nel 1975), determinarono lo scarso successo commerciale della \"Giardinetta\" (anche considerando l'estetica poco riuscita, soprattutto la parte posteriore), nonostante fosse dotata di un elegante pianale di carico in finto legno e di un ampio portellone che consentiva di trasportare oggetti molto ingombranti.\nLa prima serie, nelle due versioni \"Giardinetta\" e \"Giardinetta 5M\", fu prodotta dal 1975 al 1977 in 3.799 esemplari, mentre la seconda serie, nell'unica versione \"Giardinetta 1.3\", fu prodotta dal 1977 al 1980 in 2.100 esemplari.\nL'Alfasud Sprint (1976-1989).\nBench\u00e9 la moda delle coup\u00e9 volgesse al termine, nel 1976 l'Alfa Romeo decise di lanciare l'Alfasud Sprint, una coup\u00e9 a 4 posti con carrozzeria \"fastback\" e portellone posteriore. Disegnata da Giugiaro e fortemente ispirata alla Alfetta GT, era una vettura riuscita. Il motore era il boxer di 1286\u00a0cm\u00b3 da 76\u00a0CV, brillante ma non abbastanza potente. Il prezzo elevato e la qualit\u00e0 mediocre limitarono il successo, oltre al fatto che, nonostante la linea a due volumi ed il portellone, il divano posteriore era fisso e non poteva quindi essere ribaltato per ampliare il bagagliaio. Nel 1978 la gamma venne ampliata con l'introduzione delle versioni \"Veloce 1.3\" e \"Veloce 1.5\", mosse dalle versioni bicarburatore dei boxer di 1351\u00a0cm\u00b3 (86\u00a0CV) e 1490\u00a0cm\u00b3 (95\u00a0CV). Alla base rimase la versione \"1.3\" con motore 1351 monocarburatore da 79\u00a0CV. Riguardo ai volumi di vendita la fece da padrone la 1.5, mentre la piccola 1300 venne venduta in quantit\u00e0 minori.\nNel 1983 un restyling (nuovi paraurti in plastica, nuova mascherina, nuovi gruppi ottici posteriori, nuove fasce laterali in plastica grezza di generose dimensioni, verniciatura in nero di tutte le parti prima cromate e nuovi interni) diede vita alla seconda serie, denominata semplicemente \"Sprint\" (senza pi\u00f9 la denominazione \"Alfasud\"). Due le versioni disponibili: la \"1.3\" (1351\u00a0cm\u00b3, 86\u00a0CV) e la \"1.5 Quadrifoglio Verde\" (1490\u00a0cm\u00b3, 105\u00a0CV ottenuti grazie all'introduzione di 2 testate modificate). Quest'ultima era riconoscibile per i filetti verdi sui paraurti e sulle fasce laterali e i sedili sportivi con poggiatesta traforati.\nLa fine.\nMentre nel 1982, in previsione della fine dell'Alfasud e del lancio di nuovi modelli assemblati a Pomigliano, l'Alfasud S.p.A. aveva gi\u00e0 cambiato nome in \"I.N.C.A. Investimenti\", nel 1983 venne presentata l'Alfa Romeo 33 destinata a sostituire definitivamente l'Alfasud berlina nel 1984. Sopravvisse solo la \"Sprint\" che venne modificata nella meccanica anteriore adottando lo stesso sistema frenante della 33, ovvero con freni a disco nella parte anteriore posti sui mozzi e freni a tamburo posteriori, la Sprint continu\u00f2 la sua carriera fino al 1989, dopo che nel 1987 la versione 1490 venne sostituita con il motore 1712 8 valvole della 33 Quadrifoglio Verde.\nAttivit\u00e0 sportiva.\nNel 1975, sfruttando le potenzialit\u00e0 dell'Alfasud Ti, il pilota austriaco Johannes Ortner organizz\u00f2 in patria un trofeo loro riservato.\nL'Alfa Romeo sfrutt\u00f2 l'occasione per rilanciare l'immagine sportiva dell'Alfasud e scoprire giovani piloti e quindi nel 1976 decise di organizzare un trofeo monomarca, dove la dirigenza Alfa Romeo, decise di far preparare alcune vetture prodotte a Pomigliano d'Arco attraverso un kit fornito da Autodelta a privati e ad alcune scuderie, lasciando a queste ultime la possibilit\u00e0 di elaborare e modificare ulteriormente la meccanica del motore boxer.\nDal punto di vista della carrozzeria, i passaruota erano allargati per ospitare le ruote da 8\u00d713\" con pneumatici Pirelli P7 Corsa 235/45-13. Il peso minimo era fissato in 800\u00a0kg, misurato a vuoto di benzina ma con estintore, acqua e olio. La potenza del 4 cilindri boxer crebbe inizialmente a 115\u00a0CV a 6500 giri, per arrivare, in alcuni casi, a 120, con una velocit\u00e0 massima di 200\u00a0km/h. Fu questo il caso del preparatore toscano S.C.A.R. Autostrada, una delle cui vetture, guidate da Filippo Nicolini, vinse il primo trofeo. La TI sarebbe stata impiegata, con varie modifiche, fino al 1981, anno in cui sarebbe stata rimpiazzata dalla Sprint.\nL'Alfasud ha poi vinto nel 1976 e nel 1977 il campionato europeo turismo divisione 1, riservato alle utilitarie, ed ha poi partecipato a diversi campionati super turismo rally nel corso degli anni, a gare di velocit\u00e0 in salita, slalom.\nL'Alfasud e le forze dell'ordine.\nPer gli altri modelli dell'Alfa Romeo, la messa su strada da parte delle forze dell'ordine avveniva con uno scarto di pi\u00f9 di un biennio rispetto al lancio delle versioni civili. Tale lasso di tempo, infatti, era necessario perch\u00e9 tali mezzi fossero preventivati (al momento dell'uscita di un nuovo modello, le forze dell'ordine ancora stavano mettendo su strada esemplari del modello precedente) e per lanciare la laboriosa procedura d'acquisto. Per vedere l'Alfasud in livrea si dovette addirittura attendere la terza serie; furono infatti le versioni 1.3 e 1.5 della serie \"1980\" ad essere acquistate ed utilizzate quali volanti dalla Polizia di Stato. In questo caso, si segnala la presenza di esemplari di fine seconda serie, probabilmente ancora sulle linee di montaggio al momento del contratto, ed aggiunti dall'Alfa nei lotti da cedere.\nUn esemplare di Alfasud terza serie (versione super 1300 del 1980, targato Polizia 56856) \u00e8 conservato presso il museo delle auto della polizia a Roma. Complice l'adozione, come volante, di Alfetta ed Alfa 33 nel periodo di produzione dell'Alfasud, gli acquisti furono relativamente esigui gi\u00e0 all'epoca. I problemi di carrozzeria del modello, uniti all'uso intenso come vettura di servizio volante nelle citt\u00e0, hanno portato alla demolizione e scomparsa di pressoch\u00e9 tutte le auto gi\u00e0 della polizia."}
{"id": "591748", "revid": "287204", "url": "https://it.wikipedia.org/wiki?curid=591748", "title": "Gaetano Greco", "text": "Biografia.\nFiglio o nipote di Don Francesco Greco (?), un maestro di strumenti a fiato che prestava servizio al Conservatorio della Piet\u00e0 dei Turchini e al Conservatorio dei Poveri di Ges\u00f9 Cristo, Gaetano Greco studi\u00f2 in quest'ultima scuola sotto la guida di Giovanni Salvatore e Gennaro Ursino e nel 1678, appena ventenne (?), vi divent\u00f2 assistente (\"mastriciello\") all'insegnamento. \nNel 1696 ricevette la nomina di maestro di cappella della famosa scuola di musica, carica che mantenne fino alla morte, per essere poi sostituito dal famoso Francesco Durante. Tra i suoi studenti pot\u00e9 annoverare grandi nomi della scuola musicale napoletana: Giuseppe Porsile, Nicola Porpora, Domenico Scarlatti, Leonardo Vinci e tra i suoi ultimi allievi Giovanni Battista Pergolesi. Verso la fine del Seicento fu inoltre nominato \"Maestro della Fidelissima Citt\u00e0\" in sostituzione di Francesco Provenzale, posto che conserv\u00f2 alternandosi con Domenico Sarro.\nGreco fu uno dei maggiori e influenti maestri della scuola napoletana. Egli infatti contribu\u00ec profondamente allo sviluppo della musica partenopea, nonostante il ruolo determinante che giocava Alessandro Scarlatti nello scenario della Napoli a cavallo tra Seicento e Settecento. Per quanto concerne la sua attivit\u00e0 compositiva si occup\u00f2 principalmente della musica per strumenti a tastiera, nella quale seppe distinguersi per le sue melodie e i suoi ritmi vivaci. Le intavolature per cembalo sono i suoi lavori pi\u00f9 noti, tra i quali spicca maggiormente il brano \"Partite sopra il ballo di Mantova\".\nFonti manoscritte per clavicembalo.\nNapoli, Biblioteca del Conservatorio di Musica \u201cS. Pietro a Majella\u201d [I-Nc]\nBruxelles, Bibliot\u00e8que Royale Albert I [B-Br]:\nLondon, British Library [GB-Lbm]:"}
{"id": "591749", "revid": "287204", "url": "https://it.wikipedia.org/wiki?curid=591749", "title": "Campionato italiano di hockey su ghiaccio 1953-1954", "text": "Il campionato italiano di hockey su ghiaccio 1953-54 fu la 21\u00aa edizione del campionato nazionale.\nSerie A.\nFormula.\nLa novit\u00e0 del torneo \u00e8 l'introduzione di un girone unico con scontri diretti.\nFormazioni.\nSono iscritte 8 squadre: Alleghe HC, Asiago Hockey AS, HC Auronzo, HC Bolzano, SG Cortina, Diavoli Rossoneri Milano, Ortisei e HC Milano Inter.\nCampionato.\nA Bolzano il 7 novembre 1953 \u00e8 inaugurato il Palazzo del Ghiaccio di via Roma e il primo incontro programmato \u00e8 Bolzano-Milano Inter che termina 8-5 per i padroni di casa. La nuova struttura vedr\u00e0 per quarant'anni le gesta della formazione locale, fino all'apertura del Palaonda.\nPer ci\u00f2 che concerne il Campionato, dopo la partita Auronzo-Alleghe, terminata 3-2 per i padroni di casa, gli agordini sporgono reclamo alla Federazione, contestando il gol vittoria segnato, secondo i biancorossi, dopo il suono della sirena. Contestazione respinta dalla FISG, che attenendosi al regolamento che afferma che \u00e8 il cronometro dell'arbitro a fare fede e non le segnalazioni acustiche, omologa la vittoria dell'Auronzo.\nIl risultato della gara tra Ortisei e Milano Inter, terminata sul ghiaccio 16-2, viene annullato e data partita vinta a tavolino per 5-0 ai milanesi, in quanto la squadra alto atesina ha inserito a referto il giocatore Mc Innes, ingaggiato dopo il 1\u00ba dicembre 1953 e quindi oltre i termini delle liste di trasferimento. Altro risultato a tavolino \u00e8 assegnato ancora al Milano Inter per la rinuncia dell'Asiago ad incontrare la formazione meneghina.\nNell'ultima partita stagionale a Cortina degli Scoiattoli contro il Milano Inter, sul punteggio di 8-7 per la formazione meneghina, all'8' del terzo tempo, Robert Dennison scaglia un forte tiro che esce subito dalla gabbia, il gol non visto dai giocatori di entrambe le squadre \u00e8 convalidato dall'arbitro dell'incontro Renato Besostri piazzato a 5 metri dalla porta. Dopo le proteste inascoltate la formazione di casa decide per il ritiro. Il direttore di gara, dopo aver atteso per un'ora e mezza (e non i 20' regolamentari), non vedendo il Cortina rientrare sul ghiaccio decreta la vittoria del Milano Inter per 9-7. Da notare che Renato Besostri, di Milano, fino a poco tempo prima era tesserato come dirigente per i Diavoli Rosso Neri, quindi ritenuto sopra le parti. La Federazione, in seguito, assegna la vittoria a tavolino ai milanesi che permette loro di aggiudicarsi il Campionato e chiudere il torneo a punteggio pieno (14 p.ti). Il Bolzano termina la stagione al secondo posto a 4 punti dalla capolista, insieme ai Diavoli Rosso Neri Milano, Campioni in carica.\nClassifica Finale.\nL'Asiago perde lo spareggio contro il Torino, vincitore del torneo di Promozione (come veniva allora chiamato il campionato di Serie B), per 15-2 ed \u00e8 retrocesso nella serie cadetta.\n L'Hockey Club Milano Inter vince il suo quattordicesimo scudetto.\nFormazione Campione d'Italia: Giancarlo Agazzi - Vittorio Bolla - Franco Bollani - Giampiero Branduardi - Ernesto Crotti - Robert Dennison - Alfredo Fontana - Umberto Gerli - Riccardo Gioia - Jimmy McGeorge - Giuseppe Zerbi."}
{"id": "591752", "revid": "72563", "url": "https://it.wikipedia.org/wiki?curid=591752", "title": "Olaf III di Norvegia", "text": ""}
{"id": "591754", "revid": "36426", "url": "https://it.wikipedia.org/wiki?curid=591754", "title": "Moglie morganatica", "text": ""}
{"id": "591755", "revid": "640389", "url": "https://it.wikipedia.org/wiki?curid=591755", "title": "Giovanni di Borbone-Spagna", "text": "Biografia.\nGiovinezza.\nNato nel palazzo reale de La Granja de San Ildefonso, diciottenne segu\u00ec il padre in esilio quando la Seconda Repubblica Spagnola venne proclamata il 14 aprile 1931; in seguito alle rinunce al trono fatte dai suoi fratelli maggiori Alfonso di Borbone-Spagna principe delle Asturie e Giacomo di Borbone-Spagna duca di Segovia, Giovanni divenne l'erede al trono.\nEntr\u00f2 nella British Royal Navy e nel marzo del 1935 super\u00f2 gli esami in artiglieria e navigazione, che lo avrebbero autorizzato a divenire tenente nella marina britannica se avesse rinunciato alla nazionalit\u00e0 spagnola, cosa che rifiut\u00f2 di fare.\nMatrimonio.\nIncontr\u00f2 per la prima volta sua moglie a una festa data dal re Vittorio Emanuele III il giorno prima delle nozze di sua sorella, l'infanta Beatrice, all'inizio di gennaio del 1935. Spos\u00f2 cos\u00ec, a Roma il 12 ottobre 1935, la cugina Maria Mercedes di Borbone-Due Sicilie, che divenne contessa di Barcellona.\nLa coppia visse a Cannes e a Roma e durante la Seconda guerra mondiale a Losanna, dove si erano trasferiti sua madre, la regina Vittoria Eugenia, e suo fratello Giacomo. Dopo, vissero a Estoril, in Portogallo.\nPretendente al trono.\nGiovanni divenne erede al trono dopo la rinuncia dei fratelli maggiori nel 1933, e port\u00f2 cos\u00ec un titolo, quello sovrano di conte di Barcellona, appartenente alla Corona spagnola. Nel 1936, suo padre lo mand\u00f2 a partecipare con monarchici e nazionalisti nella Guerra civile spagnola, ma al confine francese il generale Emilio Mola, comandante del Bando Nazionalista, lo arrest\u00f2 e lo rimand\u00f2 indietro.\nNel 1941, con la morte del padre, divenne il pretendente al trono di Spagna. Nel 1945 ruppe con il regime franchista.\nQuando il caudillo Francisco Franco dichiar\u00f2 formalmente la Spagna una monarchia nel 1947 con lui stesso come reggente, si mostr\u00f2 decisamente a favore di una restaurazione, e con il Manifesto dell'Estoril rivendic\u00f2 i suoi diritti successori, ma il Caudillo temeva che il conte di Barcellona fosse troppo liberale e che avrebbe incrinato lo Stato franchista. \nFranco e il Conte di Barcellona non ebbero mai buoni rapporti, sia perch\u00e9 Giovanni sollecitava costantemente Franco a ristabilire la monarchia, sia perch\u00e9 lo chiamava \"usurpatore illegittimo\".\nDi conseguenza, dopo anni di incertezza su chi scegliere come successore al trono, con in lizza oltre al conte di Barcellona anche suo fratello Giacomo e Carlo Ugo di Borbone-Parma, nel 1969 Franco scavalc\u00f2 i diritti di Giovanni, legittimo erede, in favore di suo figlio Juan Carlos, che riteneva pi\u00f9 propenso a mantenere le istituzioni franchiste dopo la propria scomparsa. L'accettazione di Juan Carlos port\u00f2 per alcuni anni a una rottura con il padre.\nPoi Juan Carlos, divenuto re nel novembre 1975, si dimostr\u00f2 un assertore della democratizzazione della Spagna durante la transizione democratica.\nRinuncia e morte.\nIl Conte di Barcellona rinunci\u00f2 formalmente alle proprie pretese dinastiche solamente nel 1977, quarantasei anni dopo la proclamazione della repubblica in Spagna, otto anni dopo la \"destituzione\" operata da Franco e due anni dopo che suo figlio era salito al trono come Juan Carlos I di Spagna.\nQuesti, in cambio, gli mantenne il titolo di conte di Barcellona, che aveva portato per tanto tempo. Ebbe, inoltre, i titoli ad honorem di Ammiraglio dell'Armata di Mare e quello di Capitano Generale della Marina (5 dicembre 1992).\n\u00c8 stato sepolto e tuttora riposa, con gli onori spettanti a un monarca, nella Cripta Reale del monastero dell'Escorial, accanto alla maggioranza dei sovrani spagnoli da Carlo V in poi.\nDiscendenza.\nGiovanni e Maria Mercedes ebbero quattro figli:"}
{"id": "591757", "revid": "72563", "url": "https://it.wikipedia.org/wiki?curid=591757", "title": "Olaf Haraldsson", "text": ""}
{"id": "591763", "revid": "114330055", "url": "https://it.wikipedia.org/wiki?curid=591763", "title": "Brumaio", "text": "Il mese di brumaio (o brumale; in francese: \"brumaire\") era il secondo mese del calendario rivoluzionario francese e corrispondeva (a seconda dell'anno) al periodo compreso tra il 22/24 ottobre e il 20/22 novembre nel calendario gregoriano. Era il secondo dei \"mois d'automne\" (mesi d'autunno); seguiva vendemmiaio e precedeva frimaio.\nIl mese di brumaio deve la sua etimologia:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\". La stesura del calendario fu il 3 termidoro anno XXIX (secondo il calendario gregoriano corrisponde al 22 luglio 1821).\nIl brumaio nella Rivoluzione.\nIl nome \"brumaio\" \u00e8 diventato celebre per via del 18 brumaio anno VIII, data del colpo di Stato con cui Napoleone rovesci\u00f2 il Direttorio e s'impadron\u00ec del potere in Francia (il 9 novembre 1799 secondo il calendario gregoriano). Tale evento, che costitu\u00ec la premessa alla fondazione del Consolato e quindi dell'Impero, \u00e8 noto anche \"tout court\" come \"Brumaio\".\nMolti decenni pi\u00f9 tardi il filosofo e scienziato politico Karl Marx scrisse \"Il 18 brumaio di Luigi Bonaparte\" commentando la presa del potere di Napoleone III in Francia, dove, per sminuire con acido \"humour\" la figura del nipote del grande corso, incluse la famosa frase secondo cui \u00abgli eventi storici si presentano due volte, la prima in veste di tragedia, la seconda in guisa di farsa\u00bb.\nTabella dei nomi dei giorni.\nCome tutti i mesi del calendario repubblicano francese, il mese di brumaio era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura."}
{"id": "591766", "revid": "125202741", "url": "https://it.wikipedia.org/wiki?curid=591766", "title": "M83 (gruppo musicale)", "text": "M83 \u00e8 un gruppo musicale di musica dream pop e shoegaze fondato da Nicolas Fromageau e Anthony Gonzalez ad Antibes, in Francia nel 1999.\nIl nome.\nIl nome del gruppo \u00e8 ispirato alla Galassia Girandola del Sud, scoperta nel 1752 da Nicolas Louis de Lacaille e indicata nel Catalogo di Messier con la sigla M83.\nNel 2004, dopo un lungo tour tenuto in occasione del secondo album, Fromageau abbandona la band, lasciando Gonzalez come unico membro. In studio e tour gli si affiancano il fratello Yann Gonzalez, la cantante e tastierista Morgan Kibby e il batterista Lo\u00efc Maurin. Nel 2011 Gonzalez posta sul sito web del gruppo un invito aperto a un'audizione per un polistrumentista, vinta dall'allora diciannovenne Jordan Lawlor.\nBiografia.\nEsordi e prime produzioni (1999 - 2003).\nIl gruppo \u00e8 stato fondato nel 1999 da due ragazzi francesi, Nicolas Fromageau e Anthony Gonzalez, che frequentavano il liceo insieme ad Antibes.\nIn quel periodo lo shoegaze venne ripreso proprio da gruppi come M83, Ulrich Schnauss e Asobi Seksu.\nNell'autunno del 2000 il gruppo registra l'album di debutto, che esce in Francia sotto l'etichetta parigina Gooom Disques, fondata da Jean-Philippe Talaga, il 18 aprile 2001. Il disco si intitola semplicemente \"M83\". L'album, dal titolo astronomico, risente in effetti delle influenze del krautrock dei Tangerine Dream ma gi\u00e0 si avvicina ai toni che faranno degli M83 rappresentanti del cosiddetto \"neo-shoegaze\", in cui giocano un ruolo fondamentale distorsioni e riverberi, applicati per\u00f2 alle tastiere anzich\u00e9 alle chitarre. \nCaratteristica che invece rimarr\u00e0 pressoch\u00e9 inalterata nel percorso storico del gruppo (quantomeno fino a \"Saturdays = Youth\", 2008) \u00e8 la rinuncia alla centralit\u00e0 della parte vocale, consistente al massimo in campionamenti di dialoghi o brevi ritornelli. L'anno successivo il disco esce nel resto d'Europa e viene accompagnato da un fortunato tour. Inoltre nel 2005 l'album verr\u00e0 riedito dalla Mute Records per il mercato nordamericano.\nForti di un contratto con la Mute Records, i due francesi si concentrano sul secondo album, che esce nell'aprile 2003 in Europa e l'anno dopo sul mercato nordamericano. \"Dead Cities, Red Seas &amp; Lost Ghosts\" mantiene le attese e viene anzi considerato il migliore di quelli prodotti sin qui dal gruppo, ottenendo anche successo di pubblico. Vi risultano pi\u00f9 evidenti le influenze di Brian Eno e My Bloody Valentine.\nL'abbandono di Fromageu e il terzo album (2004 - 2005).\nDa fenomeno di nicchia, gli M83 conoscono un ampio successo di pubblico, con interviste e coperture da parte della stampa. Al termine della lunga tourn\u00e9e mondiale che pubblicizza quest'ultimo album, Nicolas Fromageau lascia per\u00f2 il gruppo per formare i Team Ghost.\nGonzalez decide cos\u00ec di realizzare il terzo album, completamente strumentale, praticamente da solo, in una sorta di one man band. Si avvale dell'aiuto di pochi altri musicisti, tra i quali il fratello Yann. \"Before the Dawn Heals Us\" esce nel gennaio 2005 sul mercato europeo e nordamericano, riscuotendo un buon successo di critica e pubblico. Il concetto di narrazione metacinematografica che ispira Gonzalez risulta anche qui evidente, ma l'album, in cui spiccano toni psichedelici, appare in qualche misura ripetitivo ed un mezzo passo indietro.\nProduzioni di Anthony Gonzalez (2007-oggi).\nNel settembre 2007 Gonzalez decide di pubblicare \"Digital Shades Vol. 1\", che raccoglie 10 tracce dalla matrice new Age e ambient, quasi a sottolineare una sorta di rassegnazione musicale. Il disco infatti viene bocciato dalla critica.\nNel 2008 esce \"Saturdays = Youth\", registrato da Ken Thomas, Ewan Pearson e Morgan Kibby. Questo disco sembra essere ispirato alla musica degli anni ottanta. Quattro tracce vengono diffuse come singoli: \"Couleurs\", \"Graveyard Girl\", \"Kim &amp; Jessie\" e \"We Own the Sky\".\nNel dicembre 2008 M83 fa da band di supporto alle tappe britanniche dei Kings of Leon, mentre tra gennaio e febbraio del 2009 accompagna i The Killers negli Stati Uniti e i Depeche Mode in Italia, Germania e Francia.\nNella primavera 2010 M83 scrive la colonna sonora del film di Gilles Marchand \"Black Heaven\". Il 5 luglio dello stesso anno questa colonna sonora viene pubblicata come album con l'aggiunta di nuovi pezzi, ossia \"Black Hole\" e \"Marion's Theme\".\nNel 2011 Gonzalez inizia a lavorare sul nuovo disco insieme, tra gli altri, a Justin Meldal-Johnsen (bassista dei Nine Inch Nails) e Zola Jesus.\nNell'ottobre di quell'anno viene cos\u00ec pubblicato il doppio album \"Hurry Up, We're Dreaming\". \nIl 19 luglio 2011 era stato pubblicato il singolo \"Midnight City\" in free download sul sito ufficiale della band, poi pubblicato ufficialmente il 16 agosto dello stesso anno. L'album raggiunge la posizione numero 3 nella Pitchfork's Top 50 del 2011.\nNel 2013 vengono chiamati dalla Universal Pictures per comporre la colonna sonora del film \"Oblivion\", diretto da Joseph Kosinski.\nNel 2015 la loro canzone \"My Tears Are Becoming a Sea\", dall'album \"Hurry Up, We're Dreaming\" viene utilizzata nel trailer di \"\". Sempre nello stesso anno vengono chiamati a comporre la colonna sonora di \"Suburra\" di Stefano Sollima.\nNel 2015 collaborano con Jean-Michel Jarre per la realizzazione del brano \"Glory\" contenuto nell'album \"\"."}
{"id": "591767", "revid": "1494169", "url": "https://it.wikipedia.org/wiki?curid=591767", "title": "M83", "text": ""}
{"id": "591769", "revid": "72563", "url": "https://it.wikipedia.org/wiki?curid=591769", "title": "Olav III di Norvegia", "text": ""}
{"id": "591777", "revid": "8596", "url": "https://it.wikipedia.org/wiki?curid=591777", "title": "Principe delle Austurie", "text": ""}
{"id": "591778", "revid": "123377500", "url": "https://it.wikipedia.org/wiki?curid=591778", "title": "Giacomo Enrico di Borbone-Spagna", "text": "Biografia.\nNato nel Palazzo Reale de La Granja de San Ildefonso, rimase sordomuto dopo un'operazione nell'et\u00e0 infantile, e per questo rinunci\u00f2 ai suoi diritti al trono spagnolo per s\u00e9 ed i suoi discendenti il 23 giugno 1933; fu nominato Duca di Segovia.\nSpos\u00f2 a Roma il 4 marzo 1935 Emanuela di Dampierre (Vittoria Giovanna Giuseppina Pietra Maria Emanuela di Dampierre, nata a Roma nel 1913 ed ivi deceduta nel 2012), figlia di Don Ruggero di Dampierre, secondo duca di San Lorenzo Nuovo, visconte di Dampierre e nobile di Viterbo (1892-1975), e della principessa Donna Vittoria Ruspoli (1892-1982), figlia di Emanuele Ruspoli, primo principe di Poggio Suasa e della terza moglie di quest'ultimo, l'americana Josephine Mary Beers-Curtis.\nNel 1941, alla morte del padre, pi\u00f9 prossimo discendente maschile del defunto Giacomo di Borbone, pretendente carlista al trono di Francia come primo collaterale maschio legittimo di Enrico, conte di Chambord, ultimo discendente diretto dei re di Francia, si proclam\u00f2 legittimo erede al trono francese della Casa di Borbone. Port\u00f2 da allora il titolo di duca d'Angi\u00f2 e venne riconosciuto da una parte dei legittimisti francesi come Enrico VI (dal 1957, firm\u00f2 tutti i documenti come \"Jacques Henri\").\nGiacomo Enrico ed Emanuela divorziarono il 6 maggio 1947 a Bucarest (atto riconosciuto dalle corti italiane di Torino il 3 giugno 1949, ma mai in Spagna) e il 3 agosto 1949 a Innsbruck si spos\u00f2 con la cantante divorziata Charlotte Luise Auguste Tiedemann (1919-1979).\nIl 6 dicembre 1949 Giacomo Enrico ritir\u00f2 la propria rinuncia al trono di Spagna e dal 3 maggio 1964 port\u00f2 il titolo di duca di Madrid per porsi a capo di una frangia del carlismo che non riconosceva come capo Saverio di Borbone-Parma (con cui gi\u00e0 disputava la pretesa al trono francese), venendo cos\u00ec riconosciuto come re Giacomo IV di Spagna: cinque anni dopo, il 19 luglio 1969, dietro esplicita richiesta di suo figlio Alfonso, Giacomo Enrico rinunci\u00f2 definitivamente alla successione spagnola in favore del nipote, il principe Juan Carlos di Spagna.\nGiacomo Enrico mor\u00ec all'Ospedale Cantonale di San Gallo, in Svizzera, il 20 marzo 1975 ed \u00e8 sepolto al monastero reale di San Lorenzo dell'Escorial.\nDiscendenza.\nGiacomo Enrico ed Emanuela ebbero due figli, chiamati come i due fratelli emofiliaci di Giacomo Enrico, i principi Alfonso di Borbone-Spagna e Gonzalo di Borbone-Spagna:"}
{"id": "591780", "revid": "466539", "url": "https://it.wikipedia.org/wiki?curid=591780", "title": "Cesare Butti", "text": "Carriera.\nGiocatore.\nInizi\u00f2 a dare i primi calci al pallone nel , in Serie C, dove rimase dal 1968 al 1972 prima di salire in Serie B disputando una stagione con il . Il lo acquist\u00f2 nella stagione 1973-1974, inserendolo stabilmente nell\"undici\" titolare.\nDopo tre stagioni in Sardegna pass\u00f2 nell'estate del 1976 al campione d'Italia in carica. Nella squadra granata Butti si inser\u00ec come prima riserva di Claudio Sala ed Eraldo Pecci, ma il tecnico Luigi Radice, il quale gi\u00e0 lo aveva allenato a Cagliari, arriv\u00f2 a impiegarlo anche in vari ruoli sia in difesa sia in attacco.\nAi due anni in Piemonte segu\u00ec la cessione al , al tempo rampante \"provinciale\". Nella squadra biancorossa divenne presto il \u00abmotore\u00bb di un centrocampo in cui duettava con Paolo Dal Fiume, contribuendo a portarla, nella stagione 1978-1979, al secondo posto della classifica \u2014 il migliore risultato di sempre dei grifoni nella massima serie italiana, stabilendo al contempo uno storico record d'imbattibilit\u00e0.\nDopo quattro stagioni di permanenza in Umbria, cui segu\u00ec nell'annata 1982-1983 una breve esperienza nell', in Serie D, fece infine ritorno al Verbania, nel campionato piemontese-valdostano di Promozione, dove concluder\u00e0 la carriera giocando per altre due stagioni. Ha complessivamente totalizzato 161 presenze e 3 reti in Serie A, e 66 presenze e una rete in Serie B.\nAllenatore.\nNella stagione 1988-1989 allen\u00f2 il , venendo sostituito a campionato in corso da Gianni Seghedoni."}
{"id": "591783", "revid": "29478", "url": "https://it.wikipedia.org/wiki?curid=591783", "title": "Arcidiocesi di S\u00e3o Paulo", "text": ""}
{"id": "591785", "revid": "2043462", "url": "https://it.wikipedia.org/wiki?curid=591785", "title": "Alfonso di Borbone-Spagna", "text": "Biografia.\nDalla madre eredit\u00f2 l'emofilia, come il fratello minore Gonzalo di Borbone-Spagna: per questo ambedue vissero l'infanzia dentro speciali vestiti imbottiti fatti in modo da prevenire incidenti che avrebbero potuto provocare loro perdite emorragiche.\nSuo padre, Alfonso XIII, nel 1931 fu deposto e in Spagna venne proclamata la Seconda Repubblica spagnola. L'intera famiglia reale and\u00f2 in esilio. Ci furono dei programmi per impedire la successione al Principe delle Asturie, ma alla fine egli stesso rinunci\u00f2 ai suoi diritti al trono nel 1933 per sposare una borghese, Edelmira Ignacia Adriana Sampedro-Robato: dopo le nozze Alfonso prese il titolo di cortesia di conte di Covadonga, come prescrivevano le regole per la successione sancite dalla Prammatica Sanzione di Carlo III. I due divorziarono l'8 maggio 1937 e Alfonso spos\u00f2 Marta Esther Rocafort y Altazarra il 3 luglio 1937, da cui divorzi\u00f2 l'8 gennaio 1938.\nMor\u00ec per un incidente stradale pochi mesi dopo, nel settembre del 1938, all'et\u00e0 di 31 anni: con la macchina and\u00f2 contro una cabina telefonica, senza riportare gravi lesioni, ma l'emofilia produsse un'emorragia interna mortale. Sepolto nel Woodlawn Park Cemetery and Mausoleum (oggi Caballero Rivero Woodlawn Park North Cemetery and Mausoleum) a Miami, in Florida, nel 1985 fu riesumato per essere sepolto nel Panteon dei principi all'Escorial: presente anche la prima moglie, che mantenne fino alla morte il titolo di contessa di Covadonga.\nCome Principe delle Asturie fu preceduto dalla sua defunta zia l'infanta Maria de las Mercedes di Borbone-Spagna, morta tre anni prima della sua nascita; di fatto, erede al trono prima di lui fu il figlio di quest'ultima, Alfonso Maria di Borbone-Due Sicilie. Il suo successore come erede fu suo fratello minore Giacomo Enrico di Borbone-Spagna, duca di Segovia, che non prese mai il titolo di Principe delle Asturie, e presto rinunci\u00f2 ai propri diritti al trono. In pratica l'erede apparente al trono spagnolo fu il terzo fratello minore di Alfonso, Giovanni di Borbone-Spagna, conte di Barcellona. Il figlio di questi, l'infante Juan Carlos di Spagna ebbe da Francisco Franco il titolo di \"Principe di Spagna\" nel 1969. Solo nel 1977 si ebbe un nuovo Principe delle Asturie: Filippo di Spagna."}
{"id": "591788", "revid": "767487", "url": "https://it.wikipedia.org/wiki?curid=591788", "title": "As I Lay Dying (gruppo musicale)", "text": "Gli As I Lay Dying sono una band metalcore formatasi nel 2001 a San Diego, California.\nLa band ha debuttato nel 2001 con l'album \"Beneath the Encasing of Ashes\", seguito da altri 5 album di discreto successo. In seguito all'arresto e alla condanna a 6 anni di carcere ai danni del cantante Tim Lambesis nel 2014, gli altri componenti sono stati allontanati dalla formazione, a eccezione del batterista e cofondatore Jordan Mancino, che \u00e8 rimasto proprietario degli As I Lay Dying con Lambesis stesso.\nStoria del gruppo.\nGli As I Lay Dying si sono formati nel 2001 a San Diego, California, da un'idea di Tim Lambesis, appena uscito dai \"Society's Finest\" nei quali era chitarrista. Il nome della band \u00e8 ispirato all'omonimo romanzo di William Faulkner.\nLa prima formazione comprende, oltre a Lambesis, Evan White alla chitarra e Jordan Mancino alla batteria.\nIl gruppo firma presto un contratto con la Pluto Records e, un mese dopo la nascita, \u00e8 gi\u00e0 in studio per la lavorazione del primo album, pubblicato col titolo di \"Beneath the Encasing of Ashes\" nel giugno del 2001.\nNel 2002 la band ha registrato altre canzoni per uno split album intitolato \"As I Lay Dying/American Tragedy\", realizzato con gli American Tragedy, sempre prodotto per la Pluto Records.\nDopo lunghi tour e un ritorno in termini di popolarit\u00e0, gli As I Lay Dying firmano con la Metal Blade Records nei primi mesi del 2003. Nel luglio di quell'anno esce il secondo album in studio della band, \"Frail Words Collapse\", prodotto da Tim Lambesis, a cui segue un intenso tour che li porter\u00e0 a suonare con band come Himsa, Killswitch Engage, Hatebreed, In Flames, Shadows Fall, The Black Dahlia Murder e altri.\nNel giugno 2005, la band pubblica il terzo album \"Shadows Are Security\" e si esibisce all'Ozzfest 2005. Nel maggio 2006 la Metal Blade ristampa sia \"Beneath the Encasing of Ashes\" che le canzoni presenti nello split album con gli American Tragedy, e il tutto viene incluso in un CD chiamato \"\". Il gruppo ha scelta questa soluzione per evitare che i fan spendessero molti soldi per comprare i loro primi lavori.\nNello stesso anno hanno partecipato anche al Sounds of the Underground insieme a In Flames, Trivium, Cannibal Corpse, Terror e Gwar. Successivamente il bassista Clint Norris ha lasciato la band per dedicarsi alla vita matrimoniale e il suo posto viene preso da Josh Gilbert.\nIl quarto album del gruppo \u00e8 uscito in tutto il mondo nell'agosto 2007 con il tutolo \"An Ocean Between Us\". Per l'album la band si \u00e8 ispirato al romanzo di Nathaniel Hawthorne \"La lettera scarlatta\". Il brano \"Nothing Left\" \u00e8 tra i brani presenti nel videogioco \"\" per Xbox 360, PS3 e PSP e tra quelli presenti nel videogioco \"Saints Row 2\" per Xbox 360 e PS3.\nIl 25 giugno viene pubblicato \"Cauterize\", primo singolo estratto dall'album \"Awakened\", pubblicato nel settembre 2012.\nIl 7 maggio 2013 il cantante Tim Lambesis viene arrestato per aver tentato di far assassinare la sua ex moglie. Quest'ultima chiese il divorzio nel settembre 2012. Nel novembre 2013 Lambesis ha ammesso davanti alla corte la sua colpevolezza e per questo \u00e8 stato condannato, il 19 maggio 2014, a 6 anni di prigione. Phil Sgrosso, Nick Hipa e Josh Gilbert vengono quindi allontanati da Lambesis stesso dal gruppo, e i tre decidono di formare una nuova band con Shane Blay degli Oh, Sleeper alla voce, chiamata Wovenwar, mentre il batterista e cofondatore Jordan Mancino rimane l'unico membro ufficiale degli As I Lay Dying insieme a Lambesis, nonostante entri anche lui a far parte degli Wovenwar. A seguito di uno sconto di pena, nel dicembre 2016 Lambesis esce di prigione e la band rientra ufficialmente in attivit\u00e0 nel giugno 2017.\nL'8 giugno 2018 la band pubblica per la prima volta dopo quasi 6 anni dall'uscita del loro ultimo album \"Awakened\" il singolo \"My Own Grave\" con la sua lineup \"classica\" prima dell'arresto di Tim Lambesis, ricominciando anche l'attivit\u00e0 live con un tour che si apre con un concerto a San Diego il 16 giugno 2018. L'anno successivo escono i singoli \"Redefined\", \"Shaped By Fire\" e \"Blinded\" che anticipano l'uscita dell'album \"Shaped By Fire\", pubblicato il 20 settembre 2019 sotto etichetta Nuclear Blast."}
{"id": "591796", "revid": "1169970", "url": "https://it.wikipedia.org/wiki?curid=591796", "title": "Celibato ecclesiastico", "text": "Il celibato ecclesiastico \u00e8 la prassi per cui una Chiesa cristiana riserva alcuni ordini sacri a uomini non sposati.\nNelle Chiese ortodosse orientali e bizantine, tale disciplina si applica ai vescovi. Nell'ambito del cattolicesimo, nella Chiesa latina e in alcune delle Chiese cattoliche orientali (nello specifico Chiesa cattolica copta, Chiesa cattolica sira, Chiesa cattolica siro-malabarese e nella Chiesa cattolica siro-malankarese devono essere non sposati anche i presbiteri e quei diaconi che intendono accedere al presbiterato. Mentre nella Chiesa cattolica etiope e nella Chiesa cattolica eritrea sono ammessi presbiteri sposati solo in casi di conversione alla Chiesa cattolica di sacerdoti validamente ordinati non cattolici e gi\u00e0 sposati, e nella Chiesa latina si ammettono all'ordinazione presbiterale uomini sposati gi\u00e0 chierici di alcune confessioni protestanti).\nAnche nelle Chiese ortodosse non \u00e8 ammesso il matrimonio dopo l'ordinazione, nemmeno se un chierico sposato prima dell'ordinazione rimanesse vedovo; n\u00e9 \u00e8 ammessa l'ordinazione sacra di un uomo sposato pi\u00f9 di una volta o che abbia sposato una vedova o una divorziata.\nInformazioni su analoghe prassi di religioni non cristiane si trovano nell'articolo celibato.\nOrigini.\nDa parte della Chiesa cattolica si indica come motivo della prassi il dovere dei chierici della Chiesa latina di osservare la continenza perfetta e perpetua per il regno dei cieli.\nMentre il cristianesimo era ancora religione illegale nell'Impero romano, si richiedeva gi\u00e0 ai pastori l'osservanza di una continenza totale anche nei riguardi delle proprie mogli. Nel 306 circa, il Concilio di Elvira dichiar\u00f2, nel suo canone 33, che ai vescovi, ai presbiteri e ai diaconi era proibito avere relazioni sessuali con le proprie mogli e generare figli. Un concilio tenuto a Cartagine nel 390 consider\u00f2 questo una prassi antica e di origine apostolica: \"Il vescovo Aurelio disse: Quando nel concilio scorso si considerava il regolamento della continenza e della castit\u00e0 riguardo ai tre ordini collegati per la loro consacrazione alla castit\u00e0, cio\u00e8, i vescovi, i presbiteri e i diaconi, fu presa la decisione che conviene che i sacri prelati e sacerdoti di Dio ed anche i leviti, quelli che servono ai sacramenti divini, siano totalmente continenti, per poter ottenere da Dio quello che chiedono con semplicit\u00e0, affinch\u00e9 anche noi conserviamo ci\u00f2 che gli apostoli hanno insegnato e l'antichit\u00e0 ha osservato. Faustino, vescovo di Potenza Picena, legato della chiesa di Roma, disse: Piace che i vescovi, i presbiteri e i diaconi, cio\u00e8 quelli che toccano i sacramenti mantengano la castit\u00e0 e astengano dalle loro mogli. Tutti dissero: Piace che tutti coloro che servono all'altare mantengano totalmente la castit\u00e0\".\nBibbia.\nNell'Antico Testamento, il sacerdozio levitico si trasmetteva da padre a figlio. I sacerdoti discendenti di Aronne venivano inoltre consacrati al Signore con l'unzione.\nI \"Kohen Gadol\" di Israele erano padri di famiglia, sposati con donne della loro trib\u00f9 di Levi, e tendevano a trasmettere la loro posizione tramite la legge della primogenitura.\nMos\u00e8, che era sposato con figli e che sul Monte Sinai ricevette da Dio i Dieci Comandamenti, attu\u00f2 il passaggio del mar Rosso ed infine apparve con il profeta Elia (anch'egli della trib\u00f9 di Levi ma non sacerdote) durante la Trasfigurazione di Ges\u00f9 sul Monte Tabor, non fu sacerdote, come in generale non erano sacerdoti i profeti, uomini sposati con figli.\nGeremia invece era sacerdote (), ma non per questo motivo gli fu proibito sposarsi (). \nI Vangeli canonici riportano alcuni detti di Ges\u00f9, che sono stati interpretati come raccomandazioni del celibato ma che non si riferiscono specificamente al clero. Nel vangelo secondo Matteo si legge: \"Vi sono infatti eunuchi che sono nati cos\u00ec dal ventre della madre; ve ne sono alcuni che sono stati resi eunuchi dagli uomini, e vi sono altri che si sono fatti eunuchi per il regno dei cieli. Chi pu\u00f2 capire, capisca\"; mentre il vangelo secondo Luca riporta: \"In verit\u00e0 vi dico, non c'\u00e8 nessuno che abbia lasciato casa o moglie o fratelli o genitori o figli per il regno di Dio, che non riceva molto di pi\u00f9 nel tempo presente e la vita eterna nel tempo che verr\u00e0\".\nDei dodici apostoli, alcuni certamente erano sposati prima di incontrare Ges\u00f9: si parla della suocera di Pietro.\nPaolo in una lettera diretta ai cristiani di Corinto dichiara: \"Se ti sposi non fai peccato; e se la giovane prende marito, non fa peccato\"; ma dice anche: \"Chi non \u00e8 sposato si preoccupa delle cose del Signore, come possa piacere al Signore; chi \u00e8 sposato invece si preoccupa delle cose del mondo, come possa piacere alla moglie, e si trova diviso! Cos\u00ec la donna non sposata, come la vergine, si preoccupa delle cose del Signore, per essere santa nel corpo e nello spirito; la donna sposata invece si preoccupa delle cose del mondo, come possa piacere al marito. Questo poi lo dico per il vostro bene, non per gettarvi un laccio, ma per indirizzarvi a ci\u00f2 che \u00e8 degno e vi tiene uniti al Signore senza distrazioni\". Queste parole di Paolo, anche se non riguardano specificamente i chierici, a volte sono applicate ai sacerdoti, che \"si consacrano a Dio con un nuovo ed eccelso titolo, aderiscono pi\u00f9 facilmente a lui con un cuore non diviso, si dedicano pi\u00f9 liberamente in lui e per lui al servizio di Dio e degli uomini\".\nAltre lettere paoline come Prima lettera a Timoteo trattano esplicitamente dei responsabili delle comunit\u00e0 cristiane, che oggi sarebbero chiamati chierici (vescovi, presbiteri, diaconi). Si suppone che siano sposati ed abbiano gi\u00e0 figli maggiori. Infatti fra le qualit\u00e0 di un aspirante all'episcopato si raccomanda \"che il vescovo sia irreprensibile, non sposato che una sola volta [...] Sappia dirigere bene la propria famiglia e abbia figli sottomessi con ogni dignit\u00e0, perch\u00e9 se uno non sa dirigere la propria famiglia, come potr\u00e0 aver cura della Chiesa di Dio?\". Anche \"i diaconi non siano sposati che una sola volta, sappiano dirigere bene i propri figli e le proprie famiglie\". Il candidato al presbiterato/episcopato deve essere \"sposato una sola volta, con figli credenti e che non possano essere accusati di dissolutezza o siano insubordinati\". Secondo alcuni, simili frasi non equivalgono a richiedere che tutti gli aspiranti a tali posti di responsabilit\u00e0 siano gi\u00e0 sposati e padri di figli abbastanza grandi da dover essergli sottomessi con ogni dignit\u00e0 e di un'et\u00e0 aperta ad accuse di dissolutezza.\n riporta il saluto di Marco, indicandolo quale proprio figlio. E Paolo chiama Timoteo suo \"caro figlio\" e Tito suo \"vero figlio nella fede comune\" (Tito 1,4).\nEsclusione di matrimoni di chierici ordinati.\nIndipendentemente dalla questione se Paolo raccomandasse ai cristiani l'ascetismo sessuale, diversi Padri della Chiesa indicano che l'ascetismo sessuale era largamente praticato dai cristiani dei primi secoli. Giustino (c. 100 - c. 165) dichiar\u00f2: \"Molti uomini e donne di sessanta o settanta anni, che fin da fanciulli furono ammaestrati negli insegnamenti di Cristo, perseverano incorrotti. E mi vanto di potervi mostrare uomini siffatti sparsi in ogni classe.\" Suo contemporaneo pi\u00f9 giovane, Atenagora di Atene (c. 133\u00a0\u2013 c. 190), scrisse: \"Troveresti fra noi molti uomini e donne, che si invecchiano senza sposarsi, nella speranza di unirsi pi\u00f9 strettamente con Dio\". Recenti studi hanno mostrato\u00a0\u2013 come dichiara uno storico ortodosso\u00a0\u2013 che \"la continenza dentro del matrimonio\u00a0\u2013 una specie di monachesimo domestico\u00a0\u2013 era molto pi\u00f9 ampiamente praticata e proposta come l'ideale di quello che spesso si suppone, per i pii laici ma specialmente per l'alto clero\". Egli osserva che sono molte pure le testimonianze della mancata osservanza dell'ideale, di cui l'esistenza per\u00f2 spiega l'assenza di seria opposizione all'imposizione nella Chiesa ortodossa del celibato obbligatorio dei vescovi.\nLe citate decisioni dei concili di Elvira e di Cartagine, che ai chierici escludevano i rapporti matrimoniali, mostrano che gi\u00e0 allora si richiedeva loro una vita di ascetismo almeno uguale a quello di molti cristiani laici. Come era prevedibile, non di tutti i chierici la vita corrispondeva a quello che si attendeva. Il Padre della Chiesa Epifanio di Salamina (c. 315\u00a0\u2013 403), testimone greco dell'esistenza della stessa norma sia in oriente che in occidente, osserva: \"La santa Chiesa di Dio [...] non accetta come diacono e presbitero e vescovo e suddiacono chi, pur essendo marito di una sola moglie, ancora convive con lei e genera figli, ma accetta chi si astiene dalla sua unica moglie o chi \u00e8 vedovo, soprattutto l\u00e0 dove si osservano con esattezza i canoni ecclesiastici. Ma sicuramente mi dirai che in certe localit\u00e0 presbiteri e diaconi e suddiaconi ancora generano figli. Questo succede in conformit\u00e0 non con il canone ma con l'intento a volte lassista degli uomini e per la gente dove manca servizio\".\nEvidentemente, non essere sposati (il celibato in questo senso) non era allora condizione per essere ordinato chierico. Potevano essere ordinati sia celibi che sposati. Non c'\u00e8 motivo di supporre che i vescovi che parteciparono ai concili di Elvira e di Cartagine siano stati tutti celibi. Tertulliano (155 circa\u00a0\u2013 230 circa), testimone dell'esistenza allora di molti chierici viventi in continenza, era sposato quando avrebbe ricevuto il sacerdozio (secondo i pi\u00f9 recenti studiosi, \u00e8 rimasto sempre laico). Due dei suoi scritti sono dedicati \"ad uxorem\", cio\u00e8 \"a mia moglie\". S. Atanasio (296-373) nella sua Epist. ad Dracontium scrisse: \"Ci sono monaci che sono padri di famiglia. Ancora, voi potete vedere dei vescovi ammogliati a figli, e dei monaci che non si danno alcun pensiero della loro posterit\u00e0\". S. Gregorio Nazianzeno (330-389) patriarca di Costantinopoli, era figlio di un vescovo. San Patrizio (ca. 372-483), l'apostolo dell'Irlanda, era figlio di un diacono britannico; e suo nonno era presbitero. Nel 911 i veneziani elessero vescovo di Olivolo Orceano, il quale and\u00f2 ad abitare il palazzo vescovile con la moglie e i figli. Da molte iscrizioni tombali di presbiteri e di vescovi dei primi seicento anni di cristianesimo risulta che erano sposati con figli. Papa Ormisda (514\u2013523) fu ordinato diacono quando era sposato e aveva un figlio, il quale poi \u00e8 diventato Papa Silverio (536-537).\nData l'esclusione dei rapporti coniugali perfino con una moglie gi\u00e0 esistente, era considerato inconveniente che, dopo avere assunto con l'ordinazione tale dovere, un chierico si sposasse. Nell'Impero bizantino l'imperatore Giustiniano I proclam\u00f2 la nullit\u00e0 degli eventuali matrimoni di chierici negli ordini maggiori (suddiaconi, diaconi, presbiteri, vescovi). Nell'occidente, dove l'editto imperiale non aveva vigore, i matrimoni di tali chierici, pur essendo illeciti, restavano canonicamente validi fino al 1139, quando il Concilio Lateranense II li dichiar\u00f2 nulli. (Un decreto attribuito al Concilio Lateranense I del 1123 avrebbe gi\u00e0 dichiarato nulli i matrimoni stipulati dopo l'ordinazione maggiore, ma esistono dubbi sia sulla sua autenticit\u00e0 sia sulla sua interpretazione).\nDisciplina ortodossa.\nNelle Chiese ortodosse, sia bizantine che orientali, il celibato \u00e8 condizione per l'ordinazione di vescovi, i quali poi sono tenuti alla continenza assoluta. Per diventare presbiteri o diaconi, il celibato non \u00e8 richiesto, ma non si ammette chi si \u00e8 sposato pi\u00f9 di una volta o chi ha per moglie una che \u00e8 stata sposa di un altro uomo. \u00c8 proibito sposarsi dopo l'ordinazione, anche in caso di morte della coniuge. Ai presbiteri e ai diaconi sposati \u00e8 richiesto di astenersi dai rapporti con le mogli in prossimit\u00e0 della celebrazione dei santi misteri; comunque, anche i laici si astengono da rapporti coniugali per un certo periodo prima di ricevere l'eucaristia e dopo.\nIl Concilio Trullano del 692 \u00e8 di importanza primaria per gli ortodossi bizantini, per i quali i suoi canoni hanno \"il valore di interpretazione autentica o di autorevole aggiornamento nei confronti della normativa precedente\".\nIl concilio esclude l'ordinazione come vescovo, presbitero o diacono di chi, dopo il battesimo, sia sposato due volte o che abbia sposato una vedova, una divorziata, una prostituta, una schiava o una attrice (canone 3). Mentre permette il matrimonio prima dell'ordinazione subdiaconale, diaconale e presbiterale, ne riafferma il divieto dopo l'ordinazione (canone 6). Proibisce ai vescovi la convivenza con la moglie dopo l'ordinazione episcopale, senza ripetere il divieto pronunciato dal concilio di Elvira e da altri concili nei riguardi non solo dei vescovi ma anche dei presbiteri e dei diaconi (canone 12). Nel canone 13 proibisce quello che a Roma era la norma tradizionale, di chiedere cio\u00e8 agli uomini sposati, prima di ordinarli presbiteri o diaconi, di promettere di non avere pi\u00f9 rapporti coniugali, e dichiara illecito escludere uomini sposati degni dall'ordinazione subdiaconale, diaconale o presbiterale. Nello stesso canone sostiene che quello che il Concilio di Cartagine del 390 decret\u00f2 sulla \"totale\" castit\u00e0 riguardava l'astensione dai rapporti coniugali solo in connessione con la celebrazione dell'eucaristia; dice che tale decreto riguardava subdiaconi, diaconi e presbiteri (non vescovi, presbiteri e diaconi, come invece appare nel testo di Cartagine); e che la norma dello stesso Concilio Trullano \u00e8 \"ci\u00f2 che gli apostoli hanno insegnato e l'antichit\u00e0 ha osservato\" (parole di Cartagine) \u2013 nonostante la su citata contraria dichiarazione di Epifanio di Salamina, anch'egli greco, come i partecipanti al Concilio Trullano. Esiste cos\u00ec un \"notorio\" conflitto fra quello che il Concilio di Cartagine ha detto e quello che il Trullano gli ha attribuito.\nNel canone 30, il Concilio Trullano, richiede a quei presbiteri delle \"chiese barbare\" che volessero, con il consenso delle mogli, rinunciare ai rapporti coniugali, di non convivere con le spose in nessuna maniera, e spiega di concedere questo in considerazione unicamente della loro pusillanimit\u00e0 e dell'estraneit\u00e0 e l'instabilit\u00e0 dei loro costumi.\nQui il Concilio Trullano fa riferimento al cosiddetto canone apostolico 6 (o 5), che proibisce ai vescovi, presbiteri e diaconi di buttar fuori la moglie sotto pretesto di piet\u00e0. L'oggetto della proibizione, secondo alcuni autori, era la separazione domiciliare (forse senza provvedere alle necessit\u00e0 economiche della sposa), non l'astenersi dai rapporti coniugali.\nNell'Oriente \u00e8 sorta la tradizione del matrimonio obbligatorio (prima dell'ordinazione) per i chierici, con eccezione di quelli che erano monaci. Anche un chierico diventato vedovo e lasciato cos\u00ec senza moglie, doveva dimettersi dal suo servizio ecclesiale. Questo dovere dei vedovi rimase sancito come canone della chiesa russa per 163 anni.\nDisciplina latina.\nIl Concilio Trullano fornisce un quadro della disciplina della chiesa latina in questa materia nel VII secolo. Agli uomini sposati che venivano ordinati si chiedeva la promessa di praticare dopo l'ordinazione una totale continenza. Questa norma era considerata di origine apostolica ed era testimoniata, come indicato sopra, dai concili di Elvira e Cartagine, ed era stata confermata dai papi Siricio (384-399) e Leone Magno (440\u2013461). La domanda di una promessa ricordava l'antica norma, senza per\u00f2 garantirne l'adempimento. Il Concilio Trullano testimonia che il celibato ancora non era condizione per l'ordinazione, mentre si tendeva a preferire i non sposati.\nL'osservanza delle regole canoniche soffr\u00ec una diminuzione nei secoli successivi, particolarmente in quello denominato il \"saeculum obscurum\" della chiesa romana e latina, nel quale si accusavano anche i papi, per esempio papa Giovanni XII, di comportamenti sessuali scandalosi. Lo storico anglicano Henry Charles Lea osserva che, se non fosse per il divieto canonico, tutti gli uffici ecclesiastici sarebbero diventati eredit\u00e0 da padre chierico a figlio chierico e nipote chierico. Concili locali ricordavano piuttosto inefficacemente le norme antiche..\nNell'XI secolo si verific\u00f2 un cambiamento d'opinione nell'Europa occidentale al riguardo della tradizione feudale, secondo cui i vescovi e i parroci ricevevano dai re o da altri signori feudatari i beni dei loro uffici e in cambio prestavano servizi che potevano avere forma finanziaria. Quello che pochi consideravano riprovevole cominci\u00f2 ad essere visto come una grave ingiustizia. Cos\u00ec ci si mise a condannare come simonia il dare denaro al re per essere nominato vescovo e come nicolaismo il concubinaggio dei chierici. La riforma dell'XI secolo si prefisse di curare queste due malattie della Chiesa.\nAll'intero processo della riforma dell'XI secolo si d\u00e0 spesso per sineddoche il nome di \"Riforma Gregoriana\", con riferimento al papa Gregorio VII (1073\u20131085), ma esso \u00e8 cominciato prima di lui. Papa Leone IX (1049-1054), oltre a deporre vescovi che avevano comprato la loro nomina, riafferm\u00f2 il divieto dei rapporti coniugali ai presbiteri e ai diaconi, e ordin\u00f2 che le concubine del clero di Roma fossero confinate al palazzo Lateranense come serve.\nNel 1059, sotto papa Niccol\u00f2 II, il sinodo noto anche per avere riservato ai cardinali il diritto di eleggere i papi, proib\u00ec l'assistenza dei fedeli alle liturgie celebrate da chierici notoriamente concubinari.\nIl Concilio Lateranense II del 1139 dichiar\u00f2 (e forse gi\u00e0 il Concilio Lateranense I del 1123) non solo illeciti ma anche invalidi i matrimoni di chierici negli ordini sacri, senza emanare una norma che escludesse l'ordinazione di uomini sposati. Infatti, nel 1322, papa Giovanni XXII insisteva che non si deve ordinare al sacerdozio un uomo sposato senza il consenso della moglie (ovviamente coinvolta nella proibizione di rapporti coniugali) e decret\u00f2 che, se la sposa rifiutasse il consenso, il marito, anche se gi\u00e0 ordinato, fosse riunito a sua moglie e cessasse di esercitare l'ordine ricevuto. Alcuni dubitano che il relativo canone 21 attribuito al Concilio Lateranense I sia autentico, e esistono dubbi anche sulla sua interpretazione.\nI decreti dei concili che escludevano il matrimonio di chierici negli ordini sacri si sono imposti, ma non senza opposizione a volte violenta in Italia, Germania, Francia, Normandia e Inghilterra.\nIl Concilio di Trento poi, nella sua 24\u00aa sessione riprese in termini forti il decreto del Concilio Lateranense II che escludeva il matrimonio dopo l'ordinazione: \"Se uno dice che i chierici costituiti negli Ordini Sacri, o i Chierici Regolari, che hanno professato i voti solenni, possono contrarre matrimonio, e che tale matrimonio \u00e8 valido nonostante la legge ecclesiastica o il voto; e che il contrario non \u00e8 nient'altro che la condanna del matrimonio; e che coloro che sentono di non avere il dono della castit\u00e0, possono contrarre matrimonio, anche se hanno fatto i voti, sia anatema.\"\nSi nota che con questo non si escludeva la possibilit\u00e0 di ordinare uomini gi\u00e0 sposati. Fu un'altra decisione del Concilio di Trento, quella sull'istituzione di seminari dappertutto per la formazione di candidati celibi agli Ordini sacri che rese non pi\u00f9 necessario ricorrere a candidati sposati, che sarebbero poi obbligati ad astenersi da rapporti coniugali con le proprie spose.\nI Padri del Concilio Vaticano II (1962-1965) hanno ribadito nel decreto \"Presbyterorum Ordinis\" n. 16 la \"convenienza\" del celibato, sia per l'imitazione di Cristo, sia perch\u00e9 chi vive il celibato lo fa per il regno dei cieli, cio\u00e8 per rendere testimonianza alla vita futura.\nIl Codice di diritto canonico del 1917 dichiarava \"semplicemente impediti\" di ricevere gli ordini sacri gli uomini aventi moglie. Anche il Codice attualmente in vigore, quello del 1983, dichiara \"semplicemente impediti di ricevere gli ordini: 1) l'uomo sposato, a meno che non sia legittamente destinato al diaconato permanente\".\nInoltre dice: \"I chierici sono tenuti all'obbligo di osservare la continenza perfetta e perpetua per il regno dei cieli, perci\u00f2 sono vincolati al celibato, che \u00e8 un dono particolare di Dio mediante il quale i ministri sacri possono aderire pi\u00f9 facilmente a Cristo con cuore indiviso e sono messi in grado di dedicarsi pi\u00f9 liberamente al servizio di Dio e degli uomini.\"\nPossibilit\u00e0 di cambiare.\nLa Chiesa cattolica riconosce che teoricamente si potrebbe cambiare questa disciplina della chiesa latina, della quale alcuni individui e gruppi chiedono l'abolizione o la modifica, ma della quale i recenti papi hanno sottolineato l'alto valore.\nPapa Paolo VI (1963-1978) riafferm\u00f2 nell'enciclica \"Sacerdotalis caelibatus\" la posizione chiara della Chiesa cattolica nei confronti della prassi del celibato.\nPapa Giovanni Paolo II (1978-2005) intervenne pi\u00f9 volte in difesa del celibato dichiarando che sarebbe stato una positiva soluzione al calo delle vocazioni. Giovanni Paolo II elenc\u00f2 anche una serie di motivi perch\u00e9 un sacerdote debba essere celibe, quali: maggior tempo da dedicare alla parrocchia e alla comunit\u00e0, un prete non deve pensare ai beni terreni e questo nell'ottica di avere un figlio sarebbe ingiusto. Tra i suoi discorsi sul celibato da notare quello del 9 novembre 1978 al clero di Roma.\nPapa Benedetto XVI (2005-2013) nella \"Sacramentum Caritatis\" afferma: \u00abIl fatto che Cristo stesso, sacerdote in eterno, abbia vissuto la sua missione fino al sacrificio della croce nello stato di verginit\u00e0 costituisce il punto di riferimento sicuro per cogliere il senso della tradizione della Chiesa latina a questo proposito\u00bb.\nEccezioni.\nRecentemente per\u00f2 la chiesa latina ha accettato due classi di eccezioni alle norme che escludevano l'ordinazione di uomini sposati e i rapporti coniugali da parte di chierici eventualmente sposati.\nDiaconi permanenti sposati.\nIl Concilio Vaticano II dichiar\u00f2 che \"il diaconato potr\u00e0 in futuro essere ristabilito come proprio e permanente grado della gerarchia. [...] Col consenso del romano Pontefice questo diaconato potr\u00e0 essere conferito a uomini di et\u00e0 matura anche viventi nel matrimonio, e cos\u00ec pure a dei giovani idonei, per i quali per\u00f2 deve rimanere ferma la legge del celibato\".\nQuello che il Concilio prevedeva \u00e8 stato messo in atto con il motu proprio \"Sacrum diaconatus\" del 18 giugno 1967: \"Possono essere chiamati al diaconato uomini di et\u00e0 pi\u00f9 matura, sia celibi che congiunti in matrimonio; questi ultimi, per\u00f2, non siano ammessi se prima non consti non soltanto del consenso della moglie, ma anche della sua cristiana probit\u00e0 e della presenza in lei di naturali qualit\u00e0 che non siano di impedimento n\u00e9 di disdoro per il ministero del marito. La suddetta et\u00e0 si raggiunge, come limite inferiore, al compiersi del trentacinquesimo anno; tuttavia, essa \u00e8 da intendersi nel senso che nessuno pu\u00f2 essere chiamato al diaconato senza aver prima ottenuto la stima del clero e dei fedeli con il diuturno esempio di una vita veramente cristiana, con l'integrit\u00e0 dei costumi e l'indole incline al servizio.\"\nIl diacono permanente sposato \u00e8 esente dall'obbligo di cui al canone 1037 del Codice di Diritto Canonico: \"Il promovendo al diaconato permanente, che non sia sposato, e cos\u00ec pure il promovendo al presbiterato, non siano ammessi all'ordine del diaconato, se non hanno assunto, mediante il rito prescritto, pubblicamente, davanti a Dio e alla Chiesa, l'obbligo del celibato oppure non hanno emesso i voti perpetui in un istituto religioso.\"\nA chi \u00e8 stato ordinato al diaconato, sia permanente che transeunte, non \u00e8 permesso poi (ri)sposarsi, neanche nel caso di diaconi permanenti rimasti vedovi: \"Ricevuta l'ordinazione, i diaconi, anche quelli promossi in et\u00e0 pi\u00f9 matura, sono inabili a contrarre matrimonio in virt\u00f9 della tradizionale disciplina ecclesiastica.\"\nChierici sposati ex protestanti.\nL'altra classe di eccezione riguarda gli uomini sposati che, dopo essere stati chierici di una chiesa non cattolica si convertono al cattolicesimo e desiderano essere ordinati nella Chiesa cattolica.\nLa Chiesa cattolica, mentre riconosce la validit\u00e0 degli ordini dei chierici sposati delle chiese ortodosse bizantine o orientali, che entrano in comunione con la Santa Sede, e li accetta come chierici della corrispondente chiesa cattolica orientale, nega la validit\u00e0 degli ordini delle chiese protestanti. I chierici sposati di queste chiese, entrando nella Chiesa cattolica, sono considerati membri della chiesa latina e, se vogliono diventare chierici cattolici, devono ricevere l'ordinazione nella chiesa latina, che normalmente la riserva ai celibi.\nA cominciare per\u00f2 dal 1951, al tempo di papa Pio XII, si concede a ex pastori sposati di provenienza luterana, calvinista e anglicana, che diventano cattolici, di essere ordinati sacerdoti nella chiesa latina e di continuare la vita normale coniugata.\nNell'enciclica \"Sacerdotalis caelibatus\" del 24 giugno 1967, papa Paolo VI ha accennato all'esistenza di questi casi, scrivendo: \"Da un lato, rimane confermata la legge che richiede la scelta libera e perpetua del celibato in coloro che sono ammessi agli ordini sacri, dall'altro, potr\u00e0 essere consentito lo studio delle particolari condizioni di ministri sacri coniugati, appartenenti a Chiese o a comunit\u00e0 cristiane tuttora divise dalla comunione cattolica, i quali, desiderando di aderire alla pienezza di tale comunione e di esercitarvi il sacro ministero, fossero ammessi alle funzioni sacerdotali.\" Ha aggiunto: \"Tutto questo non significa un rilassamento della legge vigente, e non deve essere interpretato come un preludio alla sua abolizione. E piuttosto che indulgere a questa ipotesi, la quale indebolisce negli animi il vigore e l'amore, onde il celibato si fa sicuro e felice, e oscura la vera dottrina, che ne giustifica l'esistenza e ne glorifica lo splendore, sia promosso lo studio in difesa del concetto spirituale e del valore morale della verginit\u00e0 e del celibato\".\nDi tali concessioni c\u00ed sono state 12 nel 2004 (raggiungendo cos\u00ec un totale di oltre 200), 9 nel 2005, 13 nel 2006.\nIl numero di concessioni a favore di persone provenienti dall'ambiente anglicano \u00e8 molto aumentato dopo la pubblicazione della\ncostituzione apostolica \"Anglicanorum coetibus\" del 4 novembre 2009, con la quale papa Benedetto XVI ha istituito una struttura, detta \"Ordinariato personale\", destinata ad accogliere in seno alla Chiesa cattolica fedeli ed istituzioni di tradizione anglicana. L'articolo VI del documento contiene alcune deroghe al canone 277 \u00a71 del Codice di Diritto Canonico (\"I chierici sono tenuti all'obbligo di osservare la continenza perfetta e perpetua per il regno dei cieli, perci\u00f2 sono vincolati al celibato\"): quelli che hanno esercitato il ministero di diaconi, presbiteri o vescovi anglicani possono essere ammessi ai sacri ordini, anche se sposati, se rispondono agli altri requisiti stabiliti dal diritto canonico; e si pu\u00f2, in singoli casi, ammettere anche alcuni ex anglicani sposati, che non hanno esercitato tali ministeri, ma solo eccezionalmente.\nDisciplina delle chiese cattoliche orientali.\nLa disciplina delle chiese cattoliche orientali non deve essere considerata una deroga alla disciplina latina o una \"dispensa papale\": si tratta di tradizioni secolari proprie di tali chiese. La piena comunione con la Sede Apostolica non richiede l'abbandono di simili tradizioni e l'adozione di tradizioni latine.\nInfatti il Codice dei canoni delle Chiese orientali afferma: \"Il celibato dei chierici, scelto per il regno e cos\u00ec congruo con il sacerdozio, deve essere considerato dovunque di massimo valore, in consonanza con la tradizione della Chiesa intera; inoltre lo stato dei chierici coniugati, sanzionato dalla prassi della Chiesa primitiva e da quella secolare delle Chiese orientali deve essere onorato\".\n\"A riguardo dell'ammissione agli ordini sacri dei coniugati si osservi il diritto particolare della propria Chiesa \"sui iuris\" o le norme speciali stabilite dalla Sede Apostolica\". Alcune chiese cattoliche orientali hanno clero non solo celibe ma anche coniugato, altre no, fra le quali la chiesa cattolica siro-malabarese e la chiesa cattolica siro-malankarese.\nNel passato, delle norme speciali istituite dalla Santa Sede proibivano l'esercizio del sacerdozio da parte di chierici uxorati orientali nelle regioni in cui si verific\u00f2 verso la fine dell'Ottocento una consistente immigrazione di cattolici orientali e nelle quali i cattolici gi\u00e0 residenti conoscevano solo la disciplina latina e resterebbero scandalizzati al vedere sacerdoti cattolici con mogli e famiglie. Per\u00f2, nei decenni seguenti in molti paesi fuori dei territori tradizionali delle chiese cattoliche orientali sono stati eretti o eparchie di tali chiese o ordinariati per la cura pastorale dei loro fedeli. Dal 14 giugno 2014, i rispettivi eparchi e ordinari possono \"consentire il servizio pastorale del clero uxorato orientale anche fuori dei territori orientali tradizionali\" e possono ordinare uomini sposati appartenenti alle proprie circoscrizioni ecclesiastiche. Nei paesi dove mancano simili strutture (per esempio, l'Italia), la dispensa dalle norme deve essere ancora richiesta alla Santa Sede.\nPer l'episcopato, anche nelle chiese cattoliche orientali, non \u00e8 idoneo un uomo legato dal vincolo del matrimonio.\nIl celibato nella chiesa cattolica oggi.\nIl celibato \u00e8 oggi rappresentato nella Chiesa cattolica come avente autorit\u00e0 apostolica. Teologicamente parlando, la Chiesa desidera imitare la vita di Cristo in castita e sacrificio per \"il bene del Regno\" (Lc 18:28\u201330, Mt 19:27\u201330; Mc 10:20\u201321), seguendo l'esempio di Ges\u00f9 nell'essere \"sposato\" con la Chiesa sola.\nDal momento che il ruolo del celibato clericale non \u00e8 per\u00f2 una dottrina di fede ma una legge della Chiesa, si sono fatte diverse eccezioni e, in via di principio, pu\u00f2 essere mutata in qualsiasi tempo da qualunque pontefice. Sia papa Benedetto XVI che papa Giovanni Paolo II hanno espresso chiaramente la loro volont\u00e0 di non mutare tale disposizione. Papa Francesco, invece, ha considerato la proposta di ammissione al sacerdozio dei cosiddetti \"viri probati\" in particolari aree come l'Amazzonia dove vi \u00e8 una forte carenza di sacerdoti.\nIl sinodo dell'Amazzonia a Roma nell'ottobre del 2019.\nNell'ottobre del 2019, molti vescovi al sinodo dell'Amazzonia a Roma hanno ipotizzato che alcuni preti sposati possano essere ammessi al sacerdozio nella Chiesa cattolica. Il febbraio seguente, nell'esortazione apostolica post-sinodale \"Querida Amazonia\", papa Francesco non tocca il tema del celibato ecclesiastico."}
