{"id": "621570", "revid": "1318658", "url": "https://it.wikipedia.org/wiki?curid=621570", "title": "Magnenzio", "text": "Militare di origine barbarica, con la sua rivolta Magnenzio spezz\u00f2 il dominio ininterrotto dei Costantinidi sulla \"pars Occidentis\" dell'impero, riuscendo a coagulare le forze sociali ostili al governo di Costante. Inizialmente tent\u00f2 di arrivare a patti con Costanzo II, fratello di Costante e Augusto in Oriente, ma fu poi costretto a muovergli guerra. Dopo aver nominato Cesare con la responsabilit\u00e0 della difesa del confine renano un suo parente, Decenzio, si mosse nell'Illirico, ma fu ripetutamente sconfitto da Costanzo, spingendolo infine a suicidarsi.\nAttento alle istanze dei territori che ne avevano sostenuto l'usurpazione, Magnenzio spost\u00f2 sull'aristocrazia di Roma il carico fiscale che gravava sui provinciali, inimicandosela. Fu promotore di una politica religiosa tollerante, nel tentativo di non alienarsi il consenso dei pagani n\u00e9 quello dei cristiani, ma non riusc\u00ec a ottenere l'appoggio delle classi dirigenti dell'Italia e dell'Illirico, che rimasero legate alla dinastia costantiniana, e per questo affid\u00f2 le cariche pi\u00f9 importanti alla stretta cerchia di uomini con cui aveva pianificato la sua rivolta.\nBiografia.\nOrigine, carriera, aspetto e carattere.\nMagnenzio era un \"laetus\" originario della Gallia nato attorno al 303, che ricevette un'educazione latina, con cui affin\u00f2 le sue innate capacit\u00e0 oratorie. Intrapresa la carriera militare: fu \"protector\", poi \"comes rei militaris\", e nel 350, al momento della sua usurpazione, \"comes\" delle legioni degli \"Herculiani\" e degli \"Ioviani\", due unit\u00e0 che fungevano da guardia del corpo dell'imperatore Costante I, distinguendosi per le ottime doti di comando. \u00c8 probabile che fosse pagano; molti elementi sembrano suffragare tale ipotesi: sua madre \u00e8 definita (\u00abprofetessa affidabile\u00bb), egli stesso venerava divinit\u00e0 pagane e revoc\u00f2 l'editto emanato da Costante nel 341 che vietava l'esecuzione dei sacrifici notturni. Tuttavia, come d'altronde si evincerebbe dall'utilizzo di simbologia cristiana nella sua monetazione, non si pu\u00f2 escludere che fosse un cristiano che cerc\u00f2 di trovare fra i pagani dei sostenitori per la sua rivolta. Sappiamo che fosse di alta e robusta corporatura, mentre l'aspetto del volto, tramandatoci nelle effigi monetali, \u00e8 carnoso e con mento rotondo e sporgente, bocca sottile, naso lungo schiacciato all'estremit\u00e0, capelli folti, sguardo pungente. Quanto al carattere, che per onere di verit\u00e0 ci \u00e8 restituito solo da fonti a lui ostili, l'usurpatore \u00e8 descritto come codardo e altezzoso allo stesso tempo, feroce e crudele, coraggioso nelle sue giornate fortunate ma insicuro nelle cattive.\nRibellione e consolidamento del potere.\nNegli ultimi anni del suo regno, Costante fin\u00ec per alienarsi il consenso di tutti i gruppi sociali: cerc\u00f2 di ristabilire la disciplina negli eserciti, riuscendo per\u00f2 solo ad attirarsi l'antipatia dei soldati, aggrav\u00f2 il prelievo fiscale tra i provinciali, scelse i governatori tra uomini incapaci di ricoprire tale carica e infine, con la sua ferma adesione al cristianesimo, si fece nemica l'aristocrazia senatoria di Roma. La sua cattiva nomea fu poi gonfiata da alcuni comportamenti nell'ambito della sfera privata ritenuti disdicevoli per l'epoca, come l'abitudine di attorniarsi di attraenti soldati per soddisfare le sue voglie omosessuali, o il dedicare troppo tempo allo svago della caccia, che gli avrebbe fatto progressivamente perdere il controllo sulla corte. Questa fu la situazione storico-politica di cui seppe approfittare Magnenzio, bench\u00e9 la cospirazione contro Costante si configur\u00f2 inizialmente come una congiura di palazzo. Infatti Zosimo narra che Marcellino, \"comes rerum privatarum\" di Costante, presso \"Augustodunum\" organizz\u00f2 una festa in occasione del compleanno dei propri figli, alla quale invit\u00f2 molti dei funzionari e degli ufficiali superiori presenti in citt\u00e0. Durante la festa, Magnenzio, che vi partecipava, finse di interpretare una rappresentazione teatrale, e si rivest\u00ec degli indumenti imperiali, facendosi chiamare Augusto (imperatore) dagli ufficiali presenti. Le truppe presenti, sentendo le acclamazioni dei propri ufficiali, credettero che i comandanti stessero organizzando un colpo di Stato contro Costante, e sostennero l'elevazione di Magnenzio a imperatore (18 gennaio 350). All'usurpatore si unirono l'esercito e gli abitanti di \"Augustodunum,\" nonch\u00e9 i cavalieri che Costante aveva fatto giungere in Gallia dall'Illirico come rinforzi. Come prima decisione, Magnenzio ordin\u00f2 la morte di Costante, bench\u00e9 quest'ultimo, anni addietro, con un suo intervento personale avesse salvato la vita allo stesso Magnenzio a seguito di una ribellione dei soldati posti sotto il suo comando. Costante fugg\u00ec allora verso la penisola Iberica, ma fu raggiunto e ucciso vicino ai Pirenei da un gruppetto di cavalieri guidati dal generale Gaisone. Magnenzio, grazie anche al supporto di Fabio Tiziano, prefetto del pretorio delle Gallie e poi futuro \"praefectus urbi\", consolid\u00f2 il proprio potere nelle province della Britannia, della Gallia e della Spagna, anche in ragione della sua politica favorevole ai pagani, in quanto revoc\u00f2 la legislazione antipagana di Costante, permettendo, come gi\u00e0 detto, la celebrazione di sacrifici notturni. Costanzo II, Augusto in Oriente e fratello di Costante, era all'epoca impegnato sulla frontiera persiana a respingere l'offensiva sasanide su Nisibis e non fu in grado di contrastare perentoriamente l'usurpatore. Magnenzio, di fatto, divenne l'unico signore della parte occidentale dell'impero, il primo in discontinuit\u00e0 con dinastia costantiniana dopo oltre mezzo secolo di regno.\nNepoziano, Vetranione e le trattative con Costanzo II.\nMagnenzio tent\u00f2 di assicurarsi anche il controllo dell'Italia, ma a Roma Nepoziano, un membro della dinastia di Costantino, al comando di uno sparuto gruppo di avventurieri, si present\u00f2 sotto le mura della citt\u00e0 e senza grandi sforzi la conquist\u00f2, sconfiggendo e uccidendo Aniceto, il prefetto del pretorio di Italia, che si era opposto all'aggressore schierando un piccolo contingente di cittadini armati. Tuttavia poco tempo dopo lo stesso Nepoziano fu rovesciato e ucciso (1\u00ba luglio 350) da un esercito inviato da Magnenzio agli ordini di Marcellino, promosso per l'occasione \"magister officiorum\".\nL'usurpatore cerc\u00f2 di imporre il suo potere anche sui territori dell'Illirico, che erano stati di Costante, muovendo verso il fiume Danubio, ma intanto il comandante delle truppe della Pannonia, Vetranione, era stato acclamato imperatore dai suoi uomini a Mursa, ottenendo l'appoggio di Costantina. Magnenzio tent\u00f2 quindi di accordarsi sia con Vetranione sia con Costanzo, ma riusc\u00ec a stipulare un patto di formale alleanza solo con il primo, mentre non ottenne alcun risultato col secondo. Costanzo, che aveva ricevuto la notizia della morte del fratello Costante sul finire del 350, dopo aver stipulato la pace con i Sasanidi, marciando verso ovest giunse a Eraclea, dove incontr\u00f2 un'altra ambasceria congiunta di Magnenzio e Vetranione, che gli proponeva la volont\u00e0 dei due usurpatori di offrirgli una preminenza della collegialit\u00e0 imperiale in cambio del riconoscimento di entrambi come coreggenti. Costanzo per\u00f2 imprigion\u00f2 come ribelli tutti gli ambasciatori meno uno, il prefetto del pretorio dell'Illirico Vulcacio Rufino, e rifiut\u00f2 la proposta di Magnenzio, mentre inizi\u00f2 delle serie trattative con Vetranione che si conclusero con successo. Si diresse quindi a Serdica (la moderna Sofia, in Bulgaria) dove incontr\u00f2 Vetranione e il suo esercito (25 dicembre 350). Vetranione giur\u00f2 fedelt\u00e0 a Costanzo, rinunciando alla porpora e ritirandosi a vita privata a Prusa, in Bitinia; Magnenzio invece spos\u00f2 Giustina, una giovane aristocratica imparentata con l'imperatore Costantino I, allo scopo di rafforzare la propria posizione legandosi alla dinastia costantiniana. La guerra tra Magnenzio e Costanzo era ormai inevitabile.\nGuerra contro Costanzo II e l'avanzata in Illirico.\nL'esercito di Magnenzio era formato perlopi\u00f9 da contingenti gallici rafforzato da folti gruppi germanici, mentre quello di Costanzo era costituito dalle truppe dell'Illirico che erano state agli ordini di Vetranione, ma anche da orientali, in particolare gli arcieri armeni, e aveva il suo cardine nella cavalleria, il cui ruolo si rilever\u00e0 decisivo per le sorti finali del conflitto. Magnenzio cominci\u00f2 i preparativi necessari per lo scontro armato cautelandosi con la nomina a Cesare di un suo parente, Decenzio, a cui fu affidata la difesa delle frontiere galliche dagli assalti degli Alamanni, tanto pi\u00f9 che essi erano sollecitati dallo stesso Costanzo allo scopo di creargli delle serie difficolt\u00e0. Dopodich\u00e9 mosse verso l'Illirico, essendo riuscito ad arruolare un considerevole numero di soldati, rinfoltito per ultimo da unit\u00e0 di Franchi e Sassoni. \nCostanzo, da parte sua, dopo aver nominato Cesare il cugino Gallo a Sirmio (15 marzo 351), a cui aveva concesso in sposa la sorella Costantina, affidandogli il governo delle province orientali, si era mosso con il suo esercito con l'intenzione di raggiungere l'Italia, ma arrivato ad \"Atrans\" (odierna Trojane, in Slovenia) cadde in un'imboscata ordita da Magnenzio, che caus\u00f2 diverse perdite dei suoi effettivi e lo costrinse a ritirarsi a Siscia. Magnenzio invece avanz\u00f2 in Pannonia, giungendo fino a Petovio. Qui fu raggiunto da un inviato di Costanzo, il prefetto del pretorio d'Oriente Filippo, che gli port\u00f2 una proposta di Costanzo: a Magnenzio avrebbe concesso il dominio della Gallia se egli avesse lasciato l'Italia e l'Africa. Il vero intento del prefetto di Costanzo era per\u00f2 quello di indagare lo stato delle truppe dell'usurpatore; nella stessa occasione Filippo ebbe la possibilit\u00e0 di arringare i soldati di Magnenzio, cui rinfacci\u00f2 la loro ingratitudine verso la dinastia costantiniana. Magnenzio quindi accus\u00f2 Filippo di aver abusato del suo ruolo di ambasciatore, e di tutta risposta, dopo aver respinto la proposta di Costanzo, invi\u00f2 presso questi, che si era ritirato a Cibalae con il proprio esercito, Fabio Tiziano, il quale, dopo aver inveito contro il figlio di Costantino per il suo malgoverno, lo intim\u00f2 di abdicare in favore di Magnenzio se volesse salva la vita. Ma al seguito del diniego ricevuto da Costanzo, Magnenzio ruppe gli indugi e avanz\u00f2 su Siscia, radendola al suolo. Inorgoglito da tale successo, l'usurpatore punt\u00f2 poi verso Sirmio, confidando anche in questa occasione di poterla conquistare senza troppe difficolt\u00e0; tuttavia, giunto sotto le mura della citt\u00e0, Magnenzio fu respinto dagli abitanti e dai soldati rimasti a presidio della stessa e fu costretto a ripiegare a Mursa. Costanzo non prese da subito l'iniziativa, ma quando riusc\u00ec a far defezionare il \"tribunus scholae armaturarum\" Claudio Silvano, il futuro usurpatore, con tutta la cavalleria da lui guidata, mosse con tutti i suoi effettivi verso Mursa, che Magnenzio stava ancora assediando e nella quale aveva tentato di appiccare il fuoco alle porte. L\u00ec, alla confluenza della Drava con il Danubio, il 28 settembre 351 ci fu lo scontro decisivo.\nLa battaglia di Mursa.\nIn quella che passer\u00e0 ai posteri come la battaglia di Mursa (28 settembre 351), Magnenzio schier\u00f2 36\u00a0000 uomini, contro gli 80\u00a0000 di Costanzo. La battaglia inizi\u00f2 nel tardo pomeriggio e si protrasse fino a notte inoltrata. Costanzo, dopo aspri combattimenti, riusc\u00ec ad avere la meglio accerchiando con la sua cavalleria l'ala destra dell'esercito nemico. Magnenzio corse il pericolo di essere preso prigioniero e, per salvarsi, fu costretto a fuggire travestito, lasciando a combattere al suo posto Romolo, forse il suo \"magister equitum\", che poi cadde sul campo. Nonostante tale defezione, la battaglia comunque dur\u00f2 ancora a lungo, perch\u00e9 alcuni reparti dell'esercito di Magnenzio, seppur fiaccati dalle gravi perdite, continuarono a combattere con accanimento. Dopo un ultimo e decisivo assalto della cavalleria di Costanzo, che determin\u00f2 la conquista dell'accampamento di Magnenzio e la morte o la resa dei suoi ufficiali, la battaglia termin\u00f2 con la vittoria piena del figlio di Costantino, che accord\u00f2 il perdono a chi si era arreso, eccetto coloro direttamente implicati nell'assassinio di Costante. A Mursa Magnenzio perse circa 24\u00a0000 uomini, i due terzi del suo esercito, mentre Costanzo ne perse circa 30\u00a0000. La tragicit\u00e0 di questa battaglia fu celebrata nel \"Constantini imperatoris bellum adversus Magnentium\", un'opera perduta della poetessa Faltonia Betizia Proba, moglie di Clodio Celsino Adelfio, \"praefectus urbi\" di Roma sotto Magnenzio nel 351. La propaganda che voleva Costanzo combattere con il sostegno divino fu accresciuta dal fatto che l'imperatore lasci\u00f2 lo scontro per andare a pregare dentro la basilica dei martiri situata fuori dalla citt\u00e0 insieme al vescovo di Mursa, Valente, che in seguito annunci\u00f2 a Costanzo come un angelo gli avesse rivelato la sua immediata vittoria contro Magnenzio. La storiografia favorevole all'imperatore, prendendo come spunto l'affinit\u00e0 onomastica tra Magnenzio e Massenzio, paragoner\u00e0 la battaglia di Mursa a quella combattuta a Ponte Milvio il 28 ottobre del 312, con l'intento di assimilare l\u2019immagine di Costanzo a quella del padre Costantino.\nLa ritirata in Italia.\nCostanzo non si preoccup\u00f2 o forse non seppe trarre vantaggi immediati dalla sua vittoria a Mursa: probabilmente, a prescindere dalle gravi perdite subite, non aveva intenzione di affrontare una campagna invernale e rinunci\u00f2 a inseguire Magnenzio. Trascorse invece la stagione a Sirmio, ove prefer\u00ec occuparsi di questioni religiose, presiedendo un sinodo che condann\u00f2 le dottrine del vescovo locale Photeinos. Magnenzio ebbe quindi il tempo di rifugiarsi ad Aquileia, dove aveva una magnifica corte, e dedic\u00f2 tutto l'inverno 351-352 a riorganizzare il suo esercito e a fortificare le Alpi Giulie. Allo stesso tempo tent\u00f2 poi di concludere senza successo una tregua con Costanzo, probabilmente anche a causa delle preoccupanti notizie che ricevette da Decenzio circa la situazione in Gallia, ove, data la scarsit\u00e0 di soldati a sua disposizione, non riusciva a contenere le scorrerie degli Alamanni, tant'\u00e8 che questi, dopo aver incendiato \"Castrum Rauracense\", lo sconfissero in una battaglia campale tra Treviri e il Reno, insediandosi permanentemente in questa frazione di territorio. La situazione si aggrav\u00f2 quando un gran numero di Italici e soprattutto di senatori si imbarc\u00f2 per la Dalmazia per raggiungere Costanzo, traendo vantaggio dall'amnistia che questi aveva proclamato. Costanzo, infine, nell'estate del 352 si convinse a superare le Alpi, aggirando le fortificazioni di Magnenzio, e riusc\u00ec ad avanzare fino ad Aquileia. L'usurpatore per\u00f2 aveva gi\u00e0 abbandonato la citt\u00e0 quando fu informato che Costanzo stava per avvicinarsi e, radunati i soldati che trov\u00f2 lungo la strada procedendo verso ovest, seppur sconfitto nello scontro nei pressi di Pavia riusc\u00ec ad aprirsi la strada sbaragliando l'incauta avanguardia nemica che lo inseguiva. Nel frattempo, per\u00f2, Costanzo, che fin dall'inizio aveva armato una grossa flotta, faceva bloccare dalle sue navi il litorale veneto e, dopo che i suoi emissari erano riusciti a far sollevare quasi tutta l'Italia contro Magnenzio, faceva sbarcare un esercito alle foci del Po, impedendo in tal modo alle truppe dell'usurpatore stanziate a sud di ricongiungersi con lui. E, mentre le citt\u00e0 del Nord Italia gli si consegnavano spontaneamente, Costanzo procedeva con la sua strategia navale, riuscendo a sottrarre a Magnenzio il controllo della Sicilia prima e dell'Africa poi, per la quale invi\u00f2 una flotta a Cartagine, fatta precedere da suoi emissari accorsi dall'Egitto.\nLa caduta in Gallia.\nPerso il controllo dell'Italia, Magnenzio decise allora di rifugiarsi in Gallia e tent\u00f2 di riorganizzare il suo esercito, ma Costanzo nel frattempo aveva fatto sbarcare una flotta a sud dei Pirenei per impedirgli di ricevere rinforzi dalla penisola iberica. Magnenzio tent\u00f2 quindi di far assassinare Costanzo Gallo, in modo da destabilizzare il governo dell'Oriente e far s\u00ec che Costanzo abbandonasse il suo intento di muovere verso le Gallia, ma il complotto fu scoperto e sventato. Costanzo da parte sua continuava ad avanzare velocemente verso ovest e il 3 novembre arriv\u00f2 a Milano, ove pubblic\u00f2 un editto che annullava alcune delle misure adottate da Magnenzio e dai suoi governatori, e incontr\u00f2 una delegazione del Senato di Roma capeggiata da Memmio Vitrasio Orfito, che poi sar\u00e0 nominato \"praefectus urbi\" per due volte tra il 353 e il 359, che si rallegrava della sua vittoria sull'usurpatore. Nell'estate del 353, Magnenzio prov\u00f2 ancora una volta a opporsi a Costanzo, ma fu sconfitto nella battaglia di Mons Seleucus. Si rifugi\u00f2 quindi a Lugdunum e richiam\u00f2 Decenzio dalla frontiera sul Reno, dove era ancora impegnato nella guerra contro gli Alamanni. Tuttavia, alla notizia della sconfitta patita a Mons Seleucus, la citt\u00e0 di Treviri si ribell\u00f2 scegliendo come proprio difensore un tal Pemenio, con i soldati che gi\u00e0 meditavano di consegnare l'usurpatore a Costanzo per ottenere il perdono da quest'ultimo.\nMagnenzio si rese quindi conto di non poter pi\u00f9 contare sull'appoggio incondizionato della popolazione gallica, che in precedenza aveva sostenuto convintamente i motivi della sua usurpazione. Il 10 agosto 353, Magnenzio uccise la propria madre e tutti i parenti e gli amici pi\u00f9 stretti che erano a Lugdunum con lui, e poi si suicid\u00f2. La sua testa fece il giro delle citt\u00e0 a dimostrare la sua sconfitta. Pochi giorni pi\u00f9 tardi, il 18 agosto, Decenzio, venuto a sapere del suicidio di Magnenzio mentre si recava da lui per portargli aiuto, si impicc\u00f2 ad Agendicum, citt\u00e0 ove si era rifugiato. Il 6 settembre Costanzo entr\u00f2 a Lugdunum e promulg\u00f2 un'amnistia assai clemente, che per\u00f2 non mise in atto e anzi avvi\u00f2 una persecuzione spietata dei seguaci di Magnenzio. Molti dei soldati che avevano militato dalla parte dell'usurpatore furono integrati nelle truppe di Costanzo e redistribuiti, con fine punitivo, lungo il \"limes\" persiano e renano, mentre coloro che si erano rifiutati di passare dalla parte del vincitore si diedero alla macchia, vivendo di brigantaggio in Gallia, finch\u00e9 Giuliano con una sua amnistia li integr\u00f2 nel proprio esercito. L'impero era di nuovo riunito sotto un solo imperatore, mentre nei confronti di Magnenzio fu dichiarata la \"damnatio memoriae\".\nGestione del potere.\nI rapporti con il Senato di Roma.\nI rapporti tra Magnenzio e l'aristocrazia senatoria di Roma non furono proficui, tant'\u00e8 che solo una minoranza di senatori ader\u00ec alla rivolta dell'usurpatore. Lo conferma il fatto che ben tre dei suoi cinque prefetti urbani ricevettero l'incarico per la seconda volta, fenomeno raro nel IV secolo e segno di una scelta compiuta fra un esiguo numero di aristocratici qualificati. La diffidenza della maggior parte dei senatori nei confronti di Magnenzio, che senza dubbio favor\u00ec la precariet\u00e0 della sua ribellione, si spiega innanzitutto con l'ostilit\u00e0 verso le origini barbariche dell'usurpatore, ma anche come forma di lealt\u00e0 nei confronti della dinastia costantiniana. \u00c8 dunque lecito supporre come essi avrebbero accettato di pi\u00f9 buon grado che il potere imperiale fosse andato nelle mani di Nepoziano, nipote di Costantino I, il quale bench\u00e9 fosse al tempo solo un ragazzo, oltretutto alla testa di un gruppo sparuto di avventurieri, apparteneva comunque alla casata costantiniana. Per tali ragioni, cui si aggiunsero le esecuzioni, le proscrizioni e le confische nei confronti dei senatori che avevano sostenuto Nepoziano, \u00e8 spiegabile il perch\u00e9 molti fra loro lasciarono Roma forse immediatamente dopo la deposizione di quest'ultimo nell'estate del 350, per raggiungere Costanzo in Pannonia, e altri abbandonarono in massa la citt\u00e0 nell'autunno del 351, sollecitati inoltre dall'amnistia promessa nei loro confronti dallo stesso Costanzo, quando la posizione politica di Magnenzio si era irrimediabilmente indebolita a seguito della sconfitta patita a Mursa. Perfino il prefetto urbano Clodio Celsino Adelfio, in carica dal 7 giugno al 18 dicembre 351, si comport\u00f2 in maniera ambigua dopo la battaglia di Mursa e per questo fu accusato di tradimento e destituito. L'ostilit\u00e0 dell'aristocrazia romana nei confronti di Magnenzio trova inoltre giustificazione con la tendenza che l'usurpatore ebbe nell'assegnare cariche alla stretta cerchia di uomini che ne sostennero fin da subito la ribellione, come dimostra il consolato assegnato a Gaisone per il 351 e la prefettura urbana ricoperta da Fabio Titiano dal 27 febbraio 350 al 1\u00ba marzo 351. Al contempo, i pochi senatori che si schierarono a fianco di Magnenzio dovettero farlo non tanto perch\u00e9, in larga maggioranza pagani, furono ostili alla politica religiosa di Costante, ma perch\u00e9 da questi erano stati tenuti lontani da incarichi di prestigio che speravano ora di ottenere dall'usurpatore. Infine c'\u00e8 da registrare come la politica fiscale vessatoria sostenuta per i grandi patrimoni da Magnenzio a Roma, con lo scopo di sostenere le sue pesanti spese militari, che giunse a imporre un'imposta pari alla met\u00e0 del reddito, fin\u00ec per deteriorare ogni tipo di residuo rapporto con l'aristocrazia senatoriale.\nI rapporti con l'esercito.\nProfondamente indisciplinato e ormai quasi del tutto barbarico, consapevole della sua importanza non solo per la difesa dell'Impero, ma anche quale arbitro delle controversie interne allo stato, pronto ad assecondare qualunque iniziativa che potesse procurargli dei vantaggi economici, l'esercito che Magnenzio si trov\u00f2 davanti nel momento in cui prese il potere non poteva che essere ostile a chiunque proponesse una politica di risparmio e, soprattutto, una rigida disciplina. Del resto ci\u00f2 era quello che probabilmente cerc\u00f2 di fare Costante, attirandosi quell'impopolarit\u00e0 tra i soldati che infine lo tradirono.\nMagnenzio, soldato per indole e carriera, cerc\u00f2 quindi di perseguire ogni via che consentisse di stabilire un buon rapporto con loro. Particolare considerazione merita in tale ambito la frequenza dei tipi monetali con al rovescio la rappresentazione delle Vittorie militari e dei Vota, emessi a suo nome e per Decenzio soprattutto dopo il settembre del 351 dalle zecche poste il controllo dell'usurpatore, in quanto confermano come l'usurpazione, sebbene nata come una congiura di palazzo, trov\u00f2 poi la sua necessaria definizione come rivolta dell'esercito. Tali tipi monetali infatti non rispondevano solo ad una mera esigenza propagandistica, bens\u00ec servivano a dichiarare come il potere di Magnenzio trovasse forza e fondamento nell'esercito che lo sosteneva. Tuttavia i rapporti tra Magnenzio e i suoi soldati, che pure furono capaci di gesti di grande coraggio ed abnegazione nei suoi confronti, rimasero sempre difficili e instabili, perch\u00e9 egli, consapevole che i suoi uomini erano sempre pronti a passare a chi gli offrisse di pi\u00f9, impose loro una durissima disciplina e represse con estrema crudelt\u00e0 ogni forma di vera o presunta sedizione. \nLa propaganda contro i Costantinidi.\nNon vi \u00e8 dubbio che la rivolta capeggiata da Magnenzio fu la conseguenza del malgoverno imputato a Costante. D'altronde, che l'insofferenza nei confronti delle politiche attuate in Occidente dai successori di Costantino fosse grande, \u00e8 dimostrato dalla velocit\u00e0 con la quale Magnenzio ebbe il riconoscimento della propria autorit\u00e0 in tutte le Gallie. Per tale ragione, l'usurpatore volle da subito presentarsi come un sovrano che poneva la propria figura in netta discontinuit\u00e0 come quella del suo predecessore. \nUn primo elemento da cogliere in tal senso, \u00e8 ricavabile dalla titolatura che Magnenzio si assegn\u00f2 nei primi mesi di regno. Come si evince dalle prime emissioni monetali galliche, egli infatti ripristin\u00f2 per s\u00e9 il consueto prenome e gentilizio \"Imperator Caesar,\" da mettere in contrapposizione con il titolo di \"Dominus Noster\" che\",\" generalizzatosi nel suo utilizzo sotto il governo dei Costantinidi, doveva essere percepito come espressivo della tirannide appena abbattuta. Su questa stessa falsariga va interpretata anche la rinuncia di Magnenzio nel rappresentarsi, sulle effigi monetali, con il diadema, simbolo dell'autocrazia di Costante, alla quale si voleva contrapporre una rinnovata forma di governo che richiamasse l'inizio del principato. Anche nelle fonti, non mancano gli elementi derivati da tale polemica. Un esempio esauriente in tal senso ci \u00e8 restituito da un passo di Zosimo, che riporta, in forma indiretta, un discorso tenuto da Magnenzio ai soldati nei pressi di Siscia, dopo che essi erano stati imboniti da Flavio Filippo, un ambasciatore inviato da Costanzo al campo nemico, e persuasi a passare dalla parte di quest'ultimo in memoria delle grandi vittorie conseguite con Costantino I contro le popolazioni barbariche renane. Magnenzio, dopo aver messo agli arresti Filippo, arring\u00f2 anch'egli le sue truppe e gli ramment\u00f2 come Costante, negli anni di regno, si fosse comportato follemente, come farebbe un ubriaco, e che tutti, non sopportando pi\u00f9 i suoi abusi di potere, si fossero fatti carico di difendere l'interesse dello Stato conferendo il regno proprio a lui che non lo voleva. Il motivo ricorrente della propaganda di Magnenzio, come gi\u00e0 delineato, verteva quindi sul contornare la sua figura alla stregua del liberatore di un tiranno e a ci\u00f2 fanno esplicito riferimento alcune delle emissioni monetali licenziate a suo nome, che sul rovescio presentano le legende \"Victoria Augusti Libertas Romanorum\" o \"Liberator rei publicae,\" ma anche l'abbondante documentazione epigrafica, dalla quale spicca un miliario proveniente da Trino, ove l'usurpatore \u00e8 definito \"Liberator orbis Romani, restitutor libertatis et rei publicae, conservator militum et provincialum\".\nGiudizi storiografici.\nStoriografia antica.\nIl giudizio della storiografia antica rispetto alla figura e all'operato di Magnenzio \u00e8 nel suo complesso negativo, in gran parte influenzato dal destino sfavorevole del personaggio che lo vide soccombente a Costanzo. I resoconti degli autori cristiani, i pi\u00f9 critici nei suoi confronti, furono poi inaspriti dalla vulgata che aveva dipinto Magnenzio come un bruto pagano, avvezzo a riti empi. Ad esempio lo storico bizantino del XII sec. Zonara, che ci ha lasciato il resoconto cronologicamente pi\u00f9 tardo sull'usurpatore, scrive come egli, prima della battaglia di Mursa, avrebbe consultato una strega e sacrificato una giovane donna, il cui sangue, mescolato al vino, sarebbe stato dato da bere ai suoi soldati; alla stessa stregua Atanasio ricorda come consultasse maghi e fattucchiere, mentre per Filostorgio era dedito a culti demoniaci. Accuse queste che, pur rientrando nel canone retorico della demonizzazione del personaggio avverso, ben rendono l'ostracismo con il quale fu contorniata dalla storiografia cristiana l'immagine dell'usurpatore. Tra gli autori pagani, invece, il giudizio su Magnenzio \u00e8 pi\u00f9 sfumato. Giuliano ne condannava la crudelt\u00e0 e la ferocia, che gli faceva apprezzare lo spettacolo della tortura; Eutropio gli rinfacciava la codardia, celata dietro un'apparente sfrontatezza; rispetto invece al suo operato, l'accusa pi\u00f9 ricorrente \u00e8 quella di aver oltraggiato in pi\u00f9 occasioni il senato di Roma, uccidendone molti degli esponenti influenti e applicando sulle loro ricchezze una tassazioni pari a met\u00e0 del reddito. Non mancano, tuttavia, anche degli elogi: per Libanio Magnenzio govern\u00f2 preoccupandosi delle leggi, mentre Zosimo ammette come il periodo del suo regno sia stato ritenuto da molti suoi contemporanei utile per lo Stato bench\u00e9, riprendendo un considerazione di Giuliano, le sue azioni politiche non fossero veramente del tutto valide poich\u00e9 non nascevano da una giusta predisposizione d'animo.\nStoriografia moderna.\nLa storiografia moderna ha fatto fatica a valutare nel suo complesso la politica di Magnenzio: troppo breve il suo periodo di governo e soprattutto troppo condizionato dalle attivit\u00e0 militari perch\u00e9 se ne possano individuare con relativa certezza gli intenti operativi e le finalit\u00e0 ultime. Per questo \u00e8 possibile delineare con sufficiente attendibilit\u00e0 soltanto alcune linee di comportamento che si riscontrano nella sua attivit\u00e0 di governo. Alcuni studiosi ne hanno ad esempio riconosciuto un reale talento politico. Egli infatti ebbe rapidamente il riconoscimento della sua autorit\u00e0 nelle province galliche, bench\u00e9 queste fossero profondamente legate alla dinastia costantiniana, a testimonianza che la rivolta da lui capeggiata, differentemente da come ce l'ha tramandata Zosimo, non si origin\u00f2 casualmente nel corso di una festa celebrata ad \"Augustodunum,\" bens\u00ec fu meticolosamente organizzata anzitempo, coinvolgendo i pi\u00f9 importanti dignitari della Gallia che, infatti, convintamente sostennero l'usurpatore. A Magnenzio sono state attribuite anche buoni doti di negoziatore e l'abilit\u00e0 di individuare di volta il volta quali fossero le forze disgreganti che avrebbe potuto utilizzare per raggiungere i suoi scopi. Fu promotore di una politica religiosa sostanzialmente tollerante quanto opportunista, mirante a prendere le distanze dagli eccessi dogmatici che invece caratterizzarono il regno di Costante attirandogli le antipatie dei pagani. Ma il vero talento riconosciuto a Magnenzio \u00e8 quello militare, giacch\u00e9 seppe tenere in scacco in diverse battaglie, malgrado l'endemica inferiorit\u00e0 numerica di truppe a sua disposizione, l'esercito di Costanzo, rallentandone la sua avanzata verso ovest."}
{"id": "621576", "revid": "287204", "url": "https://it.wikipedia.org/wiki?curid=621576", "title": "Becca di Nona", "text": "La Becca di Nona (\"Pic de Nona\" in francese) (3.144 m s.l.m.) \u00e8 una montagna delle Alpi Graie, situata a ridosso di Aosta, di cui \u00e8 la montagna simbolo assieme al Monte Emilius.\nToponimo.\nQuando da Aosta si vede il sole passare sul vertice della piramide, sono le undici. A quest'ora, tempo fa, i canonici della Cattedrale di Aosta celebravano l\"office des nones\", il breviario di mezzogiorno che terminava alle 15:00, l\"hora nona\" dei Romani. L'anticipo ricorda l'ora in cui nel marzo 1536 l'eretico Giovanni Calvino, bandito dal territorio valdostano dopo il fallimento della sua campagna religiosa, aveva varcato la Fen\u00eatre de Durand per rientrare in Svizzera.\nIn passato, la Becca di Nona era conosciuta come \"Pic de douze heures\" (dal francese, \"Picco delle ore dodici\"), a differenza del Monte Emilius chiamato \"Pic de dix heures\" (\"Picco delle ore dieci\"), oppure \"Mont Glariety\".\nNel 1857, il medico, alpinista e benefattore valdostano Laurent Cerise battezz\u00f2 questa vetta \"Pic Carrel\" in onore del priore Georges Carrel, ma non ebbe successo.\nCaratteristiche.\nDalla sua cima, grazie anche alla sua configurazione aguzza, \u00e8 possibile avere una impressionante visione del capoluogo valdostano dall'alto e inoltre si possono vedere tutte le principali vette valdostane; verso sud si pu\u00f2 ammirare la vetta del vicinissimo monte Emilius.\nSulla vetta \u00e8 presente una statua in ghisa della Madonna che fu trasportata a dorso di mulo nel 1892.\nSul colle Carrel, colle che separa la Becca di Nona dal monte Emilius, \u00e8 presente il Bivacco Federico Zullo (2.897\u00a0m), utile per chi volesse compiere l'ascensione al Monte Emilius usufruendo di una nuova via ferrata di elevata difficolt\u00e0.\nOgni anno viene organizzata una gara podistica, la Becca di Nona Skyrace, con partenza da piazza \u00c9mile Chanoux ad Aosta, giro di boa sulla vetta della Becca di Nona e ritorno. Alla competizione che si tiene nella prima domenica di settembre, partecipa sempre un nutrito gruppo di concorrenti e i migliori riescono a percorrere i 30 chilometri di gara (con circa 2500 metri di dislivello in salita e altrettanti in discesa) in poco meno di tre ore.\nInoltre per celebrare i Santi Pietro e Paolo gli scout di Aosta, ogni anno, organizzano una gita notturna fino alla Becca per accendere dei fuochi visibili dal capoluogo valdostano.\nSalita alla Vetta.\nL'ascensione alla Becca di Nona normalmente inizia da Pila (1.814\u00a0m), eventualmente usufruendo per la prima parte della \"seggiovia di Chamol\u00e9\", seggiovia che parte da Pila. \nCaratteristiche dell'ascensione.\nDal lago di Chamol\u00e9 si prosegue sulla sinistra fino ad arrivare al \"Col Replan\" (2439 metri) e poi scendere sul vallone di Combo\u00e9 (2150 metri).&lt;br&gt;\nSi attraversa la conca pianeggiante e si risale per pietraie il pendio dove \u00e8 situata la diramazione per raggiungere la vetta: a sinistra c'\u00e8 la via diretta, mentre quella a destra conduce dapprima al grazioso bivacco Federico Zullo salendo lungo un tratto morenico.&lt;br&gt;\nIl bivacco \u00e8 posto sul Colle Carrel, che \u00e8 la depressione tra la Becca e la cresta del Monte Emilius. Da qui si pu\u00f2 raggiungere il Monte Emilius seguendo una via ferrata."}
{"id": "621577", "revid": "1905633", "url": "https://it.wikipedia.org/wiki?curid=621577", "title": "Housing", "text": "L'housing consiste nella concessione in locazione ad un utente di uno spazio fisico, generalmente all'interno di appositi armadi detti rack, dove inserire il server, di propriet\u00e0 del Cliente.\nTipicamente i server vengono ospitati in webfarm o Data center in cui si garantisce un'attenta gestione degli aspetti hardware, software ed infrastrutturali. In pratica, mediante un servizio di housing il proprietario della macchina fisica (compreso il relativo storage) trasferisce fisicamente questa presso il fornitore che svolger\u00e0 le classiche attivit\u00e0 sistemistiche facenti parte del servizio di locazione dell'infrastruttura (il datacenter). Con l'housing possono essere dati in locazione anche server di tipo tower che, in questo caso, comprendono anche lo storage incorporato stabilmente nella macchina (a differenza dei blade server).\nLe aziende ricorrono all'housing anche per le applicazioni per le quali occorrerebbero infrastrutture autonome troppo costose. Il fornitore provvede ad alimentare, raffreddare, proteggere, monitorare e manutenere (se previsto) la macchina di propriet\u00e0 del cliente.\nI data center o le server farm usano a volte il termine colocation quando l'housing riguarda un'infrastruttura di dimensioni importanti (armadi rack) ma i due termini sono praticamente equivalenti."}
{"id": "621584", "revid": "253269", "url": "https://it.wikipedia.org/wiki?curid=621584", "title": "Wilson Cruz", "text": "Cruz opera, sia nella vita che sul set, come modello e mentore della giovent\u00f9 gay, specialmente quella di colore.\nCruz \u00e8 apertamente gay."}
{"id": "621585", "revid": "1543377", "url": "https://it.wikipedia.org/wiki?curid=621585", "title": "True Blue (singolo Madonna)", "text": "True Blue (in Italiano \"fedele\") \u00e8 una canzone della cantautrice statunitense Madonna ed \u00e8 la canzone che d\u00e0 il titolo al suo terzo album. Il singolo, terzo estratto dall'album, usc\u00ec il 9 ottobre 1986. Una quantit\u00e0 limitata di singoli venne pubblicata in vinile di colore blu. Scritta e prodotta da Madonna e Steve Bray, la canzone parla dei sentimenti che la cantante provava per il marito di allora, Sean Penn, e a lui era dedicata. Si tratta di una canzone dance-pop che presenta il suono della chitarra ritmica, delle tastiere e delle percussioni, e l'uso del sintetizzatore.\n\"True Blue\" ottenne fin da subito un ottimo successo commerciale, raggiungendo la prima posizione in Regno Unito, Irlanda e Canada e raggiungendo la terza posizione nella classifica Billboard Hot 100 negli Stati Uniti. In Italia raggiunse la posizione n\u00b020 nella classifica dei singoli pi\u00f9 venduti del 1986. Il video musicale presenta Madonna con un nuovo look: pi\u00f9 magra e dai capelli biondo platino. \"True Blue\" fu interpretata durante il \"Who's That Girl Tour\" (1987) e il \"Rebel Heart Tour\" (2015-16).\nIn Giappone il brano fu utilizzato anche in una pubblicit\u00e0 per Mitsubishi nel 1987.\nLa canzone.\nMadonna scrisse e produsse la canzone con Steve Bray. Secondo la popstar il brano prende il titolo da un'espressione che l'allora marito Sean Penn usava frequentemente e che rispecchiava la sua visione pura dell'amore. \"True Blue\" \u00e8 dedicata al marito, cos\u00ec come \u00e8 dedicato al marito tutto l'album. Si tratta di una canzone dance-pop ispirata ai gruppi femminili degli anni '60.[15] Bill Holdship di \"LAUNCHcast\" afferm\u00f2 che \"True Blue\" \u00e8 uno meraviglioso tributo che Madonna offr\u00ec ai gruppi femminili degli anni '50 e '60. Nel suo libro \"Madonna: An Intimate Biography\" J. Randy Taraborrelli descrisse \"True Blue\" come \"la canzone pi\u00f9 leggera e divertente dell'intero album a cui d\u00e0 il titolo\" e ne sottoline\u00f2 il sapore r\u00e9tro anni '50.\nVideo.\nEsistono due versioni del video che accompagna la canzone; nella prima Madonna non appare perch\u00e9 fu indetto un concorso da MTV per far partecipare gli ammiratori della cantante alla realizzazione del video. L'altra versione, certamente pi\u00f9 conosciuta, ispirata agli anni cinquanta, \u00e8 diretta da James Foley e ritrae Madonna con tre ballerine in un'auto anni '50 in uno studio interamente blu. Due delle ballerine in questione sono molto amiche di Madonna, Erica Bell e Debi Mazar. La prima aveva gi\u00e0 preso parte ai video di \"Lucky Star\" e \"Papa Don't Preach\" e la seconda a quelli di \"Papa Don't Preach\" e \"Music\".\nEsecuzioni del vivo.\nMadonna interpret\u00f2 \"True Blue\" per la prima volta durante il \"Who's That Girl Tour\" del 1987. Madonna saliva sul palco indossando un vestito blu, dopo avere eseguito \"Lucky Star\". In una scenografia simile a quella del videoclip della canzone, la cantante veniva accompagnata dalle due coriste, che recitavano il ruolo delle sue amiche.\nLa canzone fu riproposta nel 2015 e nel 2016 durante il \"Rebel Heart Tour\" in una versione acustica dove Madonna suona l'ukulele stando seduta su una catasta di pneumatici e invitando il pubblico a cantare insieme a lei.\nClassifiche.\nIl singolo della canzone raggiunse la 4\u00aa posizione in Italia, la 3\u00b0 negli USA e la 1\u00b0 nel Regno Unito."}
{"id": "621587", "revid": "171091", "url": "https://it.wikipedia.org/wiki?curid=621587", "title": "Monte Emilius", "text": "Il monte Emilius (\"mont \u00c9milius\" in francese) (3.559\u00a0m s.l.m.) \u00e8 una montagna delle Alpi Graie, situata in Valle d'Aosta, nelle immediate vicinanze di Aosta. L'Unit\u00e9 des Communes vald\u00f4taines Mont-\u00c9milius, che riunisce 10 comuni della Plaine, prende il nome da questo monte.\nToponimo.\nUn'ora prima di passare sulla cima della Becca di Nona, il sole passa sulla cima del monte Emilius. Prima del 1839, era conosciuto come \"Pic de dix heures\", \"Pic Chamosser\" o \"Pic Chamoisier\", ma in quell'anno il canonico Georges Carrel effettu\u00f2 l'ascensione insieme a \u00c9milie Argentier, sorella quattordicenne del medico e alpinista cognein Auguste Argentier (1830-1874), con l'obiettivo di promuovere la pratica dell'alpinismo. La vetta \u00e8 stata quindi battezzata in onore della giovane ragazza. I canonici di Aosta avevano pensato al nome \"Pic Pie\" in onore del papa Pio IX, che avrebbe per\u00f2 dato luogo a un gioco di parole imbarazzante, in quanto \"Pie\" in francese significa \"gazza ladra\".\nGeografia.\nInteressa i comuni di Brissogne, Charvensod e Pollein. Geograficamente si trova a sud della citt\u00e0 di Aosta e a nord di Cogne e della valle omonima.\nDalla sua vetta \u00e8 possibile vedere, con un salto di tremila metri circa, la grande porzione del capoluogo valdostano che non \u00e8 coperta dalla sagoma piramidale della Becca di Nona. In direzione sud, in condizioni di buona visibilit\u00e0, \u00e8 possibile scorgere anche il mare della Liguria. Non sono presenti rilievi pi\u00f9 elevati nelle immediate vicinanze della montagna, che coprirebbero il panorama, e trovandosi nella zona centrale della regione pu\u00f2 godere, anche grazie ai suoi 3559 metri, di un'impressionante e suggestiva visuale sull'ambiente circostante.\nDalla vetta si pu\u00f2 avere una visione d'insieme su tutte le montagne circostanti e sui pi\u00f9 importanti rilievi valdostani, e per questa ragione pu\u00f2 essere definito a pieno titolo \"il balcone panoramico\" della Valle d'Aosta. Volgendo lo sguardo da sud a est possiamo ammirare in particolare, tra le altre vette: la Punta Tersiva, il Massiccio del Gran Paradiso con la Grivola, il gruppo del Rutor, le Alpi del Monte Bianco con la Cima del Bianco e le Grandes Jorasses, il Grand Combin, fino al Cervino e al Massiccio del Monte Rosa.\nIl Monte Emilius \u00e8 separato dalla Becca di Nona dal Colle Carrel, che prende il nome da Georges Carrel.\nSalita alla vetta.\nPrima salita.\nLa vetta fu salita la prima volta dal canonico Georges Carrel nel 1826. Altre fonti riportano come primo salitore il medico Laurent Cerise, nel 1823. Il 5 settembre 1937, Gigi Panei e Lucien Salval scalarono in prima assoluta la parete nord-est della Tersiva.\nOggi.\nOggi la via normale di salita alla vetta parte da Pila e passa dal Rifugio Arbolle (2.507\u00a0m). Dal rifugio si costeggia il \"lago Arbolle\" fino ad arrivare al \"Col des Trois Capucins\" (3.241\u00a0m). Da questo colle, la salita, che avviene attraverso la cresta sud, non presenta particolari difficolt\u00e0 tecniche, ma \u00e8 particolarmente lunga.\n\u00c8 anche possibile giungere in vetta lungo la cresta nord-ovest usufruendo di una via ferrata, non difficile, ma lunga e adatta solo a chi ha la necessaria esperienza, che parte dal Bivacco Federico Zullo, posto sul Colle Carrel (raggiungibile seguendo l'itinerario di salita per la Becca di Nona).\nArea protetta.\nIl Mont Avic e il Monte Emilius sono una zona di protezione speciale (cod. ZPS IT1202020, 31544 ha)"}
{"id": "621593", "revid": "547034", "url": "https://it.wikipedia.org/wiki?curid=621593", "title": "Riserva naturale della Vauda", "text": "La riserva naturale della Vauda \u00e8 un'area naturale protetta situata nel basso Canavese a circa 15 km da Torino. \nTerritorio.\nLa riserva occupa la parte centrale dei pianalti che caratterizzano la zona settentrionale del conoide di deiezione formatosi ai piedi del ghiacciaio delle Valli di Lanzo.\nL'intera area, chiamata \"Vauda\" forma un triangolo tra Balangero, Rocca Canavese e Volpiano.\nQuasi met\u00e0 della zona protetta \u00e8 propriet\u00e0 del Demanio Militare da circa 185 anni come poligono militare; negli ultimi decenni, caduto in disuso, \u00e8 stato utilizzato molto sporadicamente per esercitazioni e prove di materiali.\nLa Regione Piemonte ha protetto l'area nel 1993, come Riserva Naturale Integrata. Ha una superficie di 2.600 ha e interessa i comuni di San Carlo Canavese, Nole, Vauda Canavese, Front, Rivarossa, San Francesco al Campo e Lombardore.\nL'area \u00e8 caratterizzata da un'ampia zona pianeggiante punteggiata di stagni e laghetti, con numerose bassure e ristagni di rii di drenaggio, che ricordano nell'insieme la baraggia vercellese.\nNotevole interesse naturalistico rivestono le zone umide e a brughiera (relitti di brughiera pedemontana) caratterizzate da una vegetazione di tipo steppico a base di eriche e graminacee con l'associazione di numerose specie botaniche non rare, ma non eccessivamente diffuse. Anche l'aspetto archeologico riveste notevole interesse, pur essendo stati fatti fino ad ora, soltanto sporadici sondaggi che hanno comunque fatto rilevare la presenza di reperti celtico-romanici.\nNonostante l'esistenza di elementi di elevato valore naturalistico e di vincoli per la loro tutela, 70 ettari di superficie di propriet\u00e0 del Demanio militare sono stati trasformati in un impianto fotovoltaico. A questo progetto si erano opposte diverse delle comunit\u00e0 locali e il mondo naturalistico.\nFlora.\n\u00c8 una zona di ampi spazi aperti caratterizzata dalla calluna (\"Calluna vulgaris\"), un'ericacea e da altre erbe come la graminacea molinia (\"Molinia coerulea\"), inframmezzate da macchie di alberi pionieri, in particolare la betulla (\"Betula pendula\") ed il pioppo (\"Populus tremula\"). Numerose piante erbacee testimoniano la particolare povert\u00e0 dei suoli ad es. la \"Festuca tenuifolia\". Molto comune \u00e8 la bella \"Gentiana pneumonanthe\", che fiorisce a tarda estate.\nFauna.\nNella Vauda domina un'avifauna ormai in declino in tutta Europa: il canto dell'allodola, le quaglie nidificano senza il rischio dello sfalcio dei prati, ortolani e strillozzi trovano ancora spazi per soddisfare le loro esigenze riproduttive.\nFra la fauna della Vauda esistono molte specie umili, a larga diffusione, in teoria, ma in realt\u00e0 interessanti perch\u00e9 ormai molto rare nelle aree di pianura. La specie pi\u00f9 grande \u00e8 il \"Copris lunaris\", questi sono insetti che lavorano in coppia e sono in grado di seppellire notevoli quantit\u00e0 di sterco nei nidi in cui allevano la propria prole, scavati nel terreno a dieci venti centimetri di profondit\u00e0.\nStrutture ricettive.\nIl 29 novembre 1999 venne inaugurato il primo Centro Visita dell'Ente di gestione dei parchi e delle riserve naturali del Canavese con sede a Vauda Canavese, che ospitava sale espositive ed un laboratorio didattico.\nIl centro \u00e8 stato chiuso dopo una decina di anni e riaperto nel 2019 come Centro di documentazione."}
{"id": "621595", "revid": "834", "url": "https://it.wikipedia.org/wiki?curid=621595", "title": "A-3", "text": ""}
{"id": "621596", "revid": "17351", "url": "https://it.wikipedia.org/wiki?curid=621596", "title": "B-66 Destroyer", "text": ""}
{"id": "621597", "revid": "17351", "url": "https://it.wikipedia.org/wiki?curid=621597", "title": "B-66", "text": ""}
{"id": "621598", "revid": "729019", "url": "https://it.wikipedia.org/wiki?curid=621598", "title": "Douglas B-66 Destroyer", "text": "Il Douglas B-66 Destroyer (dall'inglese distruttore) era un bimotore a getto da bombardamento con ala a freccia, prodotto dall'azienda statunitense Douglas Aircraft Company a partire dagli anni cinquanta e impiegato dalla United States Air Force.\nIl suo progetto nacque come variante del bombardiere imbarcato Douglas A-3 Skywarrior, all'epoca in fase di realizzazione.\nStoria.\nSviluppo.\nLe esperienze maturate durante lo svolgimento della guerra di Corea convinsero i vertici dell'USAF della necessit\u00e0 di disporre di un velivolo da bombardamento tattico dalle prestazioni elevate, con capacit\u00e0 ognitempo, con il quale sostituire nei reparti l'ormai datato Douglas A-26 Invader.\nLa specifica, emessa nell'estate del 1951, richiedeva la realizzazione di un velivolo che potesse essere utilizzato con facilit\u00e0 anche in funzione di ricognitore; a fronte di tale specifica pervennero quattro diverse proposte da altrettante aziende statunitensi, tutte relative a modifiche di velivoli o progetti gi\u00e0 esistenti. Vennero cos\u00ec presentati progetti di varianti del North American B-45 Tornado, del Boeing B-47 Stratojet, del Martin XB-51 e del Douglas A3D-1 Sywarrior.\nGi\u00e0 prima della fine dello stesso anno, venne indicato come vincitore il velivolo della Douglas e vennero cos\u00ec definite nel dettaglio le caratteristiche del nuovo bombardiere cui venne assegnata la denominazione B-66: doveva essere in grado di trasportare un carico offensivo convenzionale di almeno 10\u00a0000 lb (poco pi\u00f9 di 4\u00a0500 kg), doveva poter trasportare ordigni nucleari ed essere facilmente riconvertibile per svolgere compiti di ricognizione. Il suo raggio d'azione doveva essere di almeno 1\u00a0000 nmi (1\u00a0850 km). Altri requisiti riguardavano la velocit\u00e0, la maneggevolezza, l'armamento difensivo, la dotazione in termini di contromisure elettroniche e la capacit\u00e0 di operare da piste poco preparate.\nContando sulla semplice modifica di un velivolo che aveva gi\u00e0 dato buona prova di s\u00e9, l'USAF non richiese prototipi specifici del nuovo bombardiere ma si limit\u00f2 ad ordinare cinque esemplari di preserie cui venne assegnata la designazione di RB-66A; dal canto suo la Douglas affid\u00f2 il compito di modificare lo Skywarrior ad un team operativo presso lo stabilimento di Long Beach, identificando il nuovo velivolo come \"Model 1326\".\nLe previsioni iniziali di una semplice trasformazione verso l'impiego da basi terrestri di un velivolo progettato per l'impiego imbarcato, vennero tuttavia smentite. In primo luogo l'introduzione dei seggiolini eiettabili per l'equipaggio (non impiegati sullo Skywarrior) comport\u00f2 la completa revisione della disposizione interna e del disegno esterno della cabina di pilotaggio. Non da meno furono le modifiche richieste dal ruolo prevalente di bombardiere tattico destinato ad operare a quote relativamente basse: in questo caso, rispetto al progetto originario, venne completamente rivisitato il disegno delle ali.\nUn'ulteriore, significativa, differenza fra i due progetti della Douglas era rappresentata dall'apparato propulsivo: mentre per lo Skywarrior venne definito l'impiego di due turbogetti Pratt &amp; Whitney J57, dubbi sulla disponibilit\u00e0 della medesima unit\u00e0 condussero l'USAF ad optare per un'altra coppia di turbogetti; in questo caso l'unit\u00e0 prescelta fu il motore Allison J71.\nIn definitiva, al termine della fase preliminare, il B-66 Destroyer era divenuto un velivolo sostanzialmente diverso da quello da cui derivava. Il primo di questi velivoli venne portato in volo il 28 giugno del 1954.\nDescrizione tecnica.\nStruttura.\nLa struttura del Destroyer manteneva sostanzialmente inalterate le principali caratteristiche dello Skywarrior e il velivolo si presentava sotto le forme di un bimotore ad ala alta, a freccia, per la cui costruzione si faceva largo uso di leghe di alluminio.\nAll'estremit\u00e0 anteriore della fusoliera era ospitato il radar di navigazione e bombardamento che, pi\u00f9 voluminoso di quello dello Skywarrior, richiedeva un cono dalle dimensioni pi\u00f9 generose. Anche la cabina di pilotaggio era stata rivisitata nel suo complesso: oltre alla presenza dei sedili eiettabili, la disposizione dell'equipaggio prevedeva il pilota disposto al centro in posizione avanzata, mentre il secondo e terzo membro dell'equipaggio (rispettivamente adibiti a compiti di navigatore/bombardiere e addetto ai sistemi di ricognizione/cannoniere) erano disposti in postazioni affiancate alle spalle del pilota.\nLe ali erano state interamente ridisegnate e semplificate nella struttura, non necessitando di sistemi per il ripiegamento delle estremit\u00e0 previsti nel caso dello Skywarrior; esternamente ai motori vennero introdotti piloni alari che ospitavano (a seconda delle versioni) serbatoi supplementari di carburante oppure apparecchiature elettroniche. I piani orizzontali mantenevano il caratteristico angolo diedro positivo, cos\u00ec come all'estremit\u00e0 posteriore della fusoliera era sistemata la torretta comandata a distanza contenente l'armamento difensivo.\nIl carrello manteneva la configurazione tricicla anteriore ma era provvisto di pneumatici pi\u00f9 larghi ed era stato irrobustito nella struttura, al fine di consentire al velivolo di operare da piste poco preparate.\nMotore.\nGi\u00e0 alle prese con l'abbandono del progetto relativo al turbogetto Westinghouse J40, del quale era inizialmente previsto l'utilizzo sullo Skywarrior, i tecnici della Douglas optarono per diversificare il propulsore destinato ai due nuovi bombardieri; cos\u00ec, per evitare problemi di disponibilit\u00e0, sul Destroyer vennero installati due turbogetti Allison J71 (anch'essi, per altro, in fase di sviluppo). Sui velivoli di serie vennero utilizzati motori J71-A-11, capaci di una spinta pari a 45,8 kN. Solo in un secondo momento questa versione venne sostituita con la J71-A-13 che, pur dotata di innovazioni tecnologiche, manteneva i medesimi valori di spinta; ne vennero dotate le ultime macchine di serie e, successivamente, tutti i velivoli gi\u00e0 in servizio vennero aggiornati al medesimo standard.\nArmamento.\nLa versione da bombardamento del Destroyer (B-66B) era in grado di trasportare fino a 15\u00a0000\u00a0lb di bombe; nella stiva era possibile trasportare anche ordigni atomici. Nella versione da ricognizione (RB-66B) il vano bombe era occupato prevalentemente dalle apparecchiature per la fotoricognizione. Per quanto concerne, invece, le versioni per la guerra elettronica (la RB-66C in particolare) il vano bombe era destinato ad accogliere le apparecchiature elettroniche e quattro specialisti dei relativi sistemi in un vano appositamente ricavato.\nL'armamento difensivo, per tutte le versioni costruite, era costituito da una torretta caudale (di produzione General Electric) con due cannoni calibro 20\u00a0mm. La torretta era comandata a distanza dalla cabina di pilotaggio ed era dotata di sistema di puntamento radar.\nImpiego operativo.\nPrima della fine del 1954 tutti gli esemplari di preserie furono destinati ad un programma di prove dal quale emersero una serie di problemi non trascurabili,\nche fecero considerare all'USAF la possibilit\u00e0 di cancellare il programma. La rapida soluzione dei problemi riscontrati consent\u00ec alla Douglas il salvataggio del B-66, anche se l'ordine iniziale della versione da bombardamento B-66B venne ridotto di ben 69 unit\u00e0.\nI primi esemplari prodotti in serie furono portati in volo nella primavera del 1955 mentre \u00e8 dei primi mesi del 1956 la consegna dei primi velivoli ad un reparto operativo: il primo a ricevere il B-66 fu il \"17th Bomb Wing\" del \"Tactical Air Command\", basato presso la Hurlburt Air Force Base (situata nella Contea di Okaloosa in Florida).\nNell'autunno dello stesso anno fece la propria comparsa la versione RB-66C e proprio due esemplari di questa serie portarono il Destroyer all'esordio operativo in Europa quando vennero assegnati al \"42nd Tactical Reconnaissance Squadron\" (basato in Germania Ovest, sulla Spangdahlem Air Force Base, situata nei pressi di Treviri). Va per altro annotato che, sempre nel medesimo anno, l'USAF aveva stabilito che il Destroyer sarebbe stato l'ultimo ricognitore derivato da un aereo da bombardamento.\nI Destroyer furono impiegati attivamente durante la crisi dei missili di Cuba del 1962 e, a partire dal 1965, diedero il loro contributo nel corso della guerra del Vietnam anche se solamente per compiti di guerra elettronica.\nDegno di nota fu l'episodio che il 10 marzo 1964 vide protagonista un Destroyer decollato dalla Toul-Rosi\u00e8res Air Base (nei pressi di Toul, nel nord est della Francia): dopo aver sconfinato nei cieli della Germania Est il velivolo venne abbattuto da un MiG-21 sovietico. L'equipaggio si salv\u00f2 lanciandosi con i paracadute, ma venne imprigionato con l'accusa di spionaggio.\nI Destroyer vennero ritirati dal servizio di prima linea a partire dal 1970; l'ultimo volo ufficiale ebbe luogo nel 1974 ad opera di un EB-66E.\nVersioni.\n\"I dati relativi alle versioni sono tratti da \"www.uswarplanes.net\" e da \"www.airvectors.net\"\".\nCuriosit\u00e0.\nIl B-66 Destroyer, pi\u00f9 esattamente l'EB-66, compare nel film Bat*21, il cui protagonista \u00e8 l'attore statunitense Gene Hackman, basato su un reale episodio verificatosi durante la guerra del Vietnam occorso al tenente colonnello Iceal E. \"Gene\" Hambleton. Il velivolo \u00e8 quello sul quale Hambleton, specialista in guerra elettronica, \u00e8 in volo mentre viene colpito da un missile terra-aria nordvietnamita."}
{"id": "621599", "revid": "729019", "url": "https://it.wikipedia.org/wiki?curid=621599", "title": "Gadigal", "text": "I Cadigal, anche chiamati Gadigal, sono un gruppo di indigeni australiani che originariamente abitavano nell'area di Sydney oggi denominata Marrickville. \nIl loro territorio si trovava a sud di Port Jackson e si estendeva fino a Petersham con parte del confine a sud presso il fiume Cook. La lingua dei Cadigal risulta essere un derivato di quella dei Darug.\nLa popolazione dei Cadigal fu notevolmente ridotta durante l'occupazione britannica in Australia del 1788."}
{"id": "621603", "revid": "339392", "url": "https://it.wikipedia.org/wiki?curid=621603", "title": "Riserva naturale orientata della vauda", "text": ""}
{"id": "621613", "revid": "22356", "url": "https://it.wikipedia.org/wiki?curid=621613", "title": "Maniraptori", "text": ""}
{"id": "621616", "revid": "125408132", "url": "https://it.wikipedia.org/wiki?curid=621616", "title": "Frozen (Madonna)", "text": "Frozen \u00e8 una canzone della cantautrice statunitense Madonna, tratta dal suo settimo album in studio \"Ray of Light\" (1998). \u00c8 stato pubblicato il 23 febbraio 1998 dalla Maverick Records ed \u00e8 stato incluso nelle compilation \"GHV2\" (2001) e \"Celebration\" (2009).\n\"Frozen\" \u00e8 stata scritta da Madonna e Patrick Leonard, ed \u00e8 stata prodotta in collaborazione con William Orbit.\nDescrizione.\nDal punto di vista musicale, \"Frozen\" \u00e8 una ballata elettronica mid-tempo, il cui testo parla di un uomo freddo e senza emozioni. Se nel primo verso il ritmo \u00e8 ancora medio, con l'arrivo del ritornello viene aggiunto un ritmo pi\u00f9 dance accompagnato da suoni ambientali. Nel secondo verso, il testo diventa pi\u00f9 profondo: \"\"Love is a bird, she needs to fly\" (l'amore \u00e8 un uccello, ha bisogno di volare).\" Santiago Fouz-Hern\u00e1ndez eFreya Jarman-Ivens, autori di \"Madonna's Drowned Worlds,\" hanno commentato che la canzone si ispira fortemente a diversi stili musicali, dalla Musica classica contemporanea, come il neoromanticismo, all'opera italiana, in particolare alla Madama Butterfly di Puccini e all'Aida di Giuseppe Verdi. Nella voce di Madonna, durante la canzone, manca il vibrato, e questo ha portato ad una comparazione con la musica medievale. In un'intervista per il \"The New York Times,\" Madonna ha affermato che il testo di \"Frozen\" \"parla di ritorsione, di vendetta, di odio e di rimpianto. Tutti diranno che la canzone riguarda Carlos [suo ex fidanzato], ma non \u00e8 cos\u00ec: parla delle persone in generale\".\n\"Frozen\" ha ricevuto pareri favorevoli dai critici musicali, alcuni dei quali considerano la canzone come staccata dal resto dell'album. \"Frozen\" fu descritta come un'opera maestra, e il suo suono e il suo ritmo melodico si sono definiti come \"cinematografici.\" La canzone \u00e8 stata un successo in tutto il mondo. Negli Stati Uniti, \"Frozen\" ha raggiunto la posizione numero due della Billboard Hot 100, diventando la sesta canzone numero due di Madonna di questa classifica. Nel frattempo, la canzone raggiunge la posizione numero uno della Hot Dance Club Play. Inoltre, \"Frozen\" \u00e8 stato un notevole successo mondiale, raggiungendo le prime posizioni in molti paesi, tra cui Italia, Spagna, Canada e Regno Unito. Sal Cinquemani di Slant Magazine ha dato alla canzone una recensione positiva, lodando la sua produzione e sostenendo che questa \u00e8 \"uno dei grandi capolavori pop degli anni '90. Il testo \u00e8 semplice, ma le sue dichiarazioni sono grandi\". Paul Verna di Billboard considera la canzone \"favolosa\". In una recensione a parte, Larry Flick ha definito la canzone \"una splendida incursione nel regno della musica elettronica, che verr\u00e0 applaudita dai puristi underground.\" Rob Sheffield di Rolling Stone ha commentato positivamente la \"malinconia artica\" della canzone.\nIl video.\nIl video di \"Frozen\" \u00e8 stato diretto da Chris Cunningham ed \u00e8 stato girato al Cuddeback Lake nel Deserto del Mojave, in California, tra il 7-11 gennaio del 1998. Madonna ha affermato di vedere il deserto come un luogo magico pervaso di poteri mistici e quindi una buona metafora per il video. Il video \u00e8 stato ispirato da Il paziente inglese e l'opera di Martha Graham. La stilista Arianne Phillips fu ingaggiata per curare l'immagine dell'artista, mentre l'abito nero indossato da Madonna all'interno del video proviene dalla collezione Spring-Summer 1998 di Jean Paul Gaultier, collezione ispirata all'immagine e ai costumi della pittrice messicana Frida Kahlo.Nel video Madonna appare con le mani coperte da disegni realizzati con Henn\u00e8, che ha molto significato nello Yoga e che conferisce un'aria mistica alla sua immagine. Madonna ha dichiarato che lei e il suo team avevano pensato di filmare il video in Islanda, perch\u00e9 l'idea era quella di girare il video in un posto freddo, dove ci fosse la neve, ma alla fine l'idea fu accantonata, perch\u00e9 Madonna non era disposta a morire di freddo. Madonna non aveva considerato che in quel periodo dell'anno nel deserto si raggiungono le temperature pi\u00f9 fredde dell'anno, e che durante la registrazione piovve spesso. Poco dopo la registrazione, Madonna dichiar\u00f2 che girare il video \u00e8 stato il lavoro pi\u00f9 duro della sua carriera, dovuto al freddo che dovette sopportare. Il video \u00e8 ricco di effetti speciali, dai filtri colorati per rendere il deserto notturno all'effetto di una Madonna che vola in cielo, dai cambiamenti di forma della figura della cantante, che una volta muta in uno stormo di corvi e poi in un cane, alla presenza di altri due \"cloni\" della cantante stessa. Il video di \"Frozen\" ha vinto il premio nella categoria \"Migliori Effetti Speciali\", agli MTV Video Music Awards del 1998.. Oltre la versione del brano tratta dall'album \"Ray of Light\", in un secondo momento \u00e8 stato fatto promuovere il video nella versione \"Stereo Mc's Mix\".\nEsecuzioni dal vivo.\nMadonna realizz\u00f2 una forte promozione del singolo \"Frozen\", e prova di esso sono tutte le occasioni in cui la cantante interpret\u00f2 la canzone in vari programmi televisivi negli Stati Uniti e in Europa nel 1998. La canzone fu inclusa in quattro dei suoi tour mondiali:\nDrowned World Tour (2001): Dopo l'interludio di Paradise (Not for Me), Madonna appare sul palco vestita da Geisha: indossa una parrucca nera e un vestito rosso e nero con maniche lunghe circa nove metri. Mentre la canzone procede, la cantante si libera delle maniche e balla con mosse sincronizzate di Karate. La performance termina con un interludio strumentale di \"Open Your Heart\", che introduce \"Nobody's Perfect\".\nRe-Invention Tour (2004): Per questa esibizione, Madonna scelse la versione dell'album. Sugli schermi fu proiettato un video di Chris Cunningham, \"Flex\", con scene di uomini e donne nudi in atteggiamenti amorosi.\nSticky &amp; Sweet Tour (2009): In una versione pi\u00f9 rave rispetto all'originale, \"Frozen\" rimpiazz\u00f2 la canzone \"Hung Up\", nella setlist della seconda leg del suo tour. Questa canzone include estratti di \"Open Your Heart\" del disco \"True Blue\", di \"I'm Not Alone\" di Calvin Harris e di \"Hung Up\".\nMadame X Tour (2019-2020): Prima esibizione dell'ultimo atto del Madame X Tour. Questa versione varia abbastanza dall'originale: \u00e8 arrangata con un beat trap, violini e rallentata notevolmente. Nell'esibizione, Madonna, canta di profilo e da ferma, mentre viene proiettato un video in cui sua figlia Lourdes balla sulle note della canzone."}
{"id": "621617", "revid": "110157", "url": "https://it.wikipedia.org/wiki?curid=621617", "title": "Rudolfsheim-F\u00fcnfhaus", "text": "Rudolfsheim-F\u00fcnfhaus () \u00e8 il quindicesimo distretto di Vienna, in Austria ed \u00e8 situato nella zona ovest della citt\u00e0.\nLa \"Westbahnhof\", una delle due principali stazioni ferroviarie, si trova in questo distretto."}
{"id": "621618", "revid": "15431", "url": "https://it.wikipedia.org/wiki?curid=621618", "title": "Rudolfsheim-F\u00fcnfhaus (Vienna)", "text": ""}
{"id": "621619", "revid": "15431", "url": "https://it.wikipedia.org/wiki?curid=621619", "title": "Kunsthaus Z\u00fcrich", "text": ""}
{"id": "621622", "revid": "465169", "url": "https://it.wikipedia.org/wiki?curid=621622", "title": "Letsie III del Lesotho", "text": "\u00c8 il successore di Moshoeshoe II, suo padre. Letsie III fu re per la prima volta dal 1990 al 1995 (durante l'esilio del padre) e poi nuovamente dal 1996.\nBiografia.\nInfanzia.\nIl re Letsie III del Lesotho \u00e8 nato il 17 luglio 1963 a Morija, primo figlio del re Moshoeshoe II e della regina 'Mamohato. Ha un fratello minore, il principe Seeiso (1966), e una sorella minore, la principessa Costance Christina (1969-1994).\nEducazione.\nStudi\u00f2 prima al college di Ampleforth (Regno Unito), poi presso l'Universit\u00e0 del Lesotho (specializzandosi in legge) e poi nuovamente nel Regno Unito, alla Universit\u00e0 di Bristol e a Cambridge. Complet\u00f2 gli studi nel 1989, tornando definitivamente in patria.\nPrima salita al trono.\nNel 1986, un colpo di Stato aveva portato al potere un consiglio militare, che in un primo tempo appoggi\u00f2 il monarca in carica (Moshoeshoe II, padre di Letsie) conferendogli poteri esecutivi; precedentemente, il re del Lesotho aveva svolto una funzione principalmente cerimoniale. Nel 1990, tuttavia, l'accordo fra Moshoeshoe e l'esercito cadde, e il re fu mandato in esilio. In quell'occasione, Letsie III sal\u00ec per la prima volta al trono, ma (come suo padre prima del colpo di Stato) con un ruolo puramente formale.\nColpo di stato.\nNel 1993, il leader della giunta militare, il generale maggiore Metsing Lekhanya, fu allontanato e sostituito dal generale maggiore Phisoane Ramaema, che cedette il potere a un governo eletto democraticamente, e Moshoeshoe II rimpatri\u00f2. Letsie tent\u00f2 invano di convincere il governo a reinstaurare suo padre come re, e nell'agosto del 1994 mise in atto insieme all'esercito un nuovo colpo di Stato. Ottenuto il potere, Letsie promise di restituirlo al governo precedente a patto che Moshoeshoe II tornasse a essere re del Lesotho, ottenendo questo risultato nel 1995.\nSeconda salita al trono.\nL'anno successivo (1996), Moshoeshoe II mor\u00ec in un incidente stradale e Letsie III fu nuovamente incoronato. Da allora, Letsie III ha tentato di ottenere quel difficile equilibrio tra i vari poteri dello Stato che il Lesotho non ha mai avuto. Quando necessario, il Re ha anche agito con fermezza, come quando nel 2006 ha sciolto improvvisamente un Parlamento troppo instabile. Nella legislazione attuale, il Re del Lesotho svolge appunto il ruolo di cardine e di legame decisionale tra i vari poteri dello Stato (Esercito, Parlamento, Gabinetto).\nFidanzamento e matrimonio.\nNell'ottobre del 1999 Letsie si fidanz\u00f2 con Anna Karabo Mot\u0161oeneng, di tredici anni pi\u00f9 giovane, e si sono sposati il 18 febbraio 2000. Furono sposati dall'arcivescovo Bernard Mohlalisi all'interno dello stadio Setsoto e alla cerimonia furono presenti 40.000 persone, tra cui il principe Carlo, il re Mswati III di eSwatini e Nelson Mandela. \nDiscendenza.\nLa coppia ha tre figli:"}
{"id": "621625", "revid": "125434976", "url": "https://it.wikipedia.org/wiki?curid=621625", "title": "Paul Doherty", "text": "Biografia.\nPaul Doherty vive in Inghilterra ed ha conseguito il dottorato in storia all'Universit\u00e0 di Oxford.\nLo scrittore ha pubblicato numerose serie di romanzi ambientati in svariate epoche storiche, firmando spesso le opere con pseudonimi:\nSi \u00e8 sposato con Carla Lynn Corbitt, morta nel 2016.\nBibliografia.\nSaga \"Fratello Athelstan\".\n\"Pseudonimo: Paul Harding\"\nSaga \"Sir Roger Shallot\".\n\"Pseudonimo: Michael Clynes\"\nSaga \"Kathryn Swinbrooke\".\n\"Pseudonimo: C. L. Grace\"\nSaga \"Canterbury Tales Mysteries\".\nSerie con Nicholas Chirke\nSaga \"Mystery of Alexander the Great\".\n\"Pseudonimo: Anna Apostolou\"\nSaga \"Mathilde of Westminster\".\nI tre romanzi sono ambientati ai tempi di Edoardo II d'Inghilterra, e ha per protagonista una donna al servizio di sua moglie la regina Isabella di Francia.\nRomanzi ambientati nell'antica Roma.\nIl primo di questa collana \u00e8 un romanzo di fittizia ai tempi di Agrippina, madre di Nerone; gli altri quattro, invece, hanno per protagonisti Elena, madre di Costantino, e Silvestro, presbitero di Roma (il futuro papa Silvestro I, e sono ambientati nell'anno 313 d.C., anno dell'Editto di Milano, grazie al quale il Cristianesimo inizia a dilagare nell'impero romano."}
{"id": "621626", "revid": "984", "url": "https://it.wikipedia.org/wiki?curid=621626", "title": "Paul Harding", "text": ""}
{"id": "621628", "revid": "984", "url": "https://it.wikipedia.org/wiki?curid=621628", "title": "C.L. Grace", "text": ""}
{"id": "621631", "revid": "93556", "url": "https://it.wikipedia.org/wiki?curid=621631", "title": "Milo\u0161 Obrenovi\u0107 I di Serbia", "text": "Dopo aver partecipato alle fasi finali della Prima rivolta serba sul finire del 1813, fu uno dei pochi leader della ribellione a restare in Serbia nonostante il ritorno degli ottomani. Successivamente, nell'aprile 1815, fu uno degli istigatori della Seconda rivolta serba, divenendone il leader assoluto.\nNel 1817 le forze dell'Impero Ottomano sconfissero le armate serbe, non prima comunque di aver negoziato con Marashli-pasha: proprio la diplomazia utilizzata da Milo\u0161 sanc\u00ec una certa autonomia per la Serbia, sempre comunque come territorio dipendente dall'Impero Ottomano. Il popolo serbo, per\u00f2, si ribell\u00f2 ben presto al potere autocratico e spesso brutale di Milo\u0161, che fu costretto ad accettare una Costituzione nel 1835. Questo caus\u00f2 comunque una serie di contrasti con i potenti vicini austriaci, ottomani e russi: in particolare l'Austria di Metternich mal sopport\u00f2 l'istituzione di una bandiera serba e di un suo Ministro degli Esteri. Milo\u0161, comunque, ritir\u00f2 la Costituzione sotto le pressioni sempre maggiori dei tre potenti vicini."}
{"id": "621632", "revid": "4711", "url": "https://it.wikipedia.org/wiki?curid=621632", "title": "Milo\u0161 Obrenovi\u0107 I", "text": ""}
{"id": "621633", "revid": "4711", "url": "https://it.wikipedia.org/wiki?curid=621633", "title": "Milo\u0161 Obrenovi\u0107", "text": ""}
{"id": "621634", "revid": "4711", "url": "https://it.wikipedia.org/wiki?curid=621634", "title": "Milos Obrenovic", "text": ""}
{"id": "621635", "revid": "14806", "url": "https://it.wikipedia.org/wiki?curid=621635", "title": "Legge RICO", "text": ""}
{"id": "621636", "revid": "1516566", "url": "https://it.wikipedia.org/wiki?curid=621636", "title": "Shaba", "text": "Shaba \u00e8 il nome di:"}
{"id": "621637", "revid": "4711", "url": "https://it.wikipedia.org/wiki?curid=621637", "title": "Milo\u0161 Obrenovic", "text": ""}
{"id": "621638", "revid": "123405730", "url": "https://it.wikipedia.org/wiki?curid=621638", "title": "Principato di Serbia", "text": "Il Principato di Serbia (in serbo \u041a\u043d\u0435\u0436\u0435\u0432\u0438\u043d\u0430 \u0421\u0440\u0431\u0438\u0458\u0430, \"Kne\u017eevina Srbija\") \u00e8 stato l'assetto istituzionale della Serbia dalla seconda rivolta contro l'Impero ottomano nel 1815, alla proclamazione del regno nel 1882.\nLe origini.\nLa battaglia della Piana dei Merli del 28 giugno 1389, che vide contrapposti l'esercito serbo guidato da Lazar Hrebeljanovi\u0107 (\u041b\u0430\u0437\u0430\u0440 \u0425\u0440\u0435\u0431\u0435\u0459\u0430\u043d\u043e\u0432\u0438\u045b) e quello ottomano capitanato dal sultano Murad I, segn\u00f2, con la vittoria turca, la fine dell'indipendenza della nazione serba. Nonostante i Serbi si fossero riorganizzati in un despotato autonomo con capitale a Smederevo, gli Ottomani continuarono a conquistare territori, fino alla conquista di Smederevo del 1459.\nDa quel momento, la Serbia divenne totalmente parte dell'Impero turco. Gli Ottomani assoggettarono le popolazioni a dure repressioni e a conversioni forzate all'Islam. I giovani serbi venivano spesso rapiti dagli occupanti, convertiti e inseriti nel corpo paramilitare dei Giannizzeri, usato, a sua volta, per reprimere le sommosse in Serbia contro la dominazione turca. Il popolo insorse in diverse occasioni, ma gli occupanti riuscirono sempre a sedare le rivolte.\nNel 1804, il nobile \u0110or\u0111e Petrovi\u0107 (\"Kara\u0111or\u0111e\", \u041a\u0430\u0440\u0430\u0452\u043e\u0440\u0452\u0435) guid\u00f2 la prima vera grande rivolta che inflisse duri colpi ai Turchi. Nel 1808 Kara\u0111or\u0111e si proclam\u00f2 Gran Vo\u017ed di Serbia e continu\u00f2 la guerra di liberazione fino al 1813 quando fu costretto a fuggire da una nuova avanzata ottomana. Nel 1815 Milo\u0161 Obrenovi\u0107 (\u041c\u0438\u043b\u043e\u0448 \u041e\u0431\u0440\u0435\u043d\u043e\u0432\u0438\u045b) fu nominato capo di una seconda rivolta serba e le sue truppe sconfissero l'armata turca.\nStoria.\nA seguito della vittoria serba, Milo\u0161 Obrenovi\u0107 fu nominato principe e venne siglato un trattato di pace con l'Impero ottomano. Il sultano Mahmud II riconobbe una larga autonomia alla Serbia, e fu istituita un'assemblea di notabili per il governo del Paese. Nel 1817 Kara\u0111or\u0111e rientr\u00f2 in Serbia, ma fu ucciso dai Turchi ai quali era stato consegnato per volont\u00e0 del principe Milo\u0161.\nIl regno di Milo\u0161 fu caratterizzato da un forte dispotismo: spesso sia il popolo che la nobilt\u00e0 si ribellarono ai suoi metodi brutali di governo. Nel 1835 fu costretto a concedere una Costituzione che, tra l'altro, attribuiva alla Serbia una bandiera e un Ministro degli esteri. Questo fatto caus\u00f2 la dura opposizione di Turchia, Russia e Austria; nel 1838 i Turchi imposero una Costituzione che non piacque alla nobilt\u00e0, che obblig\u00f2 il principe all'abdicazione a favore del figlio Milan. Milan mor\u00ec dopo 26 giorni, sicch\u00e9 il trono pass\u00f2 all'altro figlio di Milo\u0161, Mihailo, che fu a sua volta spodestato da una rivolta nel 1842.\nL'assemblea nomin\u00f2 principe Aleksandar Kara\u0111or\u0111evi\u0107, figlio di Kara\u0111or\u0111e Petrovi\u0107, che regn\u00f2 fino al 1858. Durante il suo regno fu redatto il Codice civile e si deline\u00f2 l'ideale della \"grande Serbia\", alla quale si sarebbe dovuti giungere liberando le terre slave dal dominio ottomano e asburgico.\nIl principe Aleksandar organizz\u00f2 l'amministrazione statale, affidando molti compiti ad un'oligarchia di notabili. Alcuni di questi nel 1858 gli si ribellarono e lo costrinsero a cedere il potere al vecchio principe Milo\u0161 Obrenovi\u0107, che torn\u00f2 sul trono per due anni fino alla propria morte, quando gli succedette nuovamente il figlio Mihailo.\nMihailo III ottenne nel 1867 l'allontanamento dell'ultima guarnigione turca presente in Serbia; spost\u00f2 la capitale a Belgrado, e dichiar\u00f2 la sovranit\u00e0 monetaria, tornando dopo secoli a coniare il dinaro.\nNel 1868 Mihailo fu assassinato e della sua morte venne accusato Aleksandar Kara\u0111or\u0111evi\u0107. A succederli fu il cugino Milan IV, che Mihailo aveva adottato nel 1861.\nIl principe Milan pot\u00e9 iniziare a regnare in piena autonomia solo nel 1872, quando raggiunse la maggiore et\u00e0. Si tenne in equilibrio con molta intelligenza tra quei politici che sostenevano un'alleanza con l'Austria e quelli che spingevano per un avvicinamento alla Russia. Nel 1877 entr\u00f2 in guerra a fianco della Russia contro l'Impero ottomano.\nI Turchi subirono una serie di sconfitte e nel gennaio del 1877 decisero di firmare un armistizio. Dopo pi\u00f9 di un anno di negoziati, il 3 marzo 1878 venne siglata la pace di Santo Stefano (il cui contenuto sarebbe tuttavia stato annullato e riformulato dalle potenze europee successivamente riunitesi a Berlino col Trattato di Berlino, nel luglio 1878). All'esito di queste vicende, l'Impero ottomano riconobbe l'indipendenza della Serbia e la Serbia allarg\u00f2 il suo territorio, acquisendo le citt\u00e0 di Pirot, Ni\u0161, Toplica e Vranje.\nNel 1882 il principe Milan IV si proclam\u00f2 re col nome di Milan I, dando cos\u00ec vita al Regno di Serbia."}
{"id": "621639", "revid": "121179048", "url": "https://it.wikipedia.org/wiki?curid=621639", "title": "Regno di Serbia", "text": "Il Regno di Serbia (in serbo: \u041a\u0440\u0430\u0459\u0435\u0432\u0438\u043d\u0430 \u0421\u0440\u0431\u0438\u0458\u0430, \"Kraljevina Srbija\") fu uno Stato dei Balcani dal 1882 al 1918. La Serbia era stata riconosciuta indipendente dal Congresso di Berlino nel 1878 come principato.\nContesto storico.\nDominati dall'Impero ottomano dal 1389, i Serbi, dopo secoli di tentativi infruttuosi e di piccole battaglie e guerriglie, organizzarono una grande rivolta nel 1808, guidati dal condottiero Kara\u0111or\u0111e Petrovi\u0107, che dur\u00f2 fino al 1813, ma che, dopo una prima vittoria, ebbe esito fallimentare. Nel 1815 Milo\u0161 Obrenovi\u0107, un notabile che aveva conquistato la fiducia del sultano Mahmud II, guid\u00f2 una seconda rivolta che port\u00f2 al riconoscimento dell'autonomia della Serbia che si organizz\u00f2 in principato.\nNel 1867 il principe Mihailo III ottenne l'allontanamento dell'ultima guarnigione turca dal suo territorio, stabilendo di fatto l'indipendenza del Paese e spost\u00f2 la capitale da Kragujevac a Belgrado. L'indipendenza fu ratificata internazionalmente dal Trattato di Berlino nel 1878, al termine della guerra russo-turca, quando a regnare sulla Serbia era il principe Milan IV.\nRe Milan I.\nL'indipendenza della Serbia, durante la conferenza di pace, fu caldeggiata dall'Impero austro-ungarico con cui, quindi, il principe Milan aveva un debito di riconoscenza. Vienna richiese che la Serbia creasse un sistema ferroviario che la collegasse con i territori dell'Impero e che la stessa economia serba fosse legata a quella austriaca. Nel Paese sorsero subito due fazioni, quella filo-austriaca e quella filo-russa che preferiva che le relazioni economiche e le ferrovie collegassero il principato all'impero zarista. Milan IV si risolse ad accondiscendere alle richieste austriache e svilupp\u00f2 infrastrutture di collegamento coi territori dell'Austria-Ungheria e concluse con Vienna importanti accordi commerciali e doganali che resero la Serbia, di fatto, dipendente dall'Austria. Il principe nomin\u00f2 ministri del proprio governo politici della fazione filo-austriaca.\nL'Impero austro-ungarico rispose alle politiche di amicizia del principe Milan appoggiando la sua autoproclamazione a re: nel 1882, il sovrano prese il nome di Milan I, monarca del Regno di Serbia.\nDispotismo e politica.\nLa Costituzione del Principato di Serbia concessa nel 1869 da Mihailo III affidava il potere legislativo all'Assemblea nazionale, i cui membri erano per due terzi nominati dal sovrano e per un terzo eletti dal popolo con suffragio censitario da cui era esclusa la classe sociale pi\u00f9 numerosa, ossia i contadini.\nQuesta regola fu mantenuta anche da re Milan; i principali partiti politici erano quello liberale, guidato da Jovan Risti\u0107, e quello radicale di Nikola Pa\u0161i\u0107. Risti\u0107 era a capo del governo durante la conferenza di pace di Berlino, ma si dimise quando il sovrano inizi\u00f2 la sua politica filo-austriaca. Nonostante ci\u00f2, Milan I prediligeva i liberali che venivano considerati il partito del re.\nI contadini, incitati dai politici radicali, manifestavano spesso il proprio malcontento; il re, quindi decise di disarmare il popolo, temendo insurrezioni, ed ordin\u00f2 a tutti i civili di consegnare le armi. Nel 1883 i contadini della citt\u00e0 di Zaje\u010dar, nella Kraina, si ribellarono e il sovrano soffoc\u00f2 la sollevazione nel sangue; inizi\u00f2, quindi, una dura repressione nei confronti dei radicali, tanto che Nikola Pa\u0161i\u0107 dovette riparare in Bulgaria. Disarmato il popolo, Milan decise di creare un esercito regolare, che fino ad allora non esisteva.\nIl conflitto con la Bulgaria.\nIl 6 settembre 1885 il principato di Bulgaria e la Rumelia orientale, provincia appartenente alla Turchia con uno status di semiautonomia deciso dal Trattato di Berlino, dichiararono la propria unificazione nella citt\u00e0 di Plovdiv. L'Impero russo e quello austro-ungarico manifestarono la loro contrariet\u00e0. Re Milan si oppose anch'egli, a causa dell'asilo che la Bulgaria aveva concesso ai dissidenti radicali e, con la promessa da parte austriaca di ingrandimenti territoriali a danno della Bulgaria in caso di vittoria, il 14 novembre dichiar\u00f2 la guerra. Il pretesto fu una disputa territoriale lungo il fiume Timok.\nIl sovrano si mise personalmente a capo dell'esercito: diede il comando delle diverse divisioni a ufficiali con poca esperienza e reclut\u00f2 solamente una parte della truppa. Dal 19 al 28 novembre fu combattuta la battaglia di Slivnica, che vide la vittoria delle armate bulgare che si spinsero fino alla citt\u00e0 serba di Pirot, mentre l'esercito di Milan I dovette riparare a Ni\u0161. Il 7 dicembre fu siglato il cessate il fuoco e, grazie all'intervento dell'Austria che minacci\u00f2 l'entrata in guerra, il 3 marzo 1886, a Bucarest, venne siglata la pace con un trattato che lasciava i confini intatti alla situazione precedente alla guerra.\nLa costituzione liberale.\nL'intervento di Vienna nel conflitto caus\u00f2 un'ulteriore sudditanza di Belgrado alle politiche austriache. Poco tempo dopo la guerra, il re fu vittima di un attentato all'interno del palazzo reale, che fu, per\u00f2, sventato dalle guardie.\nLa tassazione elevata, il malcontento dei contadini e il legame troppo stretto con l'Impero asburgico fecero sorgere nel popolo un forte risentimento nei confronti del sovrano, che nel 1888 decise di concedere una nuova costituzione pi\u00f9 liberale di quella del 1869.\nNella nuova carta venivano riconosciute molte libert\u00e0 ai cittadini, tra cui quella di parola e quella di stampa, anche se con limitazioni attraverso la censura nei casi di offese al sovrano. Venne ribadito il sistema parlamentare monocamerale con diritto di voto a suffragio censitario, ma furono introdotti contrappesi istituzionali al potere regio che ne limitavano l'arbitrio. Nella costituzione venne regolamentata la successione al trono nell'ambito della famiglia Obrenovi\u0107.\nDopo aver assicurato la corona ai propri discendenti, Milan I firm\u00f2 un decreto di abdicazione a favore del figlio primogenito, il principe Alessandro, allora tredicenne, che fu posto sotto l'autorit\u00e0 di un Consiglio di reggenza, presieduto dal politico liberale Jovan Risti\u0107, fedelissimo di re Milan.\nRe Alessandro I.\nMilan I aveva sposato nel 1875 la nobildonna russa Natalija Ke\u0161ko. Col passare degli anni, tra i due sorsero numerosi dissidi di carattere sia personale che politico.\nMilan e Natalija divorziarono nel 1888 e si contesero l'educazione del giovane erede al trono. Il Consiglio di reggenza, di idee conservatrici, era filo-austriaco, sulla linea di re Milan, appoggiato dal partito liberale, mentre la regina Natalija, che era filo-russa, premeva perch\u00e9 il principe fosse instradato ad attuare una politica meno dipendente da Vienna. La regina, infatti, non condivideva l'influenza austriaca sullo Stato serbo, che non era condivisa nemmeno dalla maggioranza radicale del parlamento, la quale fece modificare la Costituzione, nominando unico erede legittimo il principe Alessandro, estromettendo dalla successione i possibili altri figli che re Milan avesse potuto avere in futuro.\nTra il 1889 e il 1893 la politica serba fu dominata dai contrasti tra la Reggenza, l'ex sovrana e il Parlamento: quando nel 1892 i Reggenti sfiduciarono il governo radicale per creare un ministero liberale, la paralisi politica fu completa. Per far fronte alla grave crisi di liquidit\u00e0, si ricorse ad una massiccia emissione di titoli di stato che accrebbero a dismisura l'indebitamento nazionale.\nLe elezioni politiche del 1893 videro eletti all'Assemblea Nazionale tanti liberali quanti radicali. Il 1\u00ba aprile 1893 Alessandro, ancora sedicenne, decise di affrancarsi dal Consiglio: dopo una cena a palazzo in cui aveva invitato i Reggenti e i membri del governo, con l'appoggio dei militari si dichiar\u00f2 maggiorenne e prese in mano il potere nel Regno.\nPolitica interna e internazionale.\nLa prima mossa di Alessandro I fu la sfiducia al governo liberale di Jovan Avakumovi\u0107 e la costituzione di un esecutivo radicale, guidato da Lazar Doki\u0107, che inizi\u00f2 una politica di cooperazione economica con l'Impero russo. Il primo ministro Doki\u0107 mor\u00ec e fu sostituito da Sava Gruji\u0107; i rapporti tra Alessandro I e i radicali per\u00f2 si andarono deteriorando: il 9 gennaio 1894 Alessandro richiam\u00f2 il padre, Milan I, a Belgrado e subito l'ex sovrano ricominci\u00f2 ad interessarsi degli affari di stato operando in maniera difforme dalla linea del governo, che si dimise.\nDopo la formazione e la caduta di due altri esecutivi, il 9 maggio 1894 Alessandro, con un colpo di Stato, abol\u00ec la costituzione liberale del 1888 e ripristin\u00f2 quella del 1869, poich\u00e9 riteneva che i radicali avessero abusato delle loro posizioni e che i Serbi non fossero pronti per la democrazia: la vecchia costituzione, infatti, affidava al re un potere molto ampio. Su suggerimento di Milan I, re Alessandro fece un viaggio di Stato a Vienna per allacciare relazioni politiche, ma al suo ritorno fu contestato dalla popolazione poich\u00e9 l'Impero austro-ungarico aveva in animo di annettere la Bosnia e l'Erzegovina che, fino ad allora, costituivano solo un protettorato dell'Austria.\nIl 7 giugno 1895 il re affid\u00f2 il governo al progressista Stojan Novakovi\u0107, che cerc\u00f2 di riorganizzare le finanze del Paese sempre sull'orlo del collasso. La politica estera serba si indirizz\u00f2 verso la cooperazione con la Turchia per cercare di migliorare le difficili condizioni di vita dei serbi del Kosovo vessati dalla popolazione albanese e dal governo locale, creando nuovi consolati a Salonicco e a Bitola, appoggiandosi alla diplomazia russa che si era volutamente disinteressata dei problemi dei serbi in Kosovo a causa della politica filo-austriaca di re Milan I.\nDurante la guerra greco-turca del 1897 per il possesso dell'isola di Creta, Alessandro I mantenne la Serbia neutrale, pur solidarizzando con il Regno di Grecia, non volendo perdere il favore di Costantinopoli nella questione kosovara. Nell'estate del 1889 il governo ottomano, infatti, si impegn\u00f2 ad una maggiore vigilanza, dopo che parte della popolazione albanese aveva attaccato villaggi serbi ed anche alcune postazioni dell'esercito di frontiera, oltrepassando il confine.\nDissidi dinastici e mutamenti politici.\nLa naturale predilezione di Alessandro I per la Russia, favorita dai consigli della madre Natalija, che nel 1895 era stata riaccolta in Serbia dopo esserne stata esiliata dopo il divorzio, e la politica di suo padre Milan che, da capo dell'esercito, aveva grandi poteri e molta autonomia, lasciavano il regno in una situazione ondivaga in campo internazionale, provocando risentimenti sia nella popolazione che nelle classi dirigenti e un forte spaesamento. A complicare la posizione del re intervenne la decisione di sposare la vedova Draga Ma\u0161in, una delle ex dame di compagnia della madre.\nRe Milan, che era stato inviato all'estero dallo stesso Alessandro, si rifiut\u00f2 di tornare in patria, la regina Natalija cerc\u00f2 di farlo ricredere, descrivendogli la cattiva fama di cui godeva la signora in Europa, il governo si dimise, il Patriarcato ortodosso cerc\u00f2 di opporsi alla celebrazione delle nozze. Solo lo zar Nicola II di Russia si congratul\u00f2 con questa scelta: il re rinforz\u00f2 le relazioni con l'impero zarista e richiam\u00f2 i radicali al governo; nell'agosto del 1900 si celebrarono le nozze, che furono accolte in maniera totalmente negativa dalla popolazione.\nIl 6 aprile 1901 Alessandro diede al paese una nuova costituzione pi\u00f9 liberale che introdusse il sistema parlamentare bicamerale con la creazione di un senato.\nAlessandro e Draga non avevano figli perch\u00e9 la sovrana era sterile. La regina annunci\u00f2, per\u00f2, di essere incinta, ma fu smentita dal medico di corte dello Zar. Il sovrano russo si irrit\u00f2 per l'inganno e la Serbia cerc\u00f2 un riavvicinamento con l'Austria. A seguito dello scandalo sulla gravidanza della regina, che ebbe eco in tutta Europa portando discredito sulla corona serba, Alessandro dichiar\u00f2 erede provvisorio il fratello della regina, Nikodije Lunjevica, e stabil\u00ec che il principe Mirko, figlio minore di Nicola I del Montenegro, sarebbe asceso al trono se la coppia reale fosse rimasta senza eredi. Queste decisioni irritarono i politici, che organizzarono, il 23 marzo 1903, una grande manifestazione a Belgrado, repressa nel sangue. Il giorno successivo, Alessandro sospese la costituzione, dimise tutta la classe dirigente che gli era avversa sostituendola con uomini a lui fedeli e ridiede immediatamente validit\u00e0 alla costituzione.\nIl sovrano, ormai, non godeva pi\u00f9 di alcun prestigio internazionale, in patria era detestato e deriso; gli alti gradi dell'esercito e della politica, quindi, decisero che fosse giunto il momento di liberarsi di lui: tra questi, il capitano Dragutin Dimitrijevi\u0107, l'ex primo ministro Nikola Pa\u0161i\u0107 e lo stesso Mirko del Montenegro, assieme ad elementi della societ\u00e0 segreta Crna ruka. All'alba dell'11 giugno 1903 Dimitrijevi\u0107 entr\u00f2 con un plotone dell'esercito nel palazzo reale: il re e la regina furono catturati ed uccisi. Gli insorti decisero che a succedergli dovesse essere il principe Pietro Kara\u0111or\u0111evi\u0107, che viveva in esilio a Ginevra da privato cittadino.\nRe Pietro I.\nSu invito del Parlamento, il principe Pietro fece ritorno a Belgrado e il 15 giugno 1903 venne incoronato re della Serbia col nome di Pietro I. A differenza dei suoi predecessori, il sovrano decise di instaurare un regime di monarchia costituzionale, ridando efficacia alla carta fondamentale del 1888 e conferendo i poteri che gli erano propri all'Assemblea Nazionale. Si iniziarono anche grandi riforme per migliorare l'agricoltura e incentivarne le esportazioni per sopperire al forte indebitamento della popolazione rurale.\nLa crisi bosniaca.\nGi\u00e0 durante il regno di Alessandro I, la Serbia aveva iniziato una politica di avvicinamento a s\u00e9 delle popolazioni slave che vivevano nell'Impero asburgico e in quello turco. Importante fu, in questo senso, l'opera dell'ex primo ministro Stojan Novakovi\u0107, che aveva avuto una serie di importanti contatti con le figure pi\u00f9 rappresentative dei croati, degli sloveni e dei bosniaci e che aveva iniziato a creare l'idea di una unificazione delle comunit\u00e0 slave dei Balcani. Pietro I, da parte sua, si stacc\u00f2 definitivamente dall'approccio filo-austriaco che aveva caratterizzato il regno di Milan I e assecond\u00f2 l'idea panslava, anche sotto l'influenza dell'associazione segreta \"Crna ruka\" che aveva contribuito alla sua ascesa al trono. L'Austria rispose alla nuova politica imponendo nel 1906 il blocco delle importazioni di suini dalla Serbia.\nIl 5 ottobre 1908 il principe Ferdinando, reggente di Bulgaria, dichiar\u00f2 l'indipendenza del suo Paese dall'Impero ottomano, assumendo il titolo di re. Poich\u00e9 questo atto contravveniva alle disposizioni del Trattato di Berlino sull'assetto dei Balcani, Francesco Giuseppe I d'Austria decise di approfittarne e di annettere al proprio impero la Bosnia e l'Erzegovina, gesto che fin l\u00ec non aveva potuto compiere proprio per non turbare gli equilibri geopolitici dell'area. Le reazioni in Serbia furono immediate: il principe ereditario Giorgio si pose alla testa di imponenti dimostrazioni a Belgrado per radunare il popolo e venne mobilitato l'esercito con la chiamata alle armi di oltre 120\u00a0000 uomini. Il ministro degli esteri Milovanovi\u0107 si rec\u00f2 in visita di stato nelle principali capitali europee per concordare una protesta internazionale verso Vienna e il capo del governo Pa\u0161i\u0107 and\u00f2 a San Pietroburgo per chiedere l'appoggio dello Zar. La Francia, il Regno Unito, la Turchia, la Russia e il Montenegro si dichiararono contrari all'annessione, mentre la Germania e l'Italia appoggiarono l'Austria.\nPer sei mesi le diplomazie europee furono alle prese con una grande crisi internazionale che sarebbe sfociata in una guerra se il ministro degli esteri russo Izvol'skij non avesse deciso di togliere l'appoggio alla Serbia dopo che la Turchia e la Francia avevano ricevuto concessioni dall'Austria e dalla Germania in cambio dell'assenso all'annessione. Il 31 marzo 1909 Pietro I sigl\u00f2 una nota con la quale rinunciava all'atteggiamento di protesta. Ormai per\u00f2 in Serbia il sentimento antiaustriaco era cresciuto e quello panslavo si stava diffondendo: venne infatti fondata la \"Narodna Odbrana\", un'associazione per la difesa dei Serbi in Bosnia-Erzegovina che si struttur\u00f2 anche come organizzazione paramilitare.\nLe guerre balcaniche.\nNei decenni precedenti la Serbia aveva iniziato ad interessarsi degli affari religiosi dei cristiani ortodossi della Macedonia e della situazione dei Serbi del Kosovo. Avendo dovuto ingoiare l'amaro boccone dell'annessione della Bosnia-Erzegovina, il governo decise di riconquistare quei territori che costituivano la \"Vecchia Serbia\", ossia il Kosovo, la Metochia e il Sangiaccato, in mano ai Turchi ma che erano state le terre in cui nel Medioevo era nata la nazione serba e da cui i Serbi erano stati espulsi ad ondate successive nel XVII e XVIII secolo.\nNel maggio 1912 la Serbia firm\u00f2 coi regni di Grecia, Montenegro e Bulgaria, un'alleanza militare, denominata Lega balcanica, che impegnava i quattro Paesi ad unirsi per combattere insieme l'Impero ottomano per sottrargli quei territori che ognuno di essi rivendicava come propri. Nell'ottobre dello stesso anno inizi\u00f2 il primo conflitto tra le nazioni della Lega e la Turchia. La Serbia schier\u00f2 300\u00a0000 soldati divisi in quattro armate, la prima delle quali era guidata dal principe Alessandro, che nel 1909 era stato designato erede al trono dopo l'estromissione del fratello maggiore Giorgio. Dopo sette mesi di battaglie fu messo termine al conflitto col Trattato di Londra, firmato il 30 maggio 1913, che suddivideva tra Serbia e Montenegro il territorio del Sangiaccato.\nLa suddivisione della Macedonia non fu decisa definitivamente: l'idea predominante era che Grecia e Serbia ne avrebbero occupato la maggior parte del territorio, ma la Bulgaria si oppose. Scoppi\u00f2 quindi un secondo conflitto che vide la Bulgaria aprire le ostilit\u00e0 contro i suoi vecchi alleati. Alla guerra si unirono anche la Turchia e la Romania. Attaccata su tutti i fronti, la Bulgaria dovette capitolare e il 10 agosto del 1913 fu firmato a Bucarest un trattato di pace che per la Serbia signific\u00f2 l'annessione di quasi tutta la Macedonia, del Kosovo e della Metochia.\nLa prima guerra mondiale.\nNel giugno del 1914 re Pietro I, a causa del cattivo stato di salute, pass\u00f2 il potere al figlio Alessandro, che divenne reggente e assunse anche la carica di capo dell'esercito. Il 28 giugno 1914 Gavrilo Princip, appartenente all'associazione segreta irredentista \"Crna ruka\" che osteggiava la sovranit\u00e0 asburgica sulla Bosnia Erzegovina, uccise in un attentato l'arciduca Francesco Ferdinando d'Asburgo-Este, erede al trono austriaco, mentre era in visita alla citt\u00e0 di Sarajevo.\nIn seguito all'assassinio dell'arciduca, il 28 luglio l'Austria dichiar\u00f2 guerra alla Serbia e Alessandro, come capo supremo dell'esercito, prese parte al conflitto, coadiuvato dai feldmarescialli Radomir Putnik, \u017divojin Mi\u0161i\u0107, Stepa Stepanovi\u0107 e Petar Bojovi\u0107, con i quali risult\u00f2 vittorioso nella battaglia del Cer e in quella di Kolubara nel 1914. Nel 1915 anche la Bulgaria entr\u00f2 in guerra contro la Serbia e la potenza dell'esercito bulgaro, sommata a quella austro-ungarica, determinarono la disfatta delle armate serbe, che dovettero ripiegare verso l'Albania. Nel dicembre del 1915 il grosso dell'esercito serbo, guidato dal principe Alessandro, si trovava sulle coste albanesi tra Valona e Durazzo e con l'appoggio dell'Italia, dopo lunghe trattative, ripar\u00f2 a Corf\u00f9 e a Biserta.\nDa Corf\u00f9 Alessandro ricostitu\u00ec l'esercito e lo port\u00f2 a Salonicco per combattere sul fronte macedone con l'aiuto degli alleati britannici, francesi, italiani e greci, dove vinse diverse battaglie tra cui quella di Kajmakchalan che rafforz\u00f2 il morale della truppa e invert\u00ec le sorti del conflitto. Con la battaglia di Dobro Pole, combattuta il 15 settembre 1918, fu concluso vittoriosamente il conflitto con la Bulgaria.\nL'unificazione degli stati slavi.\nMentre era in corso la ricostruzione dell'esercito serbo, a Corf\u00f9 erano giunti anche i membri del governo, tra cui il primo ministro Pa\u0161i\u0107. Il reggente e il governo ricevettero una rappresentanza di personalit\u00e0 serbe, croate e slovene che vivevano a Londra e che avevano formato il \"Comitato jugoslavo\", un'associazione che promuoveva l'unificazione tra i territori slavi dell'Impero austro-ungarico e il Regno di Serbia in una monarchia costituzionale unitaria, che contava sull'appoggio di molti intellettuali inglesi.\nIl 7 luglio 1917 fu firmata la \"Dichiarazione di Corf\u00f9\" che impegnava il Regno di Serbia alla creazione di uno Stato in cui tutte le componenti sociali e religiose avrebbero avuto pari dignit\u00e0 e uguaglianza davanti alla legge.\nTerminato il conflitto mondiale, il gesuita sloveno Anton Koro\u0161ec, il politico serbo Svetozar Pribi\u0107evi\u0107 e il medico croato Ante Paveli\u0107 diedero vita, il 29 ottobre 1918, allo Stato degli Sloveni, Croati e Serbi, proclamando autonomamente l'indipendenza dei territori slavi dell'Impero austro-ungarico e fissando la capitale a Zagabria. Lo Stato comprendeva la Croazia, la Bosnia, l'Erzegovina, la Voivodina, l'entroterra sloveno, la penisola dell'Istria, parte della Venezia Giulia e la Dalmazia.\nIl 1\u00ba dicembre 1918 il reggente Alessandro ricevette una delegazione del Consiglio nazionale del neonato Stato degli Sloveni, Croati e Serbi che gli chiedeva di annettere la loro nazione che non godeva di alcun riconoscimento internazionale al Regno di Serbia. Alessandro accett\u00f2 e quello stesso giorno nacque il Regno dei Serbi, Croati e Sloveni di cui re Pietro I accett\u00f2 la corona; primo ministro fu nominato Stojan Proti\u0107 al posto di Nikola Pa\u0161i\u0107.\nCitt\u00e0 e popolazione.\nLe maggiori citt\u00e0 del Regno di Serbia erano (la popolazione \u00e8 calcolata nel 1910-1912):"}
{"id": "621640", "revid": "304077", "url": "https://it.wikipedia.org/wiki?curid=621640", "title": "Alimentazione elettrica", "text": "L'alimentazione elettrica \u00e8 quel tipo di erogazione di energia derivante direttamente dalla elettricit\u00e0 e utilizzata al fine di fornire una potenza necessaria per fare funzionare un utilizzatore elettrico, da non da confondersi con l'apparecchio elettrico. La maggior parte degli elettrodomestici preleva la tensione di rete a 230 V attraverso la spina elettrica dalla rete elettrica, ma di fatto funziona a bassissima tensione, infatti all'interno \u00e8 presente un trasformatore che abbassa la tensione di esercizio a poche decine di volt.\nGeneralit\u00e0.\nEssa avviene tramite dei cavi elettrici - detti cavi di alimentazione - in un impianto elettrico spesso viene incluso nella cavetteria all'acquisto, cos\u00ec come le spine elettriche e le prese multiple. ha lo scopo di fornire energia elettrica nella forma della tensione desiderata, nelle reti domestiche solitamente \u00e8 una tensione pari a 230 V nominali in forma alternata con una frequenza di esercizio di 50Hz (si legga 50 Hertz).\nLa caratteristica principale di una alimentazione elettrica di tipo domestico \u00e8 la sua potenza nominale erogabile volgarmente chiamata potenza installata o potenza impegnata. \nL'alimentazione eroga una potenza (costituita dal passaggio della corrente), tutti gli utilizzatori hanno una potenza di targa, un utilizzatore per poter funzionare usa la potenza, non la consuma, a consumarsi \u00e8 l'energia (di un combustibile o altra forma di energia come l'energia del vento, della luce solare, dell'acqua in caduta ecc.) presente a monte di tutto il sistema che il generatore converte in energia elettrica. L'energia elettrica si manifesta attraverso il passaggio di elettroni nei cavi, per garantire tale condizione \u00e8 necessario che ci sia continuit\u00e0 elettrica tra la sorgente e l'utenza, noi paghiamo al fornitore dell'energia (ENEL, ENI ecc.) il movimento degli elettroni, questo movimento di elettroni prende il nome di corrente elettrica.\nCaratteristiche tecniche.\nLe caratteristiche tecniche che definiscono una alimentazione elettrica sono le seguenti:\nAltre caratteristiche qualitative di una alimentazione elettrica che determinano l'affidabilit\u00e0 la efficienza e la sicurezza sono:\nCi sono delle alimentazioni particolari come quelle derivanti da inverter per motori elettrici che hanno degli andamenti del segnale diverso da quello classico (sinusoidale) detti in gergo alimentazioni modulanti.\nL'alimentazione modulante pi\u00f9 conosciuta \u00e8 quella a rampa.\nTipologie.\nLe alimentazioni elettriche, sotto il profilo tecnico appena spiegato, sono essenzialmente di quattro tipi:\nNel contesto impiantistico.\nGeneralmente, nelle reti elettriche, a monte c'\u00e8 sempre un alimentatore (generatore di questo tipo). Comunemente si definisce alimentazione quel punto fisico dove si preleva la tensione per avere poi il passaggio della corrente elettrica che determina poi la potenza richiesta in gioco.\nIn un appartamento, generalmente l'alimentazione elettrica per l'intero impianto di casa \u00e8 il contatore di energia elettrica dell'ente fornitore; a sua volta all'interno della casa, la presa elettrica \u00e8 il punto di alimentazione dove connettere i vari utilizzatori (elettrodomestici).\nIl punto di alimentazione serve a fornire energia elettrica intesa come potenza elettrica. Nelle abitazioni civili le alimentazioni domestiche prevedono delle taglie che fanno riferimento a delle potenze commerciali tra cui le pi\u00f9 diffuse sono:\nL'energia elettrica che si utilizza nelle reti di bassa tensione per la distribuzione terminale (o finale) pu\u00f2 essere di varia natura. Le tensioni che alimentano gli impianti elettrici in bassa tensione si dividono in due grandi famiglie quelle monofase e quelle trifase, a sua volta quelle trifase si distinguono in quelle a quattro conduttori (con neutro distribuito) e quelle a tre conduttori (senza neutro).\nComunque sopra certe potenze impegnate (9\u00a0kW) la fornitura della alimentazione elettrica avviene solo in trifase:\nAlimentazioni monofase\nAlimentazioni trifase\nAlimentazione e Alimentatori.\nEsiste un errore tecnico di definizione a cui ormai siamo tutti abituati e a cui neanche pi\u00f9 la letteratura tecnica fa caso: un alimentatore che a sua volta viene alimentato non \u00e8 un alimentatore nella accezione meramente tecnica come sopra descritto, ma nel mondo commerciale ormai viene conosciuto in questa maniera ed il mondo tecnico si \u00e8 adeguato. \nPer intenderci, il motore di un'auto \u00e8 alimentato dalla benzina, la benzina \u00e8 lei stessa l'alimentazione \"prima\" del motore a scoppio e non viene a sua volta alimentata da qualcosa d'altro.\nUn Uninterruptible Power Supply (UPS) detto anche gruppo statico di continuit\u00e0 \u00e8 un alimentatore in quanto ha un pacco batterie che in assenza di rete pu\u00f2 alimentare la porzione d'impianto elettrico a cui \u00e8 connesso, un gruppo elettrogeno con il suo motore endotermico a cui \u00e8 associato un alternatore \u00e8 un alimentatore in quanto in grado di generare energia elettrica in assenza di rete; un alimentatore \"commercialmente detto\", che deve essere alimentato per alimentare, non \u00e8 un alimentatore, ma pi\u00f9 propriamente un \"convertitore\".\nGli elettrodomestici sono alimentati direttamente dall'impianto elettrico domestico attraverso le spine, con la tensione di 230 V. La maggior parte degli elettrodomestici moderni \u00e8 equipaggiata con componenti elettroniche che per funzionare richiedono una tensione continua di pochi volt. Questi elettrodomestici devono pertanto avere al loro interno un apparecchio in grado di convertire la tensione alternata a 230 V in tensione continua a bassa tensione (tipicamente compreso fra 5 e i 10 volt). L'apparecchio che svolge questa funzione \u00e8 chiamato nel linguaggio comune alimentatore, ma come precedentemente illustrato sarebbe pi\u00f9 idoneo chiamarlo convertitore. Questo apparecchio al suo interno \u00e8 costituito da diversi componenti; i principali sono: il trasformatore che adatta la tensione d'ingresso di 230 V alla tensione richiesta dai circuiti elettronici, il raddrizzatore che trasforma le semi onde negative in positive attraverso un ponte di diodi, i filtri che eliminano le fluttuazioni della tensione alternata stabilizzandola ad un valore prefissato.\nGeneratori e Alimentatori.\nProprio per questa sovrapposizione di significato, ormai consolidata, l'alimentatore \u00e8 comunemente conosciuto come quel complesso di componenti (trasformatore, raddrizzatore, livellatore, ecc.) che \"adatta\" l'alimentazione da 230 V in A.C. alla bassissima tensione di esercizio (V 6 - V12 ecc) in D.C. ; mentre le batterie, le dinamo, gli alternatori, gli accumulatori vengono intesi come generatori, ma di fatto sono i veri alimentatori."}
{"id": "621641", "revid": "7336", "url": "https://it.wikipedia.org/wiki?curid=621641", "title": "Moscacieca", "text": ""}
{"id": "621648", "revid": "36426", "url": "https://it.wikipedia.org/wiki?curid=621648", "title": "Piero I de' Medici", "text": ""}
{"id": "621649", "revid": "47767", "url": "https://it.wikipedia.org/wiki?curid=621649", "title": "50 cent", "text": ""}
{"id": "621651", "revid": "38120", "url": "https://it.wikipedia.org/wiki?curid=621651", "title": "Valle del Boyne", "text": ""}
{"id": "621653", "revid": "1543377", "url": "https://it.wikipedia.org/wiki?curid=621653", "title": "Parco nazionale della Sila", "text": "Il parco nazionale della Sila \u00e8 una vasta zona protetta situata nel cuore della Sila, esteso per 73.695 ha, assumendo una forma allungata nord-sud. La sede del parco si trova a Lorica, mentre il perimetro coinvolge territorialmente tre delle cinque province calabresi, la provincia di Catanzaro, la provincia di Cosenza e la provincia di Crotone.\nIstituito nel 1997 con legge n. 344, mentre l'istituzione definitiva \u00e8 avvenuta per decreto del presidente della Repubblica del 14 novembre del 2002, dopo un iter politico iniziato nel 1923, quando in Italia si cominci\u00f2 seriamente a parlare di aree naturali protette, istituendo i primi parchi nazionali, al suo interno custodisce uno dei pi\u00f9 significativi sistemi di biodiversit\u00e0: simbolo del parco \u00e8 il lupo, specie perseguitata per secoli e fortunatamente sopravvissuta fino al 1971, anno in cui venne eliminato dall'elenco delle specie nocive.\nIl consiglio internazionale di coordinamento del programma MAB (\"Man and the Biosphere Programme\"), nel corso della sua 26\u00aa sessione a J\u00f6nk\u00f6ping in Svezia, ha approvato l'iscrizione della Sila come 10\u00aa riserva della biosfera italiana nella rete mondiale dei siti di eccellenza dell'UNESCO.\nAll'interno del parco vi si trovano 3 dei 6 bacini artificiali presenti sull'altopiano silano e la sua superficie boschiva \u00e8 molto ampia, tant'\u00e8 che fra i parchi nazionali italiani \u00e8 quello con la maggior percentuale di superficie boscata, circa l'80% del totale, costituita principalmente da faggete e pinete del tipico pino silano \"(Pinus nigra laricio)\". Ampie sono le vallate che si aprono lungo le dorsali del parco ove \u00e8 praticata la pastorizia, con forme di transumanza e alpeggio che resistono tutt'oggi, e l'agricoltura legata soprattutto alla coltivazione della patata della Sila (I.G.P.).\nStoria.\nIl \"parco nazionale della Sila\" \u00e8 stato istituito nel 2002 quando lo stesso si dot\u00f2 di una struttura gestionale ed amministrativa propria il 14 novembre 2002 (pubblicato sulla Gazzetta Ufficiale n. 63 del 17 marzo 2003), dopo un iter legislativo che ne segn\u00f2 il percorso, ridisegnando pi\u00f9 volte i confini territoriali a causa di forti contrasti tra i comuni ricadenti nel Parco stesso.\nCon la nascita del parco nazionale dell'Aspromonte, che inglob\u00f2 nel suo perimetro una delle tre aree protette del vecchio parco nazionale della Calabria, nacque la necessit\u00e0 di una forma integrata di gestione di un'area protetta in Sila che coinvolgesse anche le due aree protette rimaste con sede vacante, aree che erano pi\u00f9 che altro una sorta di \"riserva naturale\" anzich\u00e9 delle aree integranti di un parco nazionale, considerate insufficienti al cospetto dell'enorme patrimonio bio-genetico custodito dalla Sila che bisognava tutelare.\nOrigini.\nLa storia del parco nazionale della Sila ha una storia legislativa lunga quasi un secolo, gi\u00e0 nel 1923 si discuteva della:\nPurtroppo il disegno di legge, a differenza degli altri due D.L. che erano riusciti a portare all'istituzione del parco nazionale del Gran Paradiso e di quello dell'Abruzzo, non riusc\u00ec a completare il suo iter, finendo per decadere. Le necessit\u00e0 dell'istituzione di un parco nazionale erano poggiate sulla difficile situazione che le foreste silane vivano sin dalla fine del Settecento, devastate a pi\u00f9 riprese da atti di usurpazione delle aree demaniali perpetrate da privati, pronti a disboscare le terre per metterle a coltura. Tutto ci\u00f2 gener\u00f2 un pesante conflitto sociale che spesso sfociava in atti incendiari verso lo stesso bosco, ritenuto esso stesso \"ladro di terra\" da parte dei contadini e pastori, atti dolosi cos\u00ec gravi da far intervenire il governo centrale che invi\u00f2 in varie occasioni funzionari statali per prendere atto e visione dei danni perpetrati al bosco e per mitigare le tensioni sociali. Anche se in realt\u00e0 forme di avversione da parte di agricoltori e contadini ed in particolare da parte di gruppi di ordini religiosi differenti, avvennero gi\u00e0 dal 1200 quando monaci dell'ordine basiliano si sentirono depredati dai monaci florensi ai quali furono donati ampi territori silani.\nVasto disboscamenti avvennero poi ad inizio secolo scorso permesse dalla prima legge forestale italiana (L. 3917/1877), che fecero risaltare anche nelle alte sfere politiche il problema della salvaguardia delle foreste silane: questo momento \u00e8 ritenuto l'inizio simbolico della pratica istituzionale del parco della Sila.\nLe prime iniziative.\nMa il primo atto legislativo fu il disegno di legge di Antonino Anile a favore dell'istituzione del parco. Alla sua decadenza per\u00f2, non fecero seguito altre iniziative similari, ma solo esposti o annunci giornalistici e dichiarazioni politiche mai per\u00f2 veramente finalizzate allo scopo dell'istituzione di un'area protetta. Si arriv\u00f2 cos\u00ec ad un affievolimento delle stesse iniziative a favore del parco quando le aree pi\u00f9 interne della Sila che fino ad inizio secolo scorso erano fondamentalmente selvagge e pressoch\u00e9 prive di forme di antropizzazione permanente (ad esclusione del paese di San Giovanni in Fiore), cominciarono a subire un rapido aumento della popolazione e il sorgere di numerosi villaggi rurali.\nLa costruzione della ferrovia trans-silana in progetto gi\u00e0 da alcuni decenni e che avrebbe dovuto collegare Cosenza con Crotone, insieme all'intensificarsi dello sfruttamento delle aree boschive, portarono nel periodo del dopo guerra ad una situazione drammatica per le foreste della Sila; situazione che ebbe il suo apice con il pegno di guerra da parte delle forze anglo-americane che disboscarono ampie aree dell'acrocoro calabrese. La situazione divenne allarmante in quanto frequenti erano gli smottamenti e forme di erosioni gravi dei costoni silani, tant'\u00e8 che una prima forma di protezione da parte della neonata Repubblica italiana, fu l'istituzione dell'Opera di Valorizzazione della Sila, che ebbe fra gli scopi primari, quello di ripristinare le foreste danneggiate con ampi interventi di rimboschimento.\nIstituzione legislativa.\nL'attenzione sulla protezione dei boschi della Sila sub\u00ec una forma di generalizzazione nel 1968 che port\u00f2 all'istituzione delle tre aree protette facenti parte del parco nazionale della Calabria, uno dei 5 parchi storici d'Italia istituito nel 1968 (legge n. 503 del 2/4/68). In realt\u00e0 prima di stabilire il parco della Calabria, nel 1960 venne avanzata una nuova proposta di legge per l'istituzione del parco nazionale della Sila con perimetro e caratteristiche ben definite; lo stesso accadde nel 1963.\nLa proposta avanzata da politici locali di sinistra si scontr\u00f2 con l'altra parte della politica calabrese contraria all'istituzione del parco, fomentata dalle associazioni venatorie che avanzavano preoccupazioni riguardo al futuro della caccia in Calabria. Le divergenze fra le due posizioni politiche port\u00f2 al compromesso del 1968 con la creazione del parco nazionale della Calabria che in realt\u00e0 nulla aveva di un parco nazionale, dalla mancanza dell'Ente Parco (la gestione delle tre aree protette venne affidata all'allora \"Azienda di Stato per le Foreste Demaniali\"), alla continuit\u00e0 territoriale, con la creazione di tre riserve distanti fra loro decine di chilometri.\nDall'iter storico, ed in particolare da quest'ultimo atto, emerse un acuto disinteresse della politica locale riguardo ai temi ambientali, poco propenso nell'accomodare antiche richieste e pretese di attenzione verso le aree protette, raggirando in maniera semplicistica e fin troppo superficiale l'ostacolo. Le tre aree istituzionalizzate come protette inoltre, erano s\u00ec delle aree di alto pregio naturalistico, ma cingevano a s\u00e9 solo aree demaniali della regione Calabria, escludendo aree private di grande pregio. A conclusione dell'iter che port\u00f2 all'istituzione del parco della Calabria, pesa certamente anche il difficile periodo socio-economico in cui versava la regione, con la politica locale concentrata pi\u00f9 che altro verso altri obiettivi, trascurando le peculiarit\u00e0 ambientali delle montagne calabresi.\nLa sferzata necessaria a far nascere il parco della Sila verr\u00e0 data dopo alcuni determinati avvenimenti, fra i quali\nGli ultimi due avvenimenti segnarono in maniera incisiva l'iter dell'istituzione del Parco, in quanto il parco della Calabria, o ci\u00f2 che restava di esso, fu eliminato dagli elenchi dei parchi nazionali d'Italia. Negli anni novanta, nonostante il periodo favorevole a nuove istituzioni di parchi nazionali, sulla possibilit\u00e0 di istituire il parco nazionale della Sila poche e flebili erano le speranze, alimentate solo dalla volont\u00e0 di alcune associazioni ambientaliste ed in particolare di Legambiente. Attraverso le sollecitazioni delle associazioni nel 1992 si propose una nuova bozza di d.d.l. con perimetrazione precisa del parco che abbracciava 3 province e le 3 aree geografiche silane, dalla Greca a nord, fino alla Piccola a sud. La proposta di Legambiente e di alcuni comitati promotori, trov\u00f2 la benevolenza da parte di politici locali di entrambi gli schieramenti, che presentarono in Parlamento una bozza creata sulle linee guida proposte dalle associazioni. Nonostante l'iter si rivel\u00f2 assai difficoltoso, l'8 ottobre del 1997 con l'art. 4 della legge n. 344, venne formalmente istituito il parco nazionale della Sila, a ben 75 anni dalla prima formulazione proposta da Antonino Anile che poi con la confermazione nel 2002..\nTerritorio.\nGeologia e geomorfologia.\nLa storia geologica del territorio del parco ricalca la storia della Sila, un acrocoro, un massiccio montuoso formato essenzialmente da due gruppi di litologie: rocce magmatiche e rocce metamorfiche, che occupano l'area centrale granitica, attorno alla quale si estendono margini collinari calcarei formati da rocce sedimentarie terziarie e quaternarie. Il complesso di rocce metamorfiche \u00e8 sottoposto a rocce magmatiche di tipo granitico formando il maggior tipo litologico di affioramento. Questo complesso di rocce farebbe risalire la Sila ad un'orogenesi e ad una struttura geologica simile alle Alpi, tant'\u00e8 che Giovanni Marinelli nel 1898 coni\u00f2 la denominazione di \"Alpi Calabresi\". Il suolo dell'altipiano \u00e8 formato dalla degradazione delle rocce fatte di granito, diorite, scisti, micascisti, gneiss e porfidi, e si differenzia da quello dell'Appennino calcareo, con notevole caratteristica diversit\u00e0 vegetativa.\nLe rocce presenti in Sila e nell'area del parco in particolare, offrono la sensazione di essere state sovrapposte ed inserite nel territorio durante il periodo del Miocene medio, in una posizione che si pu\u00f2 chiaramente definire subaerea o semi-sommersa. Ci\u00f2 spiegherebbe come l'acrocoro silano sia stato coinvolto nei processi di modellazione della superficie che sono avvenuti sin dalla formazione dell'altipiano, sin dal Miocene stesso. Tale processo di modellazione \u00e8 dovuto ad una forma di erosione, e come spiegherebbe il geologo Pierre Gueremy, sul territorio silano si sarebbero concentrate due forme erosive, una di tipo meccanico, con erosione, trasporto e messa sul posto delle rocce e di tutti i materiali geologici, ed un'altra forma di tipo chimico legata alle caratteristiche ed agli effetti climatici del Miocene terminale e del Pliocene.\nGlaciazioni.\nLa Sila porta ancora oggi ampie tracce dei passaggi climatici che l'hanno coinvolta. I climi finora accertati sono: tropicale, temperato, glaciale, periglaciale, temperato freddo e temperato caldo. Pare che il territorio non abbia avuto ghiacciai, poich\u00e9 il periodo climatico con temperatura pi\u00f9 bassa riscontrata \u00e8 quella periglaciale, molto prossima ai ghiacciai.\nAree geografiche.\nIl perimetro del parco abbraccia perimetralmente tutte e tre le regioni silane \"(Sila Greca, Sila Grande, Sila Piccola)\". Le aree pi\u00f9 coinvolte sono la Sila Grande e quella Piccola, mentre solo i territori con maggiore interesse naturalistico della Sila Greca sono stati inclusi nel parco.\nLe acque.\n e vi insitano su questo territorio i principali bacini idrici, oltrech\u00e9 vi nascono e scorrono sulla Sila, anche i principali corsi d'acqua regionali. Gli attuali laghi silani sono tutti artificiali, realizzati nella prima met\u00e0 del secolo scorso. I bacini sono stati realizzati in aree particolarmente paludose, presso ampie vallate, particolarmente favorevoli nell'ospitare bacini idrici, considerando la posizione geografica e la geologia del terreno.\nI principali corsi d'acqua che attraversano l'area del parco sono il fiume Crati e il fiume Neto, i due pi\u00f9 lunghi ed importanti fiumi della Calabria. Ad essi si associano una serie di affluenti, alcuni molto rilevanti per simbiosi biogenetica, \nI laghi artificiali silani che ricadono nel territorio del parco sono 3: il lago Ampollino, il lago Arvo e il lago Ariamacina. Vi \u00e8 inoltre un bacino, ad oggi completamente vuoto, che \u00e8 il lago Votturino, anch'esso presente nel territorio del parco.\nDa segnalare \u00e8 la presenza accertata di alcuni laghi del passato, estinti migliaia di anni fa a causa di forme di erosione delle loro soglie.\nQuesti laghi sono il Mucone, che interessava pressoch\u00e9 l'areale dell'attuale lago Cecita, e il lago Trionto, sito in localit\u00e0 Difesella di Trionto. \nIn entrambi i casi sono state trovate tracce di depositi pleistocenici contenenti materiale organico, elementi che farebbero presupporre l'esistenza dei laghi.\nFlora.\nIl patrimonio floreale del parco nazionale della Sila \u00e8 strettamente collegato all'orografia e alla morfologia del territorio silano. Le caratteristiche geologiche e del suolo avvicinano la Sila e i suoi territori a quelli degli ambienti alpini oltre che dal resto degli ambienti appenninici. La dimostrazione di ci\u00f2 \u00e8 insita nello spettro floreale ricco e vario che accomuna l'ambiente silano con quello appenninico e alpino. \nIl paesaggio silano, pur apparendo compatto ed omogeneo, in realt\u00e0 possiede un notevole e diversificato patrimonio vegetale e floreale. La costituzione di questo ricco patrimonio la si deve sia alle varie altitudini e alla sua storia geologica, sia all'azione dell'uomo che utilizzando il legname e le valli per il pascolo ha inciso in maniera profonda alle caratteristiche originari dell'altopiano.\nL'areale floristico del parco \u00e8 dunque strettamente collegato alle tipicit\u00e0 territoriali silane, oltre che da fattori ecologici come il clima e il substrato e da fattori storico-geografici. Il parco della Sila rappresenta un limite meridionale di distribuzione per un nutrito gruppo di specie vegetali con distribuzione discontinua spesso anche di notevole distanza. Ci\u00f2 deriverebbe dalla combinazione dei fattori precedentemente citati e soprattutto dai mutamenti climatici che la regione silana ha subito provocando la scomparsa di alcune specie e lo spostamento di altre nei restanti areali territoriali.\nLa Sila \u00e8 un massiccio a base quadrangolare di forma pressoch\u00e9 piramidale con le cime principali (i vertici) situate in posizione nord-ovest. Tale forma fa s\u00ec che la vegetazione assuma la forma a corollario dell'intero massiccio cui seguono per ogni fascia altimetrica una diversa vegetazione. La vegetazione del Parco pu\u00f2 essere studiata dunque, in base alle sue fasce d'altitudine ed in relazione fra l'altimetria e il clima. Ogni fascia presenta proprie caratteristiche vegetative e si caratterizza per l'omogeneit\u00e0 della stessa. Il Parco racchiude nel suo perimetro la parte pi\u00f9 elevata del massiccio silano e i principali pianori, mentre non comprende nessuna delle aree pre-silane che gravitano intorno l'acrocoro. Questo limita il patrimonio vegetativo silano ai soli habitat vallivi, fluviali, montani e sub-montani.\nHabitat.\nIl parco nazionale della Sila conserva dunque, al proprio interno una diversificazione ambientale molto varia, che possiamo riassumere attraverso gli habitat floreali distinti in otto diverse tipologie:\nPiano montano e submontano.\nLa variet\u00e0 della vegetazione \u00e8 attribuibile a due fattori principali, l'influenza del clima mediterraneo e la distanza dal mare che rende alcune aree della Sila, in particolar modo la Sila Grande, tipiche aree interne dal clima continentale. La foresta, sia di aghifoglie che di caducifoglie, \u00e8 la caratteristica distintiva del Parco, che spazia dai rilievi pi\u00f9 bassi fino alle cime pi\u00f9 elevate della Sila (piano montano e submontano).\nLa foresta silana \u00e8 formata nelle quote inferiori che vanno dai 600 ai 1.000m da boschi di caducifoglie e da in particolar modo da querceti decidui mesofili. Presente, anche se spesso limitata a lembi ai confini dell'area del Parco, il castagno (\"Castanea sativa\") sia ceduo da frutto che ad alto fusto. Di questa fascia fa parte anche l'ontano napoletano (\"Alnus cordata\"), pianta rustica che si adatta anche a terreni poveri, che si \u00e8 molto diffusa nell'ultimo secolo a dispetto del castagno quando quest'ultimo, un tempo di primaria importanza per l'economia silana, ha perso tale valore subendo un restringimento delle fasce colturali ad esso dedicato.\nLa famiglia delle Fagaceae \u00e8 ben rappresentata da varie specie di querce. Troviamo la roverella (\"Quercus pubescens\"), molto presente nelle quote pi\u00f9 basse vicino ai 600m, il rovere (\"Quercus petraea\"), che si trova nel Parco mista ad altre latifoglie o presente in piccoli boschetti, il cerro (\"Quercus cerris\"), che si trova soprattutto misto ai boschi di castagno. Per quanto riguarda il farnetto (\"Quercus frainetto\") \u00e8 presente soprattutto sui versanti orientali dell'acrocoro mentre nel Parco \u00e8 presente nel comune di Bocchigliero presso il monte Basilic\u00f2.\nNella fascia montana, dai 1.100 fino ai 1.600 m, domina quasi incontrastato il pino laricio (\"Pinus nigra laricio\") il re della foresta silana, cos\u00ec abbondante e caratteristico nell'aver assunto forma elegante, da essere spesso citato in alcuni testi come \"Pino Silano\". L'albero viene infatti riconosciuto come entit\u00e0 a s\u00e9 stante rispetto agli altri pini larici della Sicilia e della Corsica. Si contraddistingue per il tronco slanciato, con una corteccia formata da scaglie larghe che assume al suo interno sfumature di colore rosso. La pianta si presenta in forma cos\u00ec abbondante grazie al massiccio rimboschimento effettuato nel dopoguerra quando, a causa dell'eccessivo disboscamento della Sila che ha provocato una rapida azione erosiva specie nelle aree con la presenza di dirupi. In merito all'azione di contrasto contro la forma erosiva del massiccio silano, venne promulgata una legge \"ad hoc\" denominata \"legge speciale della Calabria\". Si prefer\u00ec utilizzare il pino laricio per la facilit\u00e0 di attecchimento al terreno e per l'impossibilit\u00e0 di utilizzare conifere da impiantare su terreni in contesto di forte degrado, impiegando le poche risorse disponibili a ricoprire in maniera rapida il suolo, attenuando in questo modo il fenomeno dell'erosione.\nOltre i 1.400m \u00e8 il faggio (\"Fagus sylvatica\") che occupa l'area delle cime pi\u00f9 alte. Nell'area del parco si possono individuare due tipi di faggeta, il \"Campanulo-Fagetum\" che vegeta nelle cime pi\u00f9 alte, e il \"Galio hirsuti-Fagetum\". Il primo tipo di biocenosi \u00e8 caratterizzato da specie mesofiche fra le quali \"Calamintha grandiflora\", \"Campanula trichocalycina\", \"Lamium galeobdolon\", \"Orthilia secunda\", \"Oxalis acetosella\" e \"Ranunculus brutius\".\nIl faggio spasso lo si incontra con l'abete bianco (\"Abies alba\"), la terza specie pi\u00f9 diffusa della fascia. Quest'albero dall'elegante portamento si trova nelle zone del parco della Sila Piccola, presso il Monte Gariglione dove sono presenti alcuni esemplari di notevoli dimensioni, e sul Monte Femminamorta. Nella Sila Grande gli esemplari di abete bianco sono sparsi lungo tutta l'area in combinazione sia con faggi che con pini, ma un gruppo piuttosto nutrito di abeti bianchi sono presenti presso Monte Scuro\nDi questa fascia alle quote superiori ai 1.400m sono presenti numerosi depressioni umide con particolare sedimentazione organica, che favoriscono la diffusione di comunit\u00e0 vegetali delle torbiere. Queste specie vegetali, risalenti al periodo delle glaciazioni, furono spinte verso sud e scomparvero nelle zone circostanti a causa dei cambiamenti climatici. Tali specie vegetali sono \"Carex stellulata\", \"Veronica scutellata\", \"Potamogeton polygonifolius\" e \"Potentilla erecta\".\nVegetazione sinantropica e riparia.\nL'agricoltura da secoli \u00e8 in conflitto con l'habitat forestale dell'altipiano; gi\u00e0 nel periodo protostorico i popoli dediti alla transumanza e alla coltivazione di piccole terre assursero l'idea di \"bosco ladro di terra\" ingegnando tecniche particolari per distruggere le foreste guadagnando in questo modo terre da dedicare al pascolo. Questo concetto si svilupp\u00f2 ancor pi\u00f9 dal Settecento in poi quando attraverso l'usurpazione di terre demaniali da parti dei privati, che venivano disboscate per essere messe a coltura costituendo le cosiddette \"difese\". Queste tensioni nei secoli hanno sistematicamente portato alla distruzione di centinaia di ettari di bosco attraverso incendi dolosi per realizzare nuove terre da coltivare. Questa situazione si aggrav\u00f2 specie tra il Settecento e l'Ottocento tant'\u00e8 che i governi centrali cercarono di trovare un rimedio fermando questo fenomeno che pian piano stava distruggendo il bosco compromettendo l'assetto idro-geologico, inviando in Sila funzionari incaricati di indagare sui fatti.\nOggigiorno nei pianori oltre alla coltivazione cerealicola ed ortofrutticola. I pianori che si prestano a tale coltivazione si trovano soprattutto tra i complessi montuosi di tutti i principali monti del parco (Botte Donato, Montenero e Gariglione) e comprendono la Valle di San Nicola, la Valle di Campo San Lorenzo, la Vallate di Torre Garga, la zona di Sculca, Righio e Coporosa e la vallata nei pressi di Bocca di Piazza nel comune di Aprigliano. Molte sono le aree del parco dedite al pascolo e alla pastorizia in generale, cos\u00ec come \u00e8 diffusa la pratica della transumanza e dell'alpeggio.\nLe zone umide sono caratterizzate dai percorsi formati dagli ontani neri (\"Alnus glutinosa\") e dai frassini maggiori (\"Fraxinus excelsior\"), che seguono tutti i tratti fluviali principali quale il Neto, il Crati, il Trionto, l'Arvo e il Lese.\nVegetazione dei prati e peculiarit\u00e0 floristiche.\nLa quasi totalit\u00e0 delle praterie silane sono di origine \"secondaria\" derivata, cio\u00e8 dalla distruzione dei boschi per fare spazio al pascolo. I prati di origine primaria si trovano solo lungo i pianori pi\u00f9 umidi dove difficile \u00e8 l'attecchimento di specie vegetali, nei pianori della Sila Grande e della Sila Piccola. Fattore che condizione in maniera sensibile la composizione floristica silana \u00e8 la presenza o meno dell'acqua.\nQuesta genera aree compatte con vegetazione tipica. Abbiamo dunque:\nOltre a quelli gi\u00e0 citati nell'area del parco sono presenti molti endemismi dei monti calabresi tra le quali \"Anthemis cretica\" subsp. \"calabrica\", \"Cardamine battagliae\", \"Epipactis schubertiorum\", \"Hypericum calabricum\", \"Limodorum brulloi\" e \"Luzula calabra\". Altre specie sono endemiche dell'Appennino meridionale, quali \"Cirsium vallis-demonis\", \"Euphorbia gasparrinii\" e \"Rosa viscosa\", mentre tipiche endemiche silane sono considerate \"Adenocarpus tenoreanus\", \"Allium julianum\", \"Armeria brutia\", \"Centaurea sarfattiana\" e \"Knautia dinarica\" ssp. \"silana\".\nFauna.\nLa presenza faunistica della Sila e delle aree del parco \u00e8 profondamente mutata dal periodo dell'ultima glaciazione ad oggi. La presenza di alcuni mammiferi, soprattutto di grandi dimensioni, \u00e8 stata influenzata dalla presenza dell'uomo che ha modificato l'habitat e la sopravvivenza di alcune specie, in particolare del cervo, estinto ad inizio secolo scorso e reintrodotto solo negli ultimi anni. Certo \u00e8 che sin dall'inizio della prima bozza di stesura del Parco del 1923, la Sila era considerata una delle aree geografiche pi\u00f9 selvagge d'Italia e quella pi\u00f9 ricca di fauna di tutto il meridione d'Italia.\nMammiferi.\nSecondo studi firmati ad inizio secolo scorso dal professor Cavara dell'universit\u00e0 di Napoli, in base a saggi paleontologi effettuati su varie aree della regione, dopo l'ultima fase di glaciazione in Sila erano presenti mammiferi come lo stambecco (\"Capra ibex\"), il capriolo (\"Capreolus capreolus\"), il daino (\"Dama dama\"), l'uro (\"Bos taurus primigenius\"), il cinghiale (\"Sus scrofa\"), il cervo (\"Cervus elaphus\") e il camoscio (\"Rupicapra pyrenaica\"). I maggiori predatori di questi mammiferi erano invece il lupo (\"Canis lupus italicus\"), l'orso (\"Ursus arctos\") e la lince (\"Lynx lynx\").\nAi nostri giorni \u00e8 documentata la presenza dei seguenti animali:\nAltri mammiferi.\nOggi, dopo le misure restrittive di protezione di alcune specie e dopo la reintroduzione di alcune specie, nel parco vivono questi mammiferi:\nUccelli.\nL'avifauna \u00e8 piuttosto vasta poich\u00e9 numerose aree del parco sono mete di sosta durante le migrazioni delle tratte Sicilia-Stretto di Messina-Calabria, tratta importante delle rotte migratorie Nord-Sud, e di nidificazione di molte specie di uccelli. Secondo un'indagine condotta dall'ente parco sono stati individuati 113 specie di uccelli sulla Sila, 57 dei quali considerati di \"interesse conservazionistico\". L'Atlante fotografico degli uccelli del parco nazionale della Sila con inediti contributi sull'avifauna silana di Gianluca Congi, pubblicato nel 2019 dall'Ente parco, aggiorna le conoscenze sull'ornitofauna della Sila ed estende l'interesse della ricerca oltre i confini dell'area protetta, con 147 specie fotografate nell'area del parco, della ZPS Sila grande e dell'area Mab - UNESCO - Riserva della biosfera contigua al parco; inoltre propone un'inedita check-list (riferimento anni 1997/2018) che elenca 211 specie osservate e di queste 111 considerate nidificanti nel comprensorio (alcune specie accertate nidificanti e non documentate come tali da precedenti indagini e ricerche) .\nRapaci.\nGruppo consistente presente nei cieli silani, \u00e8 rappresentato dalle famiglie dei Falconidae e degli Accipitridae. Da considerare anche l'ordine degli Strigiformes, ossia i rapaci notturni, presenti nel parco con le famiglie dei Tytonidae e degli Strigidae.\nPiciformi.\nDi quest'ordine sono presenti:\nAltri uccelli.\nSull'altopiano della Sila, \u00e8 stato documentato il passaggio di specie migratorie abbastanza rare, quali il piviere tortolino, la monachella, il codirossone, la ghiandaia marina, la cicogna nera, l'averla capirossa ed altre. Nel parco nazionale della Sila, a partire dall'inverno 2016 \u00e8 stato per la prima volta documentato l'eccezionale svernamento della rarissima Cicogna nera (\"Ciconia nigra\").\nAnfibi e Rettili.\nNel Parco nazionale della Sila sono presenti 22 specie di interesse erpetologico (12 anfibi e 10 rettili) su 31 specie documentate nella regione Calabria, che corrisponde a circa il 25% della diversit\u00e0 erpetologica italiana composta da 91 specie (40 anfibi e 51 rettili). Alcune specie sono comuni e molto diffuse in Italia mentre altre sono decisamente rare e di interesse comunitario. Il clima rigido degli inverni silani ha sfavorito il popolamento di alcune specie di rettili, mentre altre sono riuscite ad integrarsi e ad interagire con l'ambiente silano. Vi sono, per\u00f2 alcune specie di rettili che fino a qualche tempo fa si pensava non fossero presenti nel territorio del parco, quali il Cervone, alcuni gechi e la Testuggine di Hermann, in realt\u00e0 si sono insediate nelle estremit\u00e0 perimetrale del Parco, in aree a temperature pi\u00f9 moderate.\nRettili.\nIl clima montano della Sila non ha certamente favorito la diffusione di rettili nell'areale del Parco nazionale, ci\u00f2 nonostante vi \u00e8 comunque una rilevante presenza di rettili dell'ordine Squamata (serpenti e sauri), mentre assenti sono i rettili dell'ordine Chelonia (testuggini).\nPesci.\nLe specie ittiche presenti negli ambienti idrici del Parco possono essere divise in pesci di interesse conservazionistico (Allegato II Direttiva 92/43/CEE) che sono specie autoctone, da specie aliene inserite nell'habitat silano per effetto di ripopolamento dei corsi avvenuto durante il secolo scorso a scopo di pesca sportiva, che sono specie alloctone.\nTra le specie autoctone vi sono la trota mediterranea o trota macrostigma (\"Salmo cettii\"), la rovella (\"Rutilus rubilio\") e il cobite (\"Cobitis bilineata\").\nTra le specie alloctone vanno menzionate la trota fario (\"Salmo trutta fario\") per molti anni scambiata per specie autoctona, e la trota iridea (\"Oncorhynchus mykiss\") immessa per scopi di pesca sportiva. Tra gli anguilliformi risulta presente l'anguilla (\"Anguilla anguilla\"), mentre tra i cipriniformi abbiamo la tinca (\"Tinca tinca\"), introdotta per la pesca sportiva e presente nei principali laghi silani, il carrassio (\"Carassius carassius\"), abbondante nelle acque pi\u00f9 paludose, il cavedano (\"Squalius squalus\"), l'alborella (\"Alburnus arborella\"), la scardola (\"Scardinius erythrophthalmus\") e la carpa (\"Cyprinus carpio\"), pesce che nel lago artificiale Ariamacina, area SIC ove vige il divieto di pesca, pu\u00f2 raggiungere e oltrepassare ampiamente i 15\u00a0kg di peso.Tra i perciformi abbiamo il persico reale (\"Perca fluviatilis\"), diffuso nei laghi e preda ambita dagli appassionati di pesca sportiva, e il persico sole (\"Lepomis gibbosus\"). Merita infine una menzione lo spinarello (\"Gasterosteus aculeatus\").\nLe specie indigene risultano minacciate dalla presenza delle specie alloctone, che ben si sono adattate sia nei laghi che nei fiumi silani. Questo ha determinato fenomeni di competizione trofica oltre che di ibridazione fra ceppi diversi, determinando una pesante contrazione della comunit\u00e0 delle specie autoctone. Questo fenomeno \u00e8 registrato in particolare per quanto riguarda la trota macrostigma. Un'altra minaccia deriva anche da alcune opere idrauliche atte alla regimentazione delle acque che hanno in molti casi compromesso l'habitat di alcune specie autoctone modificando i corsi fluviali.\nGeografia antropica e archeologia.\nLe aree interne del parco rispecchiano la storia antropologica della Sila. Nel corso dei secoli tali aree hanno avuto un grado di antropizzazione piuttosto limitato, specializzato nella stagionatura, con insediamenti temporanei che furono utilizzati solo durante le stagioni estive. La Sila \u00e8 sempre stata considerata come una foresta vergine impenetrabile, difficilmente adatta ad ospitare comunit\u00e0 permanenti. Lo sfruttamento delle risorse delle foreste silane, hanno per\u00f2 avviato il percorso per una temporanea colonizzazione. Le aree del Parco sono state sfruttate per l'abbondanza di pece e legname gi\u00e0 in epoca romana, anche se allora risultava scarsa la pratica dell'agricoltura e della pastorizia. Con il passare dei secoli e l'affermarsi di queste due ultime pratiche, la storia silana venne caratterizzata dalle continue lotte contadine che dal medioevo in poi, pretendevano il taglio forzato dei boschi per ottenere terre da dedicare all'agricoltura ed alla pastorizia. Tale contrasto fra bosco e agricoltura si protrarr\u00e0 per molti secoli, modificando in maniera sensibile l'assetto territoriale dell'antica \"Selva Brutia\".\nL'abitato preistorico e i primi insediamenti temporanei.\nNel 2004 hanno avuto inizio le indagini della soprintendenza per i beni archeologici della Calabria che hanno messo in luce - tra l'altro - un vasto insediamento preistorico databile tra la fine del Neolitico (3800 a.C.) e l'inizio dell'Eneolitico (3300 a.C.). L'abitato preistorico sorge nei pressi dell'attuale lago artificiale Cecita, vicino a Camigliatello Silano, al confine con il parco nazionale della Sila, e sul luogo sono stati ritrovati reperti quali scodelle, olle, asce litiche, lame in selce e ossidiana.\nAlcuni storici come Tito Livio o Strabone inserivano nella \"regione silana\", anche le propaggini di terra che scendono fino alla Piana di Sibari e in alcuni testi storici, tutte le aree montuose della Calabria fino all'antica Rhegion (Reggio Calabria) erano chiamate \"Silva\". In epoca greca e romana, le popolazioni non riuscirono mai a spingersi oltre le prime propaggini dell'altopiano come fecero gli Itali, gli Enotri e i Morgeti. Sono comunque tutte aree che stanno al di fuori dell'attuale perimetro del parco nazionale, cos\u00ec come i tanti ritrovamenti di abitazioni rupestre trovati nei territori dei comuni che fanno parte del parco.\nNei secoli successivi altre popolazioni cercarono di colonizzare l'areale silano come i Bruzi, ma anche in questo caso tali popolazioni non riuscirono ad insediarsi stabilmente nelle aree pi\u00f9 interne dell'altopiano. I Bruzi furono la popolazione che maggiormente sfrutt\u00f2 le terre e i possedimenti silani: abitavano la Sila durante i periodi pi\u00f9 temperati, attraversandola per rifugiarvisi e per ingaggiare guerriglie contro i coloni greci. Anche i sibaritidi utilizzarono la Sila come luogo di caccia e pastorizia, e pi\u00f9 volte riuscirono ad attraversarla per fondare le loro colonie in aree collinari o sulla costa tirrenica. La Sila in questo periodo storico, era dunque utilizzata come un grande bacino per lo sfruttamento di alcune materie (legname) o come luogo impervio nel quale popoli in fuga poterono trovarvi tranquilli ripari, come ad esempio fece Spartaco che ivi si rifugi\u00f2 prima di essere sconfitto da Marco Licinio Crasso in terra di Puglia.\nDal Medioevo fino all'unit\u00e0 d'Italia.\nSe fino al Medioevo le popolazioni non riuscirono a creare centri urbani stabili, nel 1189 l'abate Gioacchino da Fiore risal\u00ec le pendici occidentali dell'altipiano e sulla cresta orientale dell'acrocoro vi fond\u00f2 una grande abbazia. Dal monastero si gener\u00f2 nel 1500 la cittadina di San Giovanni in Fiore primo centro urbano stabile sorto sulla Sila oltre i 1000m. Il luogo scelto da Gioacchino, secondo recenti studi era gi\u00e0 stato abitato in maniera stabile da qualche secolo prima, da parte dei Longobardi, tant'\u00e8 che oggi tale luogo viene indicato con il nome di \"Faradomus\". Dalla venuta in Sila dei monaci florensi, l'area del parco, cos\u00ec come tutta la Sila, venne suddivisa in \"Sila Badiale\" e \"Sila Regia\": la prima comprendente le terre concesse in donazione da Enrico VI, la seconda comprendente le terre del demanio regio. Tale divisione fu mantenuta per molti secoli. C'\u00e8 da annotare come prima dell'arrivo di Gioacchino da Fiore, la Sila era terra di conquista da parte dei monaci basiliani che qui realizzarono alcuni insediamenti rupestri. In questo periodo fioriscono alcuni centri culturali, alcuni legati alla figura dell'abate Gioacchino come l'abbazia di Corazzo nella Sila Piccola nel comune di Carlopoli, altri autonomi come il centro francescano di Pedace, inoltre, Federico II di Svevia ingrand\u00ec e rese autonome le tre abbazie cistercensi calabresi:abbazia della Sambucina a Luzzi, abbazia di Santa Maria della Matina a San Marco Argentano e l'abbazia di Sant'Angelo de Frigillo a Mesoraca, concedendo il libero pascolo in ampie aree silane, permise loro di, creare economia e sviluppo dal medioevo fino alla soppressione. \nDal 1500 in poi le aree dell'attuale parco subirono violenti attacchi e devastazioni da parte dei contadini e degli agricoltori di San Giovanni in Fiore ma anche dei comuni presilani quali Aprigliano, Albi, Magisano e Spezzano Grande, che necessitavano di aree da poter coltivare. Le proteste sfociarono spesso in rappresaglie contro il bosco stesso costretto a subire numerosi incendi e tagli indiscriminati. La situazione divenne cos\u00ec drammatica da far spingere il governo ad inviare funzionari che constatassero l'accaduto. Si ritrovarono dinanzi a scenari \"tetri ed infernali\" sia Giuseppe Maria Galanti, che giunse in Sila nel 1792, che Giuseppe Zurlo nel 1852. Entrambi i funzionari constatarono i segni tangibili degli incendi che distrussero molti ettari di boschi. Le aree del Parco maggiormente colpite furono quelle della Sila Grande e soprattutto le aree della Sila Piccola.\nIn quest'epoca i centri della fascia presilana cosentina iniziano a sviluppare un certo interesse per le aree pi\u00f9 interne, soprattutto nel campo agricolo oltre che nello sfruttamento legato al pascolo. All'inizio del 1800 inizia ad affermarsi la coltivazione della patata che diverr\u00e0 ben presto una peculiarit\u00e0 delle aree della Sila e del parco nazionale in particolare, tanto da ottenere in futuro, il prestigioso riconoscimento IGP con il marchio \"Patata della Sila\".\nIl XX ed il XXI secolo.\nTra la fine dell'Ottocento e l'inizio del Novecento molte aree del parco sono soggette a importanti cambiamenti seguiti da segnali di profondo rinnovamento che ne modificano strutturalmente il territorio. Il primo segnale di rinnovamento fu la programmazione e progettazione della ferroviaria \"transilana\" che avrebbe dovuto collegare Cosenza con Crotone. Nonostante l'utilizzo di alta ingegneria per l'epoca, i lavori avanzarono a singhiozzo e il percorso non venne mai completato, con l'ultima tratta aperta solo nel 1956. Il sistema ferroviario veniva visto non solo come un'infrastruttura capace di rompere l'isolamento delle aree silane e in particolare di San Giovanni in Fiore, ma anche come mezzo industriale per operare in Sila un'industria boschiva all'avanguardia.\nSimbolo dell'industria boschiva in Sila \u00e8 certamente il Gariglione che nei primi decenni del Novecento sub\u00ec un'azione di disboscamento molto rilevante da parte della So.Fo.Me. (Societ\u00e0 Forestale Meridionale). L'area del Gariglione e della Sila Piccola in generale, era caratterizzata da una fitta forestazione formata da alberi secolari di faggio, pino ed abete, alberi maestosi dal diametro che superavano ampiamente i 2m Molte societ\u00e0 forestali provenienti da fuori regione, cominciarono a tagliare in modo massiccio le foreste della Sila Piccola. L'utilizzazione intenso della foresta dur\u00f2 circa 20 anni, dal 1929 al 1949, e migliaia di alberi secolari furono abbattuti. Il legname era cos\u00ec abbondante che per meglio effettuare il lavoro, le industrie boschive decisero di realizzarvi in loco, villaggi rurali per ospitare i lavoratori. Furono inoltre realizzate sia teleferiche che ferrovie a scartamento ridotto tra le quali la Ferrovia decauville Gariglione-Differenze, ferrovia forestale ormai dismessa, per il trasporto dei tronchi verso il porto di Crotone.\nIl disboscamento del Gariglione si ferm\u00f2 solo durante la prima guerra mondiale, momento propizio per accendere il dibattito in Parlamento nel 1923, sull'istituzione di un'area protetta in Sila per salvaguardare l'enorme patrimonio forestale. Le aree dell'attuale parco subirono altre profonde ferite, sia durante la seconda guerra mondiale con forte richiesta di legname per scopo bellico, che come pegno di guerra dagli alleati anglo-americani, che senza criteri selvicolturali, provocarono la morte ad un'ingentissima quantit\u00e0 di alberi secolari. La situazione forestale divenne cos\u00ec drammatica da spingere il Governo ad istituire prima alcune leggi di riforma agraria ed istituire un ente preposto alla gestione delle aree silane: nasce cos\u00ec nel 1950, l'Opera di Valorizzazione della Sila.\nAltre grande e profondo rinnovamento fu dato dalla realizzazione dei laghi silani. La prospettiva industriale legata alla Sila, si riferiva alla nascita di un'industria energetica, e grandissimi investimenti vennero effettuati in questo senso. Vennero realizzate le dighe che formarono i bacini del lago Ampollino (1927) e lago Arvo (1931) (fu realizzata la Ferrovia Crotone-Timpa Grande per facilitare il trasporto dei materiali), collegati fra di loro tramite condotta forzata, che servono le centrali idroelettriche di Calusia (Caccuri) e Timpagrande (Cotronei). Nel secondo dopoguerra vennero realizzati i bacini idrici del lago Cecita (1951) e il lago Ariamacina (1956), collegati fra di loro e che alimentano le centrali di Mucone I e II e di Vaccarizzo.\nLa nascita dei laghi artificiali mut\u00f2 notevolmente il sistema territoriale silano e produssero non solo un'industria legata all'energia, ma furono anche centri dove realizzare villaggi turistici. Nacquero ad inizio secolo i villaggi turistici di Lorica, sul lago Arvo, e di Trepid\u00f2, sul lago Ampollino. Notevole sviluppo ebbe anche l'allora villaggio rurale di Camigliatello quando a pochi chilometri di distanza venne realizzato il lago Cecita. Degli anni cinquanta sono anche i villaggi turistici della Sila Piccola, quali Villaggio Mancuso e Racise, nati come mete ospitali di montagna per i cittadini del catanzarese. Negli anni cinquanta grazie alla riforma sull'agricoltura, vennero realizzati in Sila e nell'area dell'attuale parco, numerosi villaggi rurali, quali Rovale, Cagno e Germano nel comune di San Giovanni in Fiore, Sculca, Righio e Croce di Magara nel comune di Spezzano Sila, Cava di Melis nel comune di Longobucco, Caporose e Tassitano nel comune di Aprigliano, Bocca di Piazza nel comune di Parenti. Molti di questi villaggi tuttora conservano una peculiarit\u00e0 agricola, mentre alcuni di essi sono diventati centri turistici di villeggiatura.\nI comuni.\nIl parco interessa 21 comuni distribuiti in tre province\nGastronomia e artigianato.\nIl parco della Sila ospita al suo interno numerose aziende agro-silvo-pastorali che concentrano le loro attivit\u00e0 in un'agricoltura specializzata. Da secoli le attivit\u00e0 agro-silvo-pastorali (insieme alle attivit\u00e0 legate alla filiera del bosco) occupano un posto rilevante nell'economia dell'altopiano silano. I terreni della Sila sono da sempre favorevoli ad alcune coltivazioni quali ortaggi e frutti (specie le mele), e soprattutto per la coltivazione della patata nella variet\u00e0 della patata silana alla quale \u00e8 stato riconosciuto il marchio I.G.P. nel 2010. La patata insieme ai funghi, di cui la Sila \u00e8 la zona d'Italia pi\u00f9 ricca con Camigliatello Silano che \u00e8 il pi\u00f9 importante mercato di funghi d'Italia, sono gli elementi che pi\u00f9 contraddistinguono la gastronomia della Sila e dei comuni del parco in generale.\nPer quanto riguarda la zootecnia questa si contraddistingue per un ampio diffusione di allevamenti di bovini di razza podolica, ma anche di ovini. In Sila vige ancora l'uso della transumanza e dell'alpeggio, e l'allevamento dei bovini si presta soprattutto alla produzione casearia di alcuni formaggi quale la provola, il burrino, e soprattutto del caciocavallo silano, formaggio che ha conseguito il marchio D.O.P., uno dei pi\u00f9 antichi formaggi del sud Italia a pasta filata. Della categoria dei formaggi fanno parte anche le ricotte, le caciotte e le giuncate. Ampio \u00e8 anche la produzione di salumi di alta montagna e dell'uso di prodotti derivati dal tipico suino nero di Calabria, quali salsicce, pancetta, soppressate e capocollo. Significativo \u00e8 l'uso dei prodotti della terra quali i farinacei per la produzione del pane della Sila, le castagne e le noci per la composizione di alimenti come il pane di castagne o la pitta 'mpigliata dolce tipico natalizio. Ampio uso si fa anche dei frutti di bosco quali more, fragole, ribes e lamponi soprattutto nelle conserve.\nDa segnalare anche la produzione di olio extravergine d'oliva nelle aree a corollario del parco, quali l'olio del Machesato di Crotone DOP, del vino di Calabria IGT, di alcuni liquori e distillati e delle conserve tra le quali il mosto cotto.\nPer quanto riguarda il settore artigianale da sottolineare l'arte tessile ancora in uso nei comuni di Longobucco e San Giovanni in Fiore, mentre per quanto riguarda la lavorazione del legno si segnalano botteghe artigiane in tutti i centri del parco. Anche la lavorazione della pietra, in particolare del granito silano, \u00e8 attivit\u00e0 ancora diffusa ed eseguita da abili scalpellini.\nCultura e luoghi di particolare interesse storico.\nI centri storici che ricadono interamente nel perimetro del parco nazionale della Sila sono tre: Longobucco, Magisano, e Zagarise. Fra i centri storici pi\u00f9 rilevanti di carattere storico ed artistico \u00e8 da menzionare certamente Taverna, con il museo del Mattia Preti e le chiese di San Domenico (XVII sec.) e Santa Barbara.\nAltro centro storico di rilievo e ricco di arte e di storia \u00e8 quello di Rossano, che ospita l'antica chiesa di San Marco di origine bizantina, la cattedrale di Maria Santissima Achiropita e numerosi palazzi nobiliari, mentre fuori l'antico centro storico nella Sila Greca trova sede l'abbazia di Santa Maria del Patire del XII secolo. \nSan Giovanni in Fiore \u00e8 il centro principale della Sila, ricco di chiese come la chiesa di Santa Maria delle Grazie (XVI sec.), la chiesa di Santa Maria della Sanit\u00e0 (XVII sec), il convento dei Padri Cappuccini (XVII sec.) e soprattutto l'antica abbazia Florense del XII secolo. nel centro storico trovano collocazione il museo demologico dell'economia, del lavoro e della storia sociale silana e l'archivio fotografico Saverio Marra, oltre a palazzi signorili storici.\nSpezzano della Sila presenta numerose chiese tra le quali San Pietro, San Biagio (XV sec.), e il convento Francescano. Mesoraca ha un centro storico molto antico al cui interno conserva numerose chiese di interesse due delle quali dichiarate dagli anni trenta monumenti nazionali, ossia : la chiesa del Ritiro sec. XVIII e il santuario del S.S. Ecce Homo di origine basiliana, nei pressi del parco i resti dell'abbazia di Sant'Angelo de Frigillo monastero medievale cistercense. Da citare anche il centro storico e il santuario della Santa Spina di Petilia Policastro del XVI secolo.\nLa zonizzazione, divieti e strutture ricettive.\nL'attuale zonizzazione (o zonazione) del parco nazionale della Sila \u00e8 quella semplice che distingue due differenti aree, una che sia \"riserva integrale\" e l'altra che sia un'\"area di promozione economica e sociale\". La scelta fatta nel momento della fondazione del parco si distingue quindi, dalla classica zonazione a 4 aree A - B - C - D (Riserva integrale, Riserva Generale Orientata, Area di protezione e Area di Promozione economica), poich\u00e9 si ritenne allora di attuare un piano semplice che soddisfi le prime esigenze, uno strumento snello ma temporaneo. Tale zonazione, infatti, dopo circa 10 anni verr\u00e0 sostituito dal \"piano del parco\" che sar\u00e0 uno strumento molto pi\u00f9 complesso e che comprender\u00e0 la classica zonazione a 4 aree.\nZonizzazione interna.\nL'attuale zonazione divide le aree del parco in:\nAttraverso la \"carta delle zone del parco\", possiamo ben vedere come si distinguano le due zone, con la zona 2 comprendente un'area molto pi\u00f9 estesa della zona 1. Per quanto riguarda la zona 1, possiamo dire che su quest'ultima area ricadono esclusivamente:\nSono dunque le aree naturalistiche pi\u00f9 pregiati che nella Sila Grande si trovano in prossimit\u00e0 del lago Cecita, nella zona dei villaggi Serrisi e Germano e presso il monte Pettinascura; nella Sila Piccola invece, comprende le aree dei monti Gariglione, Femminamorta e Scorciavuoi, e i villaggi turistici e rurali compresi nella vallata di Ciricill\u00e0.\nDivieti generali.\nNel parco nazionale della Sila come in altre aree protette italiane, sono in vigore misure atte alla salvaguardia del territorio e agli abitanti del parco quali gli animali. Sono state formalmente indicati alcuni divieti, tra i quali:\nStrutture ricreative.\nNel territorio del parco, presso i villaggi turistici e negli unici tre centri urbani ricadenti nel parco, sono presenti centri di visita tematici, musei naturalistici e giardini botanici a scopo didattico. In tutti questi centri \u00e8 possibile reperire materiale divulgativo oltre che visitare i luoghi.\nRiserve naturali.\nAll'interno del parco nazionale della Sila sono presenti alcune fra le pi\u00f9 importanti riserve naturali della regione Calabria, gestite dal Corpo Forestale dello Stato in collaborazione con l'ente parco. Le riserve naturali biogenetiche sono 9:\nAttivit\u00e0 possibili.\nIl parco della Sila \u00e8 sede di numerosi campeggi attrezzati,"}
{"id": "621655", "revid": "123784099", "url": "https://it.wikipedia.org/wiki?curid=621655", "title": "Who's That Girl (colonna sonora)", "text": "Who's That Girl - Original Motion Picture Soundtrack \u00e8 la colonna sonora, pubblicata il 21 luglio 1987 per l'etichetta discografica Sire Records, del film \"Who's That Girl\", parzialmente interpretata dalla cantautrice statunitense Madonna.\nDescrizione.\nNell'album sono contenute quattro canzoni di Madonna che \u00e8 anche la protagonista del film: i tre singoli \"Who's That Girl\", \"Causing a Commotion\" e \"The Look of Love\" e la canzone \"Can't Stop\".\nLe canzoni di Madonna contenute nell'album furono presentate dal vivo nell\"'Who's That Girl Tour\" del 1987, che tocc\u00f2 l'Italia con date allo stadio comunale di Firenze e allo stadio comunale di Torino. Il concerto di quest'ultima data fu trasmesso in diretta su Rai 1 e fu seguito da oltre 14 milioni di persone solo sul territorio nazionale. Nell'occasione la popstar incontr\u00f2 alcuni suoi parenti italiani (zii, nonni e cugini) che risiedevano nella citt\u00e0 di origine del padre.\nSuccesso commerciale.\nIl disco ha raggiunto in classifica il secondo posto in Italia e Francia, ed il settimo posto negli USA.\nLa cosa fu sbalorditiva sia per Madonna che per i suoi produttori perch\u00e9 il film fu un fiasco al botteghino, a differenza dell'Italia, e la colonna sonora vendette ben 6.000.000 copie"}
{"id": "621657", "revid": "19933", "url": "https://it.wikipedia.org/wiki?curid=621657", "title": "Ancestry", "text": "Ancestry \u00e8 un gioco di ruolo italiano, pubblicato per la prima volta come autoproduzione nel 2001 e una seconda a cura della M40italia.\nLe due edizioni in realt\u00e0 sono molto differenti e si tratta di due giochi di ruolo indipendenti anche se alcune linee del sistema di gioco sono sostanzialmente identiche.\nAmbientazione.\nAncestry si propone come un gioco di ruolo \"dark fantasy\" storico ambientato nell'Europa della seconda met\u00e0 del X secolo, dove superstizione e realt\u00e0 si fondono in un cupo medioevo.\nIl sistema di gioco.\nIl sistema di gioco \u00e8 descritto in un solo manuale che accompagna il giocatore dal livello base a quello esperto, cominciando a giocare con personaggi di livello basso le regole da utilizzare sono davvero poche, mentre il personaggio cresce in esperienza cresce anche la complessit\u00e0 del gioco.\nLe azioni.\nIn base alla situazione il master stabilisce una difficolt\u00e0 di azione; il personaggio utilizzando il valore di una sua capacit\u00e0, pi\u00f9 il tiro del dado, deve superare un valore legato al livello di difficolt\u00e0 dell'azione. Lo scarto in positivo o in negativo indica la qualit\u00e0 di riuscita o la gravit\u00e0 del fallimento.\nPer il combattimento ci sono nel manuale delle tabelle che aiutano il master a stabilire il valore della difficolt\u00e0. Le caratteristiche primarie di un personaggio sono: Forza, Destrezza, Costituzione, Intelligenza, Autocontrollo, Carisma e Percezione. Sono definite in una scala da 1 a 20 per i personaggi ed esprimono numericamente le loro doti fisiche e mentali. Facendo uso delle caratteristiche primarie il personaggio pu\u00f2 compiere qualsiasi azione nella norma di tipo fisico o di tipo astratto. Tanto pi\u00f9 il valore di una caratteristica \u00e8 elevato, tanto pi\u00f9 risulta facile riuscire nei propri propositi quando si usufruisce di essa.\nLe caratteristiche secondarie sono abilit\u00e0 che permettono di compiere azioni piuttosto specifiche con minore difficolt\u00e0 e che a volte non possono essere compiute con le caratteristiche primarie (ad esempio nuotare o leggere, chi non ha l'abilit\u00e0 non pu\u00f2 farlo). Per le azioni si usa il dado da 20 (ma il gioco non \u00e8 basato sul d20 system). Le caratteristiche sono in scala da 1 a 20, il valore di difficolt\u00e0 massimo \u00e8 40.\nL'esperienza.\nL'esperienza \u00e8 espressa in crediti che possono essere impiegati in due modi. \nNon esistono classi di personaggi, esistono i mestieri, un concetto meno rigido delle classi. Un personaggio pu\u00f2 scegliere un mestiere e portare avanti la sua carriera specializzandosi nel cammino scelto o salendo di esperienza spaziando sempre pi\u00f9 in ambiti considerati sempre meno adiacenti.\nStoria editoriale.\nPrima edizione.\nLa prima edizione (2001) \u00e8 stata un'autroduzione amatoriale ora esaurita. Il gioco era pi\u00f9 meccanico e richiedeva pi\u00f9 spesso il tiro di dado, calcoli matematici e la consultazione di tabelle. L'ambientazione fantasy \u00e8 piuttosto stereotipata e occupa poche pagine, mentre il manuale \u00e8 composto per lo pi\u00f9 da listee di incantesimi, personaggi e mostri.\nSeconda edizione.\nLa seconda edizione, sottotilata \"mille e non pi\u00f9 mille\" e si differenzia notevolmente dalla prima soprattutto per l'ambientazione (del tutto mancante nell'altra), pi\u00f9 legata al medioevo storico. Il sistema di gioco \u00e8 stato alleggerito, le regole di crescita semplificate e rese pi\u00f9 versatili, la magia \u00e8 stata rivisitata, il bestiario appare del tutto nuovo e con mostri scelti dal mito e dalla leggenda medievale. Introduce il concetto di \"Stirpe\" per i personaggi, ovvero una sorta di lignaggio ultraterreno risalente ad un progenitore magico, demoniaco o sacro, che ha lasciato una sorta di eredit\u00e0 \"molto speciale\" al personaggio."}
{"id": "621661", "revid": "120807377", "url": "https://it.wikipedia.org/wiki?curid=621661", "title": "Milan Obrenovi\u0107 II di Serbia", "text": "Primo figlio di Milo\u0161 I Obrenovi\u0107 (\u041c\u0438\u043b\u043e\u0448 I \u041e\u0431\u0440\u0435\u043d\u043e\u0432\u0438\u045b), fu di salute cagionevole fin dall'infanzia ed ebbe problemi fisici per tutta la vita.\nStudente alla \"Grande Scuola\" (che divenne successivamente l'Universit\u00e0 di Belgrado), vi rimase fino alla chiusura, a seguito della quale venne istruito da precettori privati, che lo prepararono specialmente nelle lingue, in particolare francese e tedesco.\nNel 1830, quando la Serbia ottenne maggiore autonomia, suo padre Milo\u0161 ricevette la corona ereditaria e Milan fu designato principe ereditario.\nQuando Milo\u0161 Obrenovi\u0107 I decise di abdicare nel 1839, Milan, nonostante fosse incosciente a causa della tubercolosi, fu nominato Principe di Serbia. Mantenne il titolo solamente per 26 giorni: durante questo brevissimo lasso di tempo non venne firmato alcun documento ufficiale con il suo nome.\nMor\u00ec infatti l'8 luglio 1839 senza mai riprendere conoscenza. Dopo la sua morte, suo fratello, il principe Mihailo, gli succedette come Mihailo III (\u041c\u0438\u0445\u0430\u0438\u043b\u043e III).\nIl principe Milan venne inizialmente tumulato nella chiesa di Palilula vicino a Belgrado, per poi essere traslato nella chiesa di San Marco, nel centro della capitale serba."}
{"id": "621663", "revid": "4711", "url": "https://it.wikipedia.org/wiki?curid=621663", "title": "Milan I di Serbia", "text": ""}
{"id": "621665", "revid": "36426", "url": "https://it.wikipedia.org/wiki?curid=621665", "title": "Cardinale Giulio de' Medici", "text": ""}
{"id": "621666", "revid": "1848372", "url": "https://it.wikipedia.org/wiki?curid=621666", "title": "Alessandro Moreschi", "text": "Biografia.\nI primi anni.\nAlessandro Moreschi nacque a Monte Compatri nel 1858, sesto degli otto figli di Luigi Lorenzo Moreschi e di Maria Rosa Pitolli. Le qualit\u00e0 vocali del bambino, che cantava nelle chiese di Monte Compatri durante le celebrazioni liturgiche, vennero notate da padre Nazareno Rosati, un frate membro in quiescenza del Coro della Cappella Sistina dedito all'insegnamento e alla ricerca di nuovi talenti, che divenne il suo primo maestro di musica. Secondo lo studioso Franz Hab\u00f6ck, che all'inizio del XX secolo intervist\u00f2 i cantori sistini, Moreschi avrebbe sub\u00ecto un incidente durante l'infanzia \u2013 incidente di natura sconosciuta \u2013 che avrebbe causato il suo mancato sviluppo sessuale, ma questa motivazione era spesso utilizzata per coprire le castrazioni a scopo canoro in quanto tali operazioni erano state espressamente proibite dalle autorit\u00e0. Sempre secondo Hab\u00f6ck, ad esempio, Domenico Mustaf\u00e0 sarebbe stato evirato a seguito del morso di un maiale, Vincenzo Sebastianelli a causa del morso di un cinghiale e il celebre Farinelli sarebbe caduto da cavallo. \u00c8 possibile che sia stato lo stesso Rosati a proporre ai genitori di Moreschi l'intervento sul bambino, convincendoli a preservarne le promettenti doti vocali. Rosati condusse il giovane Moreschi a Roma nel 1871, facendolo studiare presso i Fratelli delle Scuole Cristiane nella parrocchia di San Salvatore in Lauro, dove ebbe come insegnante Gaetano Capocci. La sua istruzione avvenne perci\u00f2 quando la fortuna dei castrati era ormai in declino e il loro uso sopravviveva solo nelle Cappelle Papali.\nIl successo.\nGli ottimi risultati scolastici del ragazzo gli permisero di essere nominato, nel 1873, primo soprano della basilica di San Giovanni in Laterano e di far parte di un ristretto gruppo di cantanti che, diretti dallo stesso Capocci, si esibiva nei salotti dell'alta societ\u00e0 romana. Il venerd\u00ec santo del 1881, in qualit\u00e0 di cantore aggiunto del Coro della Cappella Giulia, cant\u00f2 nella basilica di San Pietro in Vaticano l\"Inflammatus et accensus\" tratto dallo \"Stabat Mater\" di Gioachino Rossini. Lillie Greenough, moglie dell'ambasciatore danese a Roma Johan Herrik Hegermann-Lindencrone, osserv\u00f2 che: \u00abSan Pietro, Laterano e Santa Maria Maggiore, ciascuna ha uno dei famosi soprani. [...] Le chiese sono cos\u00ec affollate che \u00e8 difficile trovare posto. [...] A volte i solisti cantano l\"Ave Maria\" di Gounod e lo \"Stabat Mater\" di Rossini, che fortunatamente coprono le note stridenti del vecchio organo. Un coro di uomini e di ragazzi accompagna l\"Inflammatus\", dove le note pi\u00f9 acute della commovente voce di Moreschi hanno un che di sovrannaturale\u00bb.\nLa stessa Greenough ricord\u00f2 invece in maniera curiosa le interpretazioni profane di Moreschi: \u00abLa signora Charles Bristed di New York, recentemente convertitasi al cattolicesimo, riceve a casa propria il sabato sera. I cantori del papa sono una grande attrazione e il suo salotto \u00e8 l'unico luogo dove, attualmente, \u00e8 possibile ascoltarli al di fuori delle chiese. Il famoso Moreschi, che canta al Laterano, \u00e8 un soprano dalla faccia tonda di circa quarant'anni. In ogni nota mette un singhiozzo o un sospiro. Ha cantato la famosa \"Aria dei Gioielli\" tratta dal \"Faust\" di Gounod, ma sembrava terribilmente fuori luogo. Nel momento in cui, interpretando la protagonista, si domanda se egli sia davvero Margherita, viene una gran voglia di rispondergli \"Macch\u00e9!\"\u00bb.\nA causa dei numerosi impegni mondani assunti, Moreschi provoc\u00f2 anche alcuni malumori alle autorit\u00e0 ecclesiastiche: \u00abUna volta \u00e8 successo che, nella Confraternita di Santa Maria dell'Orto a Trastevere, per la solennit\u00e0 dell'8 settembre, l'ora della messa pontificale \u00e8 stata spostata dalle undici a mezzogiorno perch\u00e9 Moreschi era impegnato altrove. Il vescovo celebrante ha dovuto subordinare se stesso ai bisogni di un cantante\u00bb.\nDurante la quaresima del 1883 Gaetano Capocci allest\u00ec, in San Giovanni in Laterano, un arrangiamento in italiano dell'oratorio \"Christus am \u00d6lberge\" di Ludwig van Beethoven, nel quale Alessandro Moreschi interpret\u00f2 l'impegnativa parte del serafino. Il successo raggiunto da questa esibizione gli valse l'appellativo di \"Angelo di Roma\" e la possibilit\u00e0 di partecipare e di superare positivamente l'audizione per un posto da soprano nel Coro della Cappella Sistina, in quanto tale posizione era rimasta vacante nel 1882 a seguito del pensionamento del castrato Evangelista Bocchini (1827-1888). Moreschi ebbe anche il permesso di continuare a far parte del Coro della Cappella Pia di San Giovanni in Laterano e del Coro della Cappella Giulia di San Pietro in Vaticano.\nIl direttore musicale della Cappella Sistina, all'epoca, era Domenico Mustaf\u00e0 (1829-1912), lui stesso un tempo eccellente soprano, ed erano in servizio altri sette castrati: Gustavo Pesci (1833-1913), ammesso nel Coro della Cappella Sistina nel 1864; Pasquale Meniconi (1836-1916), ammesso nel 1853; Giuseppe Ritarossi (1841-1902), ammesso nel 1864; Giosafat Vissani (1841-1904), ammesso nel 1866; Giovanni Cesari (1843-1904), ammesso nel 1866; Vincenzo Sebastianelli (1851-1919), ammesso nel 1880; e Domenico Salvatori (1859-1909), ammesso nel 1878. La loro qualit\u00e0, per\u00f2, era giudicata in modo abbastanza mediocre: Meniconi, Cesari e Vissani erano gi\u00e0 a fine carriera, Pesci era stato ammesso a far parte del Coro solo al secondo tentativo, Ritarossi era un cantante musicalmente modesto e inadatto a esibizioni solistiche, Salvatori non raggiungeva la tessitura sopranile pi\u00f9 acuta e Sebastianelli aveva una voce acuta e penetrante, ma risultava poco intonato. Nel 1886, al pensionamento del castrato Giovanni Cesari, Moreschi gli subentr\u00f2 nel ruolo di direttore dei concertisti.\nDal 1891 ricopr\u00ec anche l'incarico di segretario puntatore, il quale prevedeva la pianificazione delle attivit\u00e0 del coro, e nel 1892 divenne maestro \"pro tempore\", con l'obbligo di curare la parte amministrativa dell'istituzione. Fu inoltre supervisore delle corrette esecuzioni musicali della Cappella Sistina, attivit\u00e0 che lo impegnava nella scelta dei solisti e nello sviluppo del repertorio. Il 9 agosto 1900, dietro esplicita richiesta della famiglia reale italiana, cant\u00f2 al Pantheon di Roma, sotto la direzione di Pietro Mascagni, alla cerimonia funebre in suffragio del re Umberto I, assassinato a Monza il precedente 29 luglio.\nGli ultimi anni.\nIl 22 novembre 1903 papa Pio X pubblic\u00f2 il motu proprio sulla musica sacra \"Tra le sollecitudini\", che riprendeva parzialmente i temi trattati da un motu proprio di papa Leone XIII del 3 febbraio 1902. Pio X, fra le varie cose, raccomand\u00f2 che, qualora nei cori si volessero impiegare voci acute, esse avrebbero dovuto essere solo quelle di fanciulli. Tale prescrizione segn\u00f2 la fine dell'impiego dei castrati, anche se quelli ancora presenti nella Cappella Sistina, come Alessandro Moreschi, vennero tenuti in servizio fino al raggiungimento della pensione ma furono fatti cantare sempre meno, e l'amministrazione della Coro non procedette pi\u00f9 all'assunzione di nuove leve. Un allievo di Moreschi, il soprano falsettista Domenico Mancini (1891-1984), impar\u00f2 a imitare talmente bene il proprio maestro che Lorenzo Perosi, nuovo direttore della Cappella Sistina succeduto a Domenico Mustaf\u00e0, credendo erroneamente che fosse un castrato, non volle ammetterlo a far parte del Coro. Preso atto dei mutamenti in corso, Moreschi focalizz\u00f2 allora le proprie energie sulle attivit\u00e0 della Cappella Giulia, dove i castrati erano ancora tollerati.\nMoreschi matur\u00f2 i requisiti pensionistici nel 1913 e si ritir\u00f2 nello stesso anno. Nel 1914 incontr\u00f2 e venne intervistato dallo studioso Franz Hab\u00f6ck, in seguito autore del libro \"Die Kastraten und ihre Gesangskunst\" (\"I castrati e la loro arte canora\"), pubblicato a Berlino nel 1927. Hab\u00f6ck avrebbe voluto condurre Moreschi in una serie di concerti operistici per rilanciare il repertorio dei celebri castrati settecenteschi. Il progetto, per\u00f2, non si avver\u00f2 mai perch\u00e9 Moreschi non rispondeva al ruolo che intendevano affidargli: avendo cantato per tutta la vita quasi esclusivamente musica sacra, non aveva mai affrontato le complessit\u00e0 virtuosistiche che caratterizzavano il percorso di studi dei cantanti d'opera. Inoltre la voce di Moreschi, nel 1914, era ormai in completo declino. Negli ultimi anni impart\u00ec privatamente lezioni di canto e mor\u00ec a Roma il 21 aprile 1922 dopo aver mantenuto, per tutta la vita, un singolare aspetto giovanile. Le sue esequie si svolsero nella basilica di San Lorenzo in Damaso, al termine delle quali fu sepolto nel cimitero del Verano. Ebbe anche un figlio adottivo, Giulio Moreschi (1904-1955), che fu tenore e attore cinematografico.\nRegistrazioni e stile.\nFra il 3 e il 5 aprile 1902 la \"Gramophone &amp; Typewriter Company\" di Londra, tramite Frederick William Gaisberg, effettu\u00f2 una serie di registrazioni fonografiche della voce di Alessandro Moreschi su cilindri di cera, sia in brani solistici che in pezzi corali, realizzandone altre l'11 aprile 1904 sotto la direzione di William Sinkler Darby, per un totale di diciassette tracce.\nLa qualit\u00e0 delle registrazioni, fortemente penalizzata dalla neonata tecnologia dell'epoca, \u00e8 alquanto scadente e non permette un giudizio obiettivo sulle capacit\u00e0 vocali di Moreschi. Senz'altro, per\u00f2, non essendosi mai cimentato nel difficile repertorio operistico dei secoli precedenti, Moreschi non pu\u00f2 essere raffrontato con i celebri cantori evirati del Settecento come Farinelli o il Senesino, e la sua voce pu\u00f2 offrire solo un'idea del timbro e delle caratteristiche peculiari di quegli antichi esecutori. L'estetica tipicamente tardo-ottocentesca del canto di Moreschi, che comprende estremo languore, esteso uso del portamento su larghi intervalli e singhiozzi quasi su ogni nota, appare molto datata e pu\u00f2 essere erroneamente interpretata, da un ascoltatore del XXI secolo, come segno di incertezza tecnica.\nMoreschi, comunque, all'inizio del XX secolo era gi\u00e0 al termine della propria carriera artistica e le sue qualit\u00e0 vocali non erano pi\u00f9, probabilmente, le stesse che lo avevano condotto alla fama in giovent\u00f9. Inoltre, \u00e8 possibile che sia stato a disagio di fronte al fonografo, per lui una novit\u00e0 assoluta, e alla richiesta dei tecnici di cantare con il viso sostanzialmente infilato in un imbuto. Alessandro Moreschi \u00e8 l'unico cantante castrato ad aver tramandato la propria voce come solista, ma nelle composizioni corali registrate dalla \"Gramophone &amp; Typewriter Company\" canta un possibile altro castrato (forse Giovanni Cesari o Domenico Salvatori) che interpreta la parte del contralto nel coro."}
{"id": "621670", "revid": "4711", "url": "https://it.wikipedia.org/wiki?curid=621670", "title": "Aleksandar Karadjordjevic", "text": ""}
{"id": "621674", "revid": "36426", "url": "https://it.wikipedia.org/wiki?curid=621674", "title": "Cardinale Ippolito de' Medici", "text": ""}
{"id": "621675", "revid": "3831", "url": "https://it.wikipedia.org/wiki?curid=621675", "title": "Alessandro de' Medici il Moro", "text": ""}
{"id": "621677", "revid": "26644", "url": "https://it.wikipedia.org/wiki?curid=621677", "title": "Problema dell'ultimo miglio", "text": "In telecomunicazioni il problema dell'ultimo miglio (noto in inglese come last mile problem) \u00e8 il calo di risorse del canale che si ha in una rete nella parte finale di attacco all'utente cio\u00e8 nella rete di accesso.\nPer il teorema di Shannon-Hartley, la capacit\u00e0 di canale di una linea varia in maniera direttamente proporzionale alla banda B e varia come il logaritmo in base due del rapporto della potenza del segnale sulla potenza del rumore ovvero il SNR.:\nQuando alla rete vi sono fisicamente connessi un numero n di host abbastanza grande, il disturbo elettromagnetico tra i cavi vicini (\"near-end crosstalk\" o diafonia) fa alzare la potenza del rumore e quindi diminuire la capacit\u00e0 del canale.\nIl problema \u00e8 particolarmente sentito nei cablaggi in rame, mentre in un cablaggio in fibra ottica esso \u00e8 perfettamente risolto, motivo per cui \u00e8 auspicabile una rete di accesso in fibra oltre a quella gi\u00e0 esistente per la rete di trasporto."}
{"id": "621679", "revid": "228587", "url": "https://it.wikipedia.org/wiki?curid=621679", "title": "Villa Buonaccorsi", "text": "Villa Buonaccorsi \u00e8 una villa del XVIII secolo, ampliata a partire da un edificio cinquecentesco, situata sulla cima di una collina (110 m circa sul livello del mare) tra Potenza Picena e la frazione di Porto Potenza Picena, che affaccia sul mar Adriatico.\nStoria.\nDal corpo principale della villa datato al Cinquecento seguirono degli ampliamenti voluti dal Conte Raimondo Bonaccorsi intorno al Settecento. La ristrutturazione pi\u00f9 significativa, fu quella realizzata nel 1745-1750 su iniziativa di Pietro Bernasconi stretto collaboratore del Vanvitelli. Oggi si presenta con ampi saloni decorati da Benedetto Biancolini per cui \u00e8 molto nota anche fuori dall\u2019Italia ed \u00e8 costituito da un prezioso giardino all\u2019italiana. Le prime notizie della famiglia Bonaccorsi nelle Marche, a Macerata e a Potenza Picena, risalgono al sec. XIII e si ritiene (ma senza certezza) che fosse una ramo dell\u2019omonima famiglia di Firenze.\nVilla.\nResidenza di campagna dei Bonaccorsi, la villa Settecentesca nel Comune di Potenza Picena rispondeva alle esigenze di una vita comoda e confortevole. Il complesso, di cui fa parte anche una chiesina barocca dedicata a S. Filippo Neri, ha assunto l\u2019aspetto attuale sviluppandosi attorno ad un fabbricato quadrangolare a corte, costruito nella seconda met\u00e0 del \u2018500 come testimoniano i resti di un luogo fortificato. La villa \u00e8 racchiusa da mura: alla sua destra si trova l'ingresso principale e una piccola fortificazione dove un tempo si trovava un cannone, tanto che nei vigneti circostanti \u00e8 ancora oggi possibile trovare alcune palle di ferro. \nL\u2019edificio della villa, a pianta irregolare, \u00e8 composto da diversi corpi di fabbrica che racchiudono un cortile con un portico. \nIl giardino del 1700 in stile barocco \u00e8 stato probabilmente disegnato dall'architetto Andrea Vici. Gli ultimi rifacimenti al giardino sono databili intorno ai primi decenni del '900, fino alla morte del conte Carlo Buonaccorsi avvenuta negli anni '50 e a quella della contessa Giuseppina Matteucci Buonaccorsi, negli anni \u201870. \u00c8 grazie alle cure dei successivi proprietari che il Giardino Buonaccorsi \u00e8 stato oggetto di una quotidiana manutenzione che lo ha conservato in ottime condizioni sino ad oggi. \nLa villa sorge in cima a un piccolo colle con un panorama di verdi colline e vallate. L\u2019esposizione \u00e8 voluamente protetta dai venti pi\u00f9 freddi, in modo da consentire la crescita di piante ornamentali e soprattutto di agrumi, in piena terra e vaso. \nAttualmente Villa Buonaccorsi viene utilizzata come sede per matrimoni, riunioni o cene aziendali, ma \u00e8 anche possibile visitare il giardino contattando la Proloco di Porto Potenza. \nLoggia.\nLa loggia, situata nell\u2019edificio principale della villa, presenta degli affreschi databili (intorno al 1750) dipinti dell\u2019artista Benedetto Biancolini. Questa \u00e8 composta da tre campate corrispondenti a tre finestre dove sulla volta del soffitto sono rappresentate alcune scene tratte dal poema di Torquato Tasso \u201cLa Gerusalemme Liberata\u201d. Gli otto episodi del poema, sono esposti nella loggia in ordine cronologico e mettono in scena l\u2019epopea della campagna dei cristiani contro i saraceni per riconquistare la citt\u00e0 di Gerusalemme, nella prima crociata. Nelle lunette, invece, sono raffigurati degli schiavi turchi circondati da trofei di guerra o da nature morte il tutto incastonato in una cornice barocca.\nGiardino.\nStoria.\nIl giardino della villa Buonaccorsi di Potenza Picena \u00e8 uno tra i pi\u00f9 affascinanti giardini d\u2019Italia, assai noto anche all\u2019estero. Sin dalle sue pi\u00f9 lontane origini il luogo divenne famoso soprattutto per questo giardino: un luogo dove il tempo sembra essersi fermato, conservato intatto in ogni particolare: dagli arredi delle grotte, al disegno delle aiuole a forma di stella e di losanghe. Questo giardino nel 2016 \u00e8 stato dichiarato il decimo giardino pi\u00f9 bello d'Italia. Probabilmente il giardino fu disegnato disegnato da Andrea Vici (molto attivo nelle Marche) o dai suoi aiutanti, sulla traccia di un giardino preesistente. \nIl giardino di villa Buonaccorsi include i giochi d\u2019acqua, le serre dove si perpetua la vita di piante secolari, sopravvissute dalla lontana epoca della costruzione del complesso, le statue dei musici che si muovono ritmicamente con i loro strumenti al passaggio dell\u2019acqua, i sotterranei, dove erano conservate le grandi botti di buon vino prodotto dai vigneti della collina e dove son ancora intatte le vasche di pietra per la decantazione dell\u2019olio.\nDescrizione.\nIl giardino fu realizzato fra la met\u00e0 del Seicento e i primi decenni del secolo successivo. Rivolto a meridione, discende il pend\u00eco della collina con cinque terrazzamenti, uniti da una ampia scala centrale, e due piani intermedi. Le quattro aiuole intorno a una fontana centrale del terrazzamento superiore sono un raro esempio di giardino di fiori nella sua forma originaria, con piccole partizioni in pietra poste intorno a un pinnacolo piramidale. Siepi di bosso e antichi vasi di agrumi segnano gli altri terrazzi, che conservano un eccezionale corredo di statue da giardino, raffiguranti personaggi antichi o della Commedia dell\u2019Arte, provenienti dalla bottega del vicentino Orazio Marinali (le statue inserite in questo giardino sono 105) ma \u00e8 anche ricco di fontane ed obelischi, figure grottesche e nani, grotte, nicchie e giochi d'acqua. \nAl centro del giardino \u00e8 posta una fontana con quattro statue raffiguranti le stagioni a simboleggiare il fluire del tempo. Il disegno di questo giardino \u00e8 descritto nel famoso trattato \"Flora, Cultura dei fiori (1633-1638), del gesuita e naturalista senese Giovanni Battista Ferrasi. Al limite inferiore del giardino c\u2019\u00e8 il cosiddetto \u201cTeatrino degli automi\u201d: una grotticella rivestita di rocce calcaree e conchiglie che ospita giochi idraulici e meccanici che ad oggi non sono pi\u00f9 funzionanti. Al centro si trova la figura chiamata Cecco Birbo, un cacciatore in abiti settecenteschi che suona una trombetta e che in passato reggeva un fucile. Alle sue spalle ci sono tre nicchie in cui, protetti da sportelli, vediamo alcuni automi: un turco che suonava una tromba, un Arlecchino che percuoteva un tamburo, una fucina, forse quella di Vulcano. Sul lato orientale del teatrino si affianca la lunga limonaia dedicata al ricovero degli agrumi. \nUna seconda grotta si trova nella zona occidentale: \u00e8 la \u201cGrotta dei frati\u201d (noto anche come \"La Grotta del Diavolo\" dove figurano San Francesco e che all'apparizione del male si coprono il volto). Al di sotto si trova il \"Viale degli Imperatori\" dove alla fine \u00e8 posta la statua della dea Flora. \nIl giardino fu ampliato alla met\u00e0 dell\u2019Ottocento con l\u2019aggiunta del cosiddetto \u201cGiardino dei tassi\u201d, un vasto terrazzo quadrangolare con alberature situato all\u2019estremit\u00e0 occidentale. Il Giardino Buonaccorsi possiede anche un vasto bosco all'inglese (con molti alberi, un lago artificiale ed un ponticello), interrotto ai lati da due grandi fontane, dette peschiere che cresce distante dalla casa, ed \u00e8 separato dal giardino mediante un\u2019alta muraglia. con una bellissima vista panoramica."}
{"id": "621688", "revid": "827882", "url": "https://it.wikipedia.org/wiki?curid=621688", "title": "MS-CHAP", "text": "In informatica l'MS-CHAP (acronimo di Microsoft Challenge-Handshake Authentication Protocol) \u00e8 un protocollo di autenticazione.\nMS-CHAP \u00e8 un protocollo sviluppato da Microsoft deriva direttamente dal CHAP ed \u00e8 stato modificato per integrare la funzionalit\u00e0 di autenticazione basate sulla cifratura, tra Pc in reti windows.\nMS-CHAP eredita dal CHAP il meccanismo di challenge-response per autenticare attraverso una password il client verso il server.\nIl server di autenticazione diversamente dal CHAP non ha necessit\u00e0 di memorizzare la password\nneanche in formato cifrato, e gli algoritmi utilizzati per il processo di cifratura e per quello di hashing sono rispettivamente il DES (Data Encryption Standard) e l'MD4 (Message Digest 4).\nMicrosoft, in questo articolo, ha dichiarato obsoleto questo protocollo, escludendolo di fatto dai protocolli presenti in Windows Vista, sostituendolo con la nuova versione dello stesso."}
{"id": "621689", "revid": "547034", "url": "https://it.wikipedia.org/wiki?curid=621689", "title": "David B.", "text": "Biografia.\nSebbene abbia studiato come grafico pubblicitario, David B. nel 1985 incomincia a lavorare come sceneggiatore e disegnatore per diverse riviste (\"Okapi\", \"\u00c0 suivre\", \"Tintin Reporter\", \"Chic\").\nNel 1990 assume un ruolo sempre pi\u00f9 centrale nella scena fumettistica, grazie anche alla fondazione della casa editrice L'Association insieme a Jean-Christophe Menu, Lewis Trondheim, Matt Konture, Patrice Killoffer Stanislas e Moke\u00eft. La maggior parte dei suoi lavori degli anni '90 vengono pubblicati sulla rivista \"Lapin\", e poi raccolti nei volumi \"Le Cheval bl\u00eame\" e \"Les Incidents de la nuit\".\nDal 1996 al 2003 si dedica a \"L'Ascension du Haut Mal\" (\"L'ascensione del grande male\"), una graphic novel autobiografica in sei volumi, opera vincitrice del premio per la sceneggiatura al Festival d'Angoul\u00eame. Dal 1997 collabora con altri editori oltre che con L'Association, casa editrice che abbandoner\u00e0 nel 2005 e dove torner\u00e0 nel 2011 come membro del comitato di lettura.\nNel 2018 pubblica come sceneggiatore il 37\u00b0 volume della serie Alix dal titolo \"Veni Vidi Vici\" in collaborazione con il disegnatore Giorgio Albertini. Il volume \u00e8 uscito in occasione del 70\u00ba anniversario della nascita del personaggio di Jacques Martin.\nVive a Bologna con sua moglie e due figli."}
{"id": "621690", "revid": "228587", "url": "https://it.wikipedia.org/wiki?curid=621690", "title": "Contessa (disambigua)", "text": ""}
{"id": "621697", "revid": "120805208", "url": "https://it.wikipedia.org/wiki?curid=621697", "title": "Mihailo Obrenovi\u0107 III di Serbia", "text": "Biografia.\nFiglio del principe Milo\u0161 Obrenovi\u0107 I e di Ljubica Vukomanovi\u0107, nacque a Kragujevac, secondogenito della coppia: suo fratello maggiore era difatti Milan II, che era nato nel 1819.\nQuando il padre, il 25 giugno 1839, decise di abdicare a favore del principe Milan, questi era ormai un malato terminale, e difatti il suo regno fu breve, seguito della morte avvenuta l'8 luglio dello stesso anno senza che riprendesse conoscenza. Fu cos\u00ec che, dopo la morte del fratello, Mihailo ottenne il titolo di principe di Serbia, ma la giovane et\u00e0 (appena 16 anni) ne determin\u00f2 ben presto l'estromissione dai pi\u00f9 importanti affari di stato e dai problemi economici, politici e internazionali del tempo. Nel 1842 il suo disastroso regno venne interrotto da una rivolta guidata da Toma Vu\u010di\u0107-Peri\u0161i\u0107, e in tal modo la corona serba venne presa dal Casato dei Kara\u0111or\u0111evi\u0107.\nUndici anni dopo Mihailo spos\u00f2 la contessa J\u00falia Hunyady de K\u00e9thely.\nDopo la ripresa del potere da parte del Casato degli Obrenovi\u0107 e la morte del padre Milo\u0161 Obrenovi\u0107 I, che era ritornato sul trono serbo, Mihailo ritorn\u00f2 principe di Serbia nel 1860 e per i successivi otto anni si comport\u00f2 come un monarca assoluto.\nIl 10 giugno 1868, mentre si trovava a passeggio nel Parco Kosutnjak alla periferia di Belgrado con la cugina Katarina Obrenovi\u0107, moglie di Aleksandar Konstantinovi\u0107, venne ucciso a colpi di pistola da un gruppo di cospiratori non identificati: i membri del Casato dei Kara\u0111or\u0111evi\u0107 vennero sospettati di essere i reali mandanti dell'omicidio, ma nessuna prova venne mai trovata per comprovare tali sospetti.\nFu membro della Massoneria."}
{"id": "621698", "revid": "4711", "url": "https://it.wikipedia.org/wiki?curid=621698", "title": "Mihailo Obrenovi\u0107 III", "text": ""}
{"id": "621700", "revid": "4711", "url": "https://it.wikipedia.org/wiki?curid=621700", "title": "Michele I di Serbia", "text": ""}
{"id": "621702", "revid": "1784425", "url": "https://it.wikipedia.org/wiki?curid=621702", "title": "Laurent-D\u00e9sir\u00e9 Kabila", "text": "\u00c8 stato presidente della Repubblica Democratica del Congo dal maggio 1997, quando rovesci\u00f2 il regime di Mobutu Sese Seko, fino al suo omicidio, avvenuto nel 2001; suo successore \u00e8 il figlio Joseph Kabila.\nBiografia.\nPrimi anni di vita e guerriglia nell'oriente congolese.\nMembro della popolazione Luba, nacque a Jadotville, nel Congo belga, nel 1939. Dopo gli studi superiori studi\u00f2 filosofia politica in Francia e frequent\u00f2 l'universit\u00e0 di Dar es Salaam in Tanzania. Al momento dell'indipendenza del Congo, nel 1960, Kabila era alla guida di un partito giovanile alleato con il capo del movimento anticoloniale, Patrice Lumumba; quando Lumumba fu rovesciato da Mobutu Sese Seko, Kabila si dette alla macchia, insieme con altri sostenitori di Lumumba, nelle giungle dello Zaire Orientale.\nNel 1964 contribu\u00ec all'organizzazione delle rivolte nella regione del Ruzizi e nel 1965 ottenne, anche se per un breve periodo, l'appoggio di Che Guevara, apparso nella RD del Congo con l'intento di iniziare una rivoluzione ispirata al modello cubano; la mancata cooperazione fra i due fece s\u00ec che la rivolta venisse sedata lo stesso anno. Nel 1967 Kabila fond\u00f2 il Partito della rivoluzione popolare (\"Parti de la R\u00e9volution Populaire\" - PRP), che, con l'appoggio della Cina, fond\u00f2 uno Stato secessionista nella Provincia del Kivu Sud, a occidente del lago Tanganica; la secessione termin\u00f2 quando, nel 1988, Kabila fu creduto morto.\nGuerra di Liberazione.\nKabila torn\u00f2 nell'ottobre 1996 alla guida dei tutsi (pi\u00f9 precisamente dell'AFDLC - Alleanza delle forze democratiche per la liberazione del Congo) in lotta contro gli hutu nella Provincia del Kivu Sud e dando inizio alla prima guerra del Congo, appoggiata dai governi del Burundi, dell'Uganda e del Ruanda: s'inizi\u00f2 una ribellione su larga scala contro il governo di Mobutu; il 20 maggio del 1997 Kabila entr\u00f2 a Kinshasa e si autonomin\u00f2 capo di Stato, istituendo un Governo di salvezza pubblica e ridenominando il paese Repubblica Democratica del Congo, mentre l\"'ex\" dittatore Mobutu fuggiva in Marocco.\nPresidenza del Congo, morte e periodo post-mortem.\nDurante la sua presidenza, Kabila si dichiar\u00f2 marxista in vari incontri, ma la sua politica fu, in realt\u00e0, un misto tra capitalismo e collettivismo. Inoltre, molti oppositori lo accusarono di non differire molto dal suo predecessore in termini di repressione, autoritarismo e indifferenza verso i diritti civili; Kabila fu inoltre accusato di creare intorno alla propria figura un culto della personalit\u00e0, appoggiato dal suo ministro delle Informazioni, Dominique Sakombi Inongo. Nel 1998 il Ruanda e l'Uganda, gi\u00e0 alleati di Kabila, si rivoltarono contro di lui e fomentarono una nuova ribellione guidata dal Raggruppamento congolese per la democrazia (\"Rassemblement Congolais pour la D\u00e9mocratie\" - RCD); Kabila trov\u00f2 nuovi alleati in Zimbabwe, Namibia e Angola, riuscendo a mantenere la propria posizione di potere e ad avviare, nel luglio del 1996, trattative di pace che portarono al ritiro di gran parte delle truppe straniere dal paese.\nNonostante ci\u00f2, la ribellione continu\u00f2 e Kabila fu assassinato nel pomeriggio del 16 gennaio 2001, a Kinshasa, da una sua guardia del corpo, Rashidi Kasereka, a sua volta ucciso subito dopo; l'omicidio ebbe luogo o nel contesto di un tentato colpo di stato o d'un'opposizione intestina formata dai pi\u00f9 vicini membri dell'ex presidente, stanchi della sua doppiezza e delle sue false promesse di democrazia al popolo congolese. Il presidente, mortalmente ferito ma ancora in vita, fu dunque trasportato a Harare, in Zimbabwe, dove mor\u00ec presumibilmente il 18 gennaio; una settimana dopo le sue spoglie rientrarono in patria e il figlio, Joseph Kabila, divenne presidente del paese il 26 gennaio. Le indagini sull'assassinio portarono all'arresto di 135 persone giudicate da un Tribunale militare speciale; Eddy Kapend, cugino di Kabila e ritenuto la mente del tentato colpo di stato, fu condannato a morte insieme a 25 complici, mentre 64 persone furono condannate a pene detentive che andavano dai sei mesi all'ergastolo; 45 furono scagionate."}
{"id": "621703", "revid": "14806", "url": "https://it.wikipedia.org/wiki?curid=621703", "title": "Grand Puba Maxwell", "text": ""}
{"id": "621705", "revid": "125748426", "url": "https://it.wikipedia.org/wiki?curid=621705", "title": "Jeep Grand Cherokee", "text": "Il Jeep Grand Cherokee \u00e8 un SUV d'alta gamma prodotto dalla casa automobilistica statunitense Jeep dal 1992, e giunto attualmente alla sua quinta generazione. Fino al 2010 ha condiviso il ruolo di ammiraglia della casa insieme al Jeep Commander, ma dopo la fine della produzione di quest'ultimo rimane da solo al vertice della gamma.\nIl contesto.\nVerso la fine degli anni ottanta, il gruppo Chrysler (proprietario di Jeep) inizi\u00f2 a pensare ad un modello che avrebbe dovuto sostituire il Cherokee XJ nato nel 1984, o in alternativa il Wagoneer. Visto che le vendite del Cherokee continuavano ad essere buone, cos\u00ec come lo erano anche quelle del Wagoneer, si scelse di creare una vettura di dimensioni intermedie fra le due, decisione influenzata anche dall'andamento del mercato, che si affiancasse ai due modelli in produzione senza sostituirli completamente.\nNacque cos\u00ec, nel 1992, la prima generazione del Grand Cherokee che affianc\u00f2 il Cherokee XJ fino al 2001, anno in cui l'XJ venne sostituito dal nuovo modello e il Jeep Wagoneer usc\u00ec di produzione, lasciando l'eredit\u00e0 di ammiraglia del marchio al Grand Cherokee.\nPrima generazione ZJ-ZG (dal 1992 al 1998).\nNato con la sigla identificativa \"ZJ\", fu presentato il 7 gennaio 1992 al North American International Auto Show e lanciato nel mese di aprile come \"Model Year '93\". Era inizialmente motorizzato con un 4.0 litri di cilindrata 6 cilindri in linea, nella versione \"High Output\", da 190 CV o con un 5.2 litri V8 \"AMC\" che erogava circa 220 CV. In poco tempo il modello riscosse un grande successo, tanto da vincere il titolo \"Truck of the Year 1993\" assegnato dalla rivista Motor Trend in madrepatria. Nel 1995 la vettura sub\u00ec un leggero restyling estetico, con griglia anteriore e paraurti modificati e nuovi fari fendinebbia integrati.\nTuttavia nel 1998, ultimo anno di produzione dello ZJ, fu introdotto nella gamma motori il potente 5.9 litri V8, disponibile nell'allestimento \"Limited LX,\" che equipaggiava anche i veicoli commerciali Dodge. Si trattava di una versione rivista dalla Mopar, con iniezione, aspirazione e scarico modificati rispetto al 5.9 tradizionale che donava al Grand Cherokee prestazioni quasi da sportiva con una velocit\u00e0 di punta di 210 km/h circa e un sound da muscle car, caratteristiche che gli valsero il titolo di SUV pi\u00f9 veloce del mondo. \ufffcL'allestimento \"Limited LX\" si differenziava dal Limited per la cura nei particolari, l'esclusiva selleria in pelle di maggiore qualit\u00e0 che ricopriva anche i pannelli porta e la leva del cambio.\nVersione europea.\nDalla fine del '92, assieme al Cherokee XJ, la vettura venne commercializzata anche in Europa con la dicitura identificativa \"ZG.\" Questa versione europea veniva assemblata inizialmente negli stabilimenti americani, ma nel 1994 la produzione del modello riservato all'Europa venne affidata alla Magna Steyr che produsse anche le generazioni successive fino al 2010, quando la Fiat, che nel frattempo era entrata nella dirigenza del gruppo Chrysler, decise di chiudere i rapporti con la casa austriaca.\nIn Italia il modello pi\u00f9 venduto fu quello con motore 2.5 cm\u00b3 Turbo Diesel progettato e prodotto dalla VM Motori, azienda italiana con stabilimento a Cento. Questa motorizzazione soffriva di problemi di surriscaldamento, dettati sia dal fatto che era sottodimensionata rispetto al peso dell'auto, sia dallo scarso dimensionamento dell'impianto di raffreddamento: radiatore piccolo e vaso di espansione collocato troppo in basso rispetto al motore. Questo portava le teste del motore (1 per cilindro, separate) a riscaldarsi e a creparsi. Per questo motivo l'azienda di Cento inizi\u00f2 ad acquisire una brutta reputazione, anche se in realt\u00e0 la colpa era dei progettisti Chrysler per quanto riguarda il sistema di raffreddamento e della dirigenza che decise di installare un motore sottodimensionato.\nSeconda generazione WJ (dal 1998 al 2004).\nNel 1998 venne introdotta la versione successiva, sigla \"WJ\", commercializzata come \"Model Year '99\" e disponibile con motori 4,7 litri V8 \"Powertech\" da circa 245 CV e 3,1 Turbo-Diesel 5 cilindri in linea, sempre della VM Motori, che altro non era che la precedente unit\u00e0 (il 2.5 TD dello ZJ) con l'aggiunta di un cilindro, dotato di 140 CV. Purtroppo, anche il 3.1 era afflitto dagli stessi problemi del predecessore. Tra la fine del 2001 e l'inizio del 2002 il 3.1 della VM fu sostituito dal 2.7 \"CRD\" di origine Mercedes, capace di 163 CV e accoppiato ad un cambio automatico sempre Mercedes, il \"NAG\" a 5 marce. In pratica si trattava della stessa unit\u00e0 che equipaggiava anche la Mercedes ML 270 CDI.\nVenne inoltre presentata una versione potenziata del 4.7 V8 Powertech, denominata \"High Output\" e capace di 265 CV, offerta di serie con l'allestimento \"Overland\" e come optional su \"Limited\".\nRestyling 2004.\nNel 2004, ultimo anno di produzione, venne presentata la versione restyling del WJ: il facelift riguardava quasi esclusivamente il frontale dell'auto, con una mascherina ed un paraurti ridisegnato. Furono introdotte anche due versioni in edizione limitata: la \"Vision\", su base Limited, con rifiniture in acciaio spazzolato e navigatore di serie, e la \"Final Edition\", con particolari esterni cromati. La Grand Cherokee della serie WJ riprende lo schema di costruzione UniFrame introdotto a partire dall'XJ, ma i tecnici Chrysler collaborarono con quelli Porsche per progettare un telaio molto pi\u00f9 rigido che unisse i vantaggi dello schema a Chassis con quello autoportante.\nTerza generazione WK-WH (dal 2004 al 2010).\nNel luglio 2004 inizi\u00f2 la produzione del \"WK\" (internazionalmente conosciuto anche come WH), venduto poi da settembre come \"Model Year 2005\", equipaggiato con il 4,7 V8, il 5,7 V8 \"Hemi\" e il 3.0 V6 \"CRD di\" origine Mercedes (all'estero era dotato anche del 3.7 V6, una declinazione del 4.7 V8).\nI sistemi di trazione sono stati per i primi modelli il \"select trac\" e il \"quadra trac\" poi, da alcune versioni del WJ, la quadra drive con il sistema di differenziali varilock.\nCol tempo il modello \u00e8 cresciuto nelle dimensioni esterne ma ha sempre conservato comodit\u00e0 e prestazioni in fuoristrada, se si esclude la versione sportiva senza ridotte dell'ultima serie equipaggiata col il 6,1 \"Hemi SRT8\".\nLa vettura \u00e8 stata sottoposta, sia negli Stati Uniti dall'NHTSA sia in Europa dall'Euro NCAP, a crash test per verificarne la sicurezza. L'ente governativo statunitense la classifica sicura con 5 stelle su 5 nel 2005; quello europeo la classifica sicura con 4 stelle su 5.\nDiversi modelli del Grand Cherokee sono stati messi in dotazione presso diversi dipartimenti di polizia negli Stati Uniti nelle unit\u00e0 K9.\nRestyling 2007.\nNel giugno 2007 inizi\u00f2 la produzione del restyling della vettura, entrato in vendita dall'inizio di settembre dello stesso anno come \"Model Year 2008\", che consisteva principalmente nel restyling del paraurti anteriore, ora pi\u00f9 sagomato, dei gruppi ottici, un pochino ristretti, e del cofano motore, arricchito con una serie di nervature.\nQuarta generazione WK2 (dal 2010 al 2021).\nLa storia di questo modello \u00e8 piuttosto travagliata. La vettura venne concepita e ultimata gi\u00e0 nel 2009 quando fu esposta al pubblico al Salone dell'automobile di New York nello stesso anno, ma fu ufficialmente commercializzata solo a partire dal 2010. La vettura, infatti, attraversava il periodo pi\u00f9 buio del gruppo Chrysler e dell'industria automobilistica americana. General Motors e Chrysler, che avevano dichiarato bancarotta, annunciarono nel 2009 il fallimento controllato (\"chapter 11\") e l'amministrazione pass\u00f2 sotto il controllo del governo degli Stati Uniti. Per la ristrutturazione e il risanamento del gruppo Chrysler, l'allora presidente degli Stati Uniti Barack Obama individu\u00f2 Fiat come partner strategico, offrendo al gruppo automobilistico italiano partecipazioni nel capitale Chrysler in cambio del know how (strategie, piattaforme, motori, tecnologie, rete di vendita e capacit\u00e0 finanziaria). \nDurante tutte queste trattative e dichiarazioni, cambi di amministrazioni e di dirigenza, i prodotti vennero congelati e tra questi anche il nuovo modello del Grand Cherokee. Il modello, per la novit\u00e0 in s\u00e9, per il prolungamento dell'attesa dovuta alla situazione economica del gruppo e per la situazione internazionale (Italia - USA) venutasi a formare, suscit\u00f2 molto interesse attorno a s\u00e9, non solo prima della sua presentazione nel 2009 ma anche al momento della commercializzazione nel 2010 e nei mesi successivi. \nSi trattava quindi del primo modello del gruppo Chrysler ad essere lanciato sul mercato sotto la nuova dirigenza Fiat. Nel 2011 \u00e8 stata sottoposta ai test sulla sicurezza NHTSA totalizzando 4 stelle su 5.\nLa versione europea.\nNel febbraio del 2011 la quarta generazione del Jeep Grand Cherokee inizi\u00f2 la commercializzazione in Europa, e in tale occasione la Fiat decise una completa riorganizzazione della distribuzione commerciale. Chiuse ogni trattativa con l'azienda austriaca Magna Steyr e concentr\u00f2 la produzione del veicolo nei soli Stati Uniti, importando quindi il modello gi\u00e0 assemblato in Europa. \nInoltre, tramite la controllata FPT, la Fiat acquist\u00f2 il 50% della ferrarese VM Motori e firm\u00f2 un contratto di fornitura per un nuovo propulsore V6 Turbo-Diesel fabbricato nello stabilimento VM Motori di Cento. Si trattava del VM A630 DOHC a 6 cilindri disposti a V con angolo di 60\u00b0, di 3.0 litri con una potenza massima di 241 CV a 4000 giri al minuto e una coppia massima di 550 Nm, disponibile fra i 1.800 e i 2.800 giri. Il propulsore \u00e8 dotato di sistema di iniezione Multijet 2 (di seconda generazione) e di un turbocompressore a geometria variabile. Il motore \u00e8 omologato per un consumo di 8,3 litri di carburante ogni 100 km nel ciclo misto emettendo 218 g di anidride carbonica al km. Il veicolo \u00e8 disponibile anche con una versione dello stesso motore depotenziata a 190 CV. \nIl nuovo propulsore turbodiesel segnava un netto miglioramento rispetto al 3.0 turbodiesel di origine Mercedes-Benz del modello precedente, il quale erogava 218 CV ed era omologato per 10,3 litri/100\u00a0km. Con questo modello il marchio Jeep inizi\u00f2 ad essere distribuito in Europa tramite la rete commerciale Fiat, diventando di fatto il sesto marchio dei concessionari del gruppo insieme ad Alfa Romeo, Fiat, Lancia, Abarth e Fiat Professional. \nNel 2011 fu sottoposta ai test sulla sicurezza Euro NCAP totalizzando 4 stelle su 5. Una versione Jeep Grand Cherokee Trackhawk ha raggiunto i 280 km/h di velocit\u00e0 massima durante la manifestazione Speed Days on the Baikal Ice 2019 in Russia.\nIn Italia, la versione blindata con motore 3.0 V6 CRD da 190 CV, fa parte delle unit\u00e0 antiterrorismo dei Carabinieri.\nRestyling 2013.\nIl 14 gennaio 2013 a Detroit, Jeep present\u00f2 un restyling del Grand Cherokee, che presentava un nuovo frontale, composto da gruppi ottici ridisegnati e accigliati, paraurti modificati, ma anche nuovi particolari del retro, come la rimozione della barra cromata.\nQuinta generazione WL (dal 2021).\nIl 7 gennaio 2021 viene presentata la quinta generazione della Grand Cherokee. Il nuovo modello ha debuttato in una nuova versione a passo lungo con 7 posti e 3 file di sedili denominata \"Grand Cherokee L\". La versione tradizionale a 5 posti, un po' pi\u00f9 corta nelle dimensioni, verr\u00e0 lanciata in seguito.\nLa nuova generazione abbandona la piattaforma della quarta serie di origine Daimler e condivisa con il Mercedes ML, per adottare un'evoluzione della piattaforma \"Giorgio\", di derivazione Giulia e Stelvio.\nCostruita in un nuovo impianto a Detroit, arriver\u00e0 negli autosaloni Jeep nordamericani nel secondo trimestre del 2021 e sar\u00e0 disponibile in quattro diversi allestimenti: \"Laredo\", \"Limited\", \"Overland\" e \"Summit\". L'inizio della produzione della nuova Jeep Grand Cherokee a due file di sedili e della relativa \"versione ibrida 4xe\" \u00e8 invece prevista successivamente nel corso del 2021.\nLa Jeep Grand Cherokee L 2021 si posiziona nel segmento dei SUV di grandi dimensioni. Il nuovo modello ha ricevuto numerose migliorie sia a livello prestazionale, che per quanto riguarda la maneggevolezza e silenziosit\u00e0, con una riduzione di peso e consumi dato dal nuovo telaio. Nuovi sono la monoscocca, i sistemi 4x4 (\"Quadra-Trac I\", \"Quadra-Trac II\" e \"Quadra-Drive II\"), le sospensioni pneumatiche \"Quadra-Lift\" e il sistema di gestione della trazione \"Select-Terrain\". Le proporzioni della nuova Grand Cherokee L sono ispirate al Wagoneer originale, con il profilo slanciato del cofano allungato e dell'abitacolo, e la griglia anteriore leggermente inclinata in avanti.\nAl lancio \u00e8 equipaggiato con il motore Pentastar V6 in alluminio da 3,6 litri, che eroga 290 cavalli. La tecnologia \"Engine Start-Stop\" per la riduzione dei consumi \u00e8 di serie con il Pentastar V6. Disponibile anche il motore \"Hemi V8\" da 5,7 litri con 357 cavalli, dotato di basamento in ghisa e teste dei cilindri in alluminio.\nLe sospensioni pneumatiche \"Quadra-Lift\", ora con ammortizzazione elettronica adattiva, garantiscono una maggiore altezza dal suolo e di capacit\u00e0 di guado. Il sistema Quadra-Lift offre fino a 106 mm di escursione massima grazie alle sospensioni pneumatiche a quattro angoli che garantiscono una migliore ammortizzazione delle asperit\u00e0.\nA cambiare sono anche gli interni, che offrono pi\u00f9 di 110 sistemi di sicurezza attiva e passiva. A centro della plancia spicca il display da 10,1\u201d del sistema \"Uconnect 5\", coadiuvato dal quadro strumenti digitale da 10,25\u201d che permette di visualizzare quasi una ventina di men\u00f9 diversi per attivare le varie tecnologie di assistenza alla guida."}
{"id": "621709", "revid": "287204", "url": "https://it.wikipedia.org/wiki?curid=621709", "title": "Ecpirosi", "text": "Lecpir\u00f2si (, da \"ek\" \"fuori\" + \"p\u00fdros\", \"fuoco\", cio\u00e8 \u00ab[uscito] fuori dal fuoco\u00bb) nella filosofia greca \u00e8 la conflagrazione universale, detta anche \u00abgrande incendio\u00bb o \u00abfine del mondo\u00bb, che secondo la fisica stoica determina periodicamente la fine di tutto in un Fuoco cosmico, da cui a sua volta tutto rinasce in una palingenesi, attraverso cicli evolutivi corrispondenti a un anno platonico. \nTroviamo questa testimonianza in Stobeo.\nLa conflagrazione.\nLa fisica stoica si richiama alla concezione eraclitea del fuoco come forza produttiva e ragione ordinatrice del mondo (\"Arch\u00e8\"). Da questo \"fuoco artigiano\" (\u03c0\u1f7a\u03c1 \u03c4\u03b5\u03c7\u03bd\u03b9\u03ba\u03cc\u03bd) si genera il mondo il quale, in certi periodi determinati di tempo, si distrugge e torna a rinascere dal fuoco, in maniera quasi identica. Per questa ragione si \u00e8 soliti parlare di eterno ritorno del medesimo (termine ripreso da Nietzsche nella filosofia moderna) o di apocatastasi (distruzione e ricostituzione) che si produce ciclicamente sotto forma di conflagrazione universale o appunto \"ecpirosi\". \nOgni periodo che si produce dal fuoco e che culmina nella distruzione attraverso il fuoco stesso \u00e8 definito \"diakosmesis\" (\u03b4\u03b9\u03b1\u03ba\u03cc\u03c3\u03bc\u03b7\u03c3\u03b9\u03c2). Ce ne parla Diogene Laerzio, quando illustra la dottrina del fondatore dello stoicismo, Zenone di Cizio.\nAnche in altre dottrine, come la filosofia cinese taoista e quella indiana, si trova l'idea che l'universo nasce e finisce nel fuoco, o si distrugge per rinascere dalle proprie rovine.\nRipresa nella scienza moderna del concetto.\nIl concetto di conflagrazione e rinascita \u00e8 stato ripreso da alcune teorie fisiche e cosmologiche (quasi tutte le teorie moderne ammettono l'infinit\u00e0 del tempo e la probabilit\u00e0 di alcune ripetizioni, ma solo alcune prevedono una rinascita infinita da una catastrofe cosmica), a volte prendendo in prestito proprio il termine antico, come il modello dell'universo ecpirotico, ma anche molti altri modelli ciclici, come il Big Bounce/Big Crunch, la cosmologia ciclica conforme (in cui il ciclo cosmico \u00e8 chiamato eone, e consta di un numero enorme di miliardi di anni, denominato googol) e altri modelli minori."}
{"id": "621715", "revid": "287204", "url": "https://it.wikipedia.org/wiki?curid=621715", "title": "Idrodinamica", "text": "In fisica classica l'idrodinamica \u00e8 la parte della fluidodinamica che studia il moto dei liquidi.\nNel caso dei liquidi perfetti e incomprimibili, le equazioni indefinite del movimento di un elemento infinitesimo di volume possono essere sintetizzate nella relazione vettoriale:\nin cui:\nProiettando tale relazione lungo la tangente alla traiettoria dell'elemento di volume si ottiene una relazione scalare che \u00e8 il teorema di Bernoulli. La legge di Torricelli equipara il flusso in uscita da un recipiente, per azione della gravit\u00e0, alla caduta libera da una determinata altezza.\nMoto dei liquidi.\nIl moto dei liquidi pu\u00f2 essere essenzialmente di tre tipi: uniforme, permanente o variabile. Un moto uniforme pu\u00f2 anche essere uniformemente variabile.\nNel moto uniforme la velocit\u00e0 del liquido si mantiene costante nel tempo e lungo ogni traiettoria. Nel moto permanente sia la velocit\u00e0 sia gli sforzi interni si mantengono costanti nel tempo, pur potendo variare da un punto all'altro della corrente. Infine, nel moto variabile le caratteristiche del liquido variano in funzione del tempo.\nIl moto dei liquidi pu\u00f2 inoltre svolgersi sotto due differenti regimi, definiti rispettivamente laminare e turbolento. Il regime laminare, che si presenta a valori bassi di velocit\u00e0, \u00e8 caratterizzato da filetti fluidi (ovvero le traiettorie percorse da ciascuna particella liquida) che procedono in modo parallelo; le lamine parallele di flusso, nel caso in cui il liquido scorra in un condotto, avranno una disposizione concentrica. Nel regime turbolento, che si verifica ad alte velocit\u00e0 di flusso, le particelle descrivono invece delle traiettorie irregolari e variabili e le lamine di flusso sono sconvolte. A questi due regimi principali se ne pu\u00f2 aggiungere un terzo, indicato come intermedio o disturbato, nel quale le particelle di liquido mostrano intermittenti fluttuazioni irregolari, pur nell'ambito di un flusso che si mantiene essenzialmente laminare.\nIl regime del flusso non \u00e8 determinato soltanto dalla velocit\u00e0, ma risulta correlato anche con la densit\u00e0 del liquido, la viscosit\u00e0 e il calibro del condotto. Questi parametri sono utilizzati per calcolare il numero di Reynolds formula_6, la cui grandezza esprime la tendenza di un liquido ad assumere un determinato tipo di regime: \nformula_7 \ndove \nL'alta velocit\u00e0, il maggior calibro e la bassa viscosit\u00e0 favoriscono il flusso turbolento. Il flusso laminare si verifica al di sotto di una determinata velocit\u00e0, detta \"velocit\u00e0 critica\", al di sopra della quale, a causa dell'elevata energia cinetica, il movimento delle particelle diviene caotico e gli strati paralleli di fluido si disperdono. Quando formula_12 supera il valore di 3000 la turbolenza \u00e8 quasi sempre presente.\nNei liquidi reali le forze attrattive tra le molecole sono responsabili della viscosit\u00e0 (attrito interno): nei liquidi newtoniani la viscosit\u00e0 \u00e8 costante, in quelli non newtoniani la viscosit\u00e0 varia e in quelli ideali \u00e8 assente. A causa della viscosit\u00e0, in un liquido reale che fluisce con regime laminare, tra le lamine parallele si generano forze di attrito che si oppongono allo scorrimento. Per effetto dell'attrito le lamine di fluido non si muovono con velocit\u00e0 uniforme: le lamine in contatto con le pareti fisse del condotto si muovono con difficolt\u00e0 (sono praticamente ferme) a causa dell'aderenza alle pareti. Gli strati successivi scorrono l'uno sull'altro, esercitando un attrito sempre pi\u00f9 debole man mano che ci si allontana dalle pareti. Di conseguenza la velocit\u00e0 del liquido varia lungo la sezione del condotto e assume il valore pi\u00f9 alto in corrispondenza dell'asse del condotto, dove il liquido si trova alla maggior distanza possibile dalle pareti, e il profilo della velocit\u00e0 del flusso viene ad assumere una configurazione parabolica, che corrisponde al gradiente di velocit\u00e0 formula_13. Nei liquidi ideali, per l'assenza di viscosit\u00e0 il profilo della velocit\u00e0 \u00e8 rappresentato da una retta perpendicolare al flusso.\nEquazione di continuit\u00e0.\nUna corrente liquida \u00e8 detta a regime permanente quando in ogni punto della stessa, la velocit\u00e0 e la pressione si mantengono costanti al variare del tempo.\nLa legge della continuit\u00e0 (o principio di continuit\u00e0) afferma che \"in una corrente liquida a regime permanente attraverso una qualsiasi sezione la portata risulter\u00e0 costante\"; in termini matematici si ha:\ndove:\nTeorema di Bernoulli.\nL'equazione di Bernoulli \u00e8 che una formulazione matematica della legge di conservazione dell'energia totale, che mette in relazione la densit\u00e0 del fluido, l'accelerazione di gravit\u00e0, la quota, la pressione e la velocit\u00e0 nelle sezioni d'ingresso e di uscita al volume di controllo interessato dal flusso d'acqua, in riferimento alla stessa linea di flusso; in particolare si ha:\ndove:\nLe unit\u00e0 di misura dei tre addendi in ambo i termini dell'equazione sono in metri e, nell'ordine, sono rappresentate l'altezza geodetica, l'altezza piezometrica e l'altezza cinetica.\nTale equazione \u00e8 valida sotto le seguenti ipotesi: \nNel caso dei liquidi reali bisogna tenere conto dell'attrito radente e del cosiddetto \"attrito interno\" determinato dalla viscosit\u00e0, forze che determinano una diminuzione dell'energia totale, introducendo le perdite di carico."}
{"id": "621718", "revid": "767487", "url": "https://it.wikipedia.org/wiki?curid=621718", "title": "Grand Puba", "text": "Biografia.\nHa debuttato con il gruppo Masters of Ceremony. Il loro album \"Dynamite\" (1988) fu ben recensito dalla critica, ma probabilmente a causa dei bassi dati di vendita, il gruppo si sciolse e di Puba si torn\u00f2 a parlare solo dopo la fondazione dei Brand Nubian, di cui divent\u00f2 il principale rapper. Dopo il loro innovativo e sfaccettato album \"One For All\" (1990), che andava dalla musica hip hop influenzata dal reggae fino al new jack swing, Grand Puba decise di lasciare il gruppo ed intraprendere la carriera solista.\nDopo aver inciso due dischi, Puba \u00e8 tornato nei Brand Nubian nel 1998, in tempo per lavorare all'album \"The Return\", e successivamente nel lavoro del 2004 \"Fire In The Hole\", un rinnovato Puba \u00e8 apparso su tracce assieme a Beanie Sigel (\"Bread and Butter\", assieme a Sadat X), Missy Elliott (\"My Struggles\" con la collaborazione di Mary J. Blige), e Ugly Duckling (\"Party Goin' Down Tonight\")."}
{"id": "621720", "revid": "1494169", "url": "https://it.wikipedia.org/wiki?curid=621720", "title": "Azura", "text": ""}
{"id": "621723", "revid": "339392", "url": "https://it.wikipedia.org/wiki?curid=621723", "title": "Chakasija", "text": ""}
{"id": "621724", "revid": "1305772", "url": "https://it.wikipedia.org/wiki?curid=621724", "title": "Teaser", "text": ""}
{"id": "621725", "revid": "767487", "url": "https://it.wikipedia.org/wiki?curid=621725", "title": "Principio del contraddittorio", "text": "Il principio del contraddittorio, in diritto, \u00e8 un principio giuridico nonch\u00e9 garanzia di giustizia secondo la quale nessuno pu\u00f2 subire gli effetti di una sentenza, senza avere avuto la possibilit\u00e0 di essere parte del processo da cui la stessa proviene, ossia senza aver avuto la possibilit\u00e0 di un'effettiva partecipazione alla formazione del provvedimento giurisdizionale (diritto di difesa).\n\u00c8 un principio che implica quindi un confronto argomentativo tra posizioni o opinioni diverse, in condizioni di \"par condicio\".\nCaratteristiche.\nLa regolare costituzione del contraddittorio (\"audiatur et altera pars\") \u00e8 un principio fondamentale del processo civile, tributario, penale e amministrativo che scaturisce dall'articolo 111 della Costituzione Italiana, che cos\u00ec recita: \"... ogni processo si svolge nel contraddittorio tra le parti...\".\nIn particolare, ci\u00f2 significa che ciascuna parte deve essere messa in condizione di conoscere ogni richiesta e deduzione dell'altra parte e di formulare le proprie osservazioni in proposito.\nIl principio del contraddittorio \u00e8 cos\u00ec importante poich\u00e9 consente a ciascuna delle parti di presentare alle altre e al giudice l'insieme dei dati ritenuti pi\u00f9 idonei al sostegno della propria tesi, interloquendo su analoghi elementi presentati dalle altre parti. Tale concetto postula che alle parti sia riconosciuta una posizione di parit\u00e0. Introduce quindi il concetto di \"parit\u00e0 delle armi\", in ossequio al diritto di difesa (personale e tecnica), come \u00e8 concesso il diritto di azione alla parte che instaura il giudizio.\nNel diritto amministrativo.\nIl processo amministrativo di primo grado esige che il contraddittorio si instauri regolarmente con la notifica del ricorso all'autorit\u00e0 che ha emanato il provvedimento impugnato e ad almeno un controinteressato. Successivamente il ricorrente \u00e8 tenuto a notificare il ricorso a tutti gli altri eventuali controinteressati."}
{"id": "621727", "revid": "339392", "url": "https://it.wikipedia.org/wiki?curid=621727", "title": "Zingaro", "text": ""}
{"id": "621729", "revid": "1543377", "url": "https://it.wikipedia.org/wiki?curid=621729", "title": "Leonello Vincenti", "text": "Biografia.\nNacque nel 1891 a Lucedio, una frazione di Trino Vercellese, penultimo di cinque figli, da genitori entrambi maestri elementari. Diplomatosi al Liceo Cavour di Torino, nel 1910 si iscrisse alla Facolt\u00e0 di Lettere dell'Universit\u00e0 degli Studi di Torino. L'anno successivo vinse una borsa di studio per studenti poveri dell'ex Regno di Sardegna, la cui prova consisteva in un tema sul contributo degli scrittori prerisorgimentali all'unit\u00e0 italiana. Nello stesso concorso dove Vincenti si classific\u00f2 primo, Palmiro Togliatti risult\u00f2 secondo e Antonio Gramsci nono. Si laure\u00f2 nel 1914 con una tesi su Brentano, discussa con Arturo Farinelli, di cui fu uno dei migliori allievi.\nDopo aver partecipato come volontario al primo conflitto mondiale, comp\u00ec molti viaggi e soggiorni in Germania. Nel 1922, a Monaco di Baviera, intraprese l'attivit\u00e0 di lettore di lingua e letteratura italiana alla locale Universit\u00e0, presso Karl Vossler, cui rimase legato da una forte amicizia anche una volta rientrato in Italia. Si occup\u00f2 di curare un'antologia in tedesco sulla lirica italiana delle origini, con testo a fronte (con H. Feist) e, nel 1924, una simile pubblicazione su Leopardi (con L. Wolde). Negli stessi anni dedic\u00f2 due saggi, su riviste italiane, al teatro di Buchner e Ricarda Huch. \nNel 1923 inizi\u00f2 una collaborazione con Piero Gobetti per il quale scrisse un testo narrativo, \"Agnese\", tuttora inedito e articoli sulla situazione politica tedesca e una sarcastica analisi della realt\u00e0 italiana del momento, che furono pubblicati sulla rivista \u00ab\"Rivoluzione Liberale\"\u00bb.\nNegli anni del fascismo fu tra i collaboratori della rivista \"Il Baretti\", insieme ad Augusto Monti, Umberto Morra di Lavriano, Leone Ginzburg, Giacomo Debenedetti, Natalino Sapegno e Mario Fubini. In particolare nel numero 11 del 1925 cur\u00f2 interamente un vasto lavoro dedicato al teatro tedesco, che costituisce uno dei primi seri studi italiani sull'espressionismo. Sull'argomento pubblic\u00f2 in seguito anche l'importante saggio \"Il teatro tedesco\", insieme a Giaime Pintor. Esord\u00ec anche come autore di un testo teatrale con \"Lo smoking usato\" (un atto), pubblicato in \u00abLe opere e i giorni\u00bb nel 1926. Lo stesso anno spos\u00f2 Friederike Gutmann, donna dai vasti interessi culturali (dall'archeologia greca alla filosofia, dalla letteratura alle arti figurative), appartenente alla borghesia ebraica di Monaco.\nDopo alcuni anni vissuti tra Monaco e Torino, rientr\u00f2 definitivamente in Italia nel 1934 volgendo anche i suoi interessi dall'epoca romantica a quella barocca. Con la pubblicazione di \"Brentano. Contributo alla caratteristica del Romanticismo Germanico\", del 1928, ottenne l'abilitazione in Italia alla libera docenza: fu professore di Letteratura e Lingua tedesca presso l'Universit\u00e0 di Torino, avendo fra i suoi alunni anche gli scrittori Claudio Magris e Laura Mancinelli. In questi anni, rivolse il suo interesse anche verso l'epoca barocca con monografie e saggi di carattere generale (\"Angelo Silesio\", 1931; \"La letteratura tedesca nell'et\u00e0 barocca\", 1935), estese quindi la sua attenzione all'illuminismo tedesco, al classicismo e all'epoca di Biedermeier.\nNel 1947 cur\u00f2 per la Casa Editrice Arethusa di Asti l'edizione italiana di \"Liriche romantiche tedesche (da Novalis a R\u00fcckert)\" di Friedrich R\u00fcckert. Nel 1953 con Riccardo Ricciardi pubblic\u00f2 \"Saggi di letteratura tedesca\" e nello stesso anno fece uscire \"Croce e Goethe\". Al filosofo italiano dedic\u00f2 spazio anche nel saggio \"Letterature europee\".\nCarlo Antoni e Raffaele Mattioli resero omaggio, fra gli altri, anche a Vincenti, nel 1950 nel loro \"Cinquant'anni di vita intellettuale italiana 1896 - 1946\". \nNel 1966 usc\u00ec postuma una raccolta di nove tra i suoi saggi pi\u00f9 significativi con il titolo \"Alfieri e lo \"Sturm and Drang\"\" \"e altri saggi di letteratura titaliana e tedesca (\"Olschki \")\" seguita nel 1971 dal libro da lui curato \"Viaggiatori del Settecento\" per l'UTET. \nSua figlia Eleonora Vincenti divenne la prima professoressa di Filologia italiana all'Universit\u00e0 di Torino."}
{"id": "621734", "revid": "7336", "url": "https://it.wikipedia.org/wiki?curid=621734", "title": "Pierre-Fran\u00e7ois Beauchard", "text": ""}
{"id": "621736", "revid": "7336", "url": "https://it.wikipedia.org/wiki?curid=621736", "title": "David Beauchard", "text": ""}
{"id": "621751", "revid": "31886", "url": "https://it.wikipedia.org/wiki?curid=621751", "title": "Serie D 1979-1980", "text": "Il campionato di Serie D 1979-1980 fu la trentesima edizione del campionato interregionale di calcio, il secondo di quinto livello disputata in Italia.\nStagione.\nAvvenimenti.\nIl neoretrocesso fallisce finanziariamente e non si iscrive al campionato.\nLa Benacense si fonde con l'A.C. Riva (militante in Promozione Trentino) e diventa S.S. Benacense Riva.\nFormula.\nLa formula del campionato prevede la promozione in Serie C2 delle squadre classificate ai primi due posti di ogni girone e la retrocessione in Promozione Regionale di quelle classificate agli ultimi quattro posti di ogni girone.\nLa normativa F.I.G.C. in vigore dalla stagione sportiva 1979-1980 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nTutti i pari merito in cui non si doveva attribuire un titolo sportivo non sono da regolarsi con la differenza reti generale ovvero: tutte le altre squadre a pari punti vanno considerate classificate a pari merito con la posizione di classifica pi\u00f9 alta senza considerare la differenza reti anche se i giornali la prendono in considerazione e la evidenziano.\nGirone A.\nLa Torretta Santa Caterina \u00e8 una rappresentativa della citt\u00e0 di Asti.\nClassifica finale.\nLegenda:\nRegolamento:\nGirone B.\nIl Montello \u00e8 una rappresentativa della citt\u00e0 di Volpago del Montello.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nL'Irpinia \u00e8 una rappresentativa della citt\u00e0 di Mercogliano.\nClassifica finale.\nLegenda:\nRegolamento:\nGirone F.\nLa Pattese \u00e8 una rappresentativa della citt\u00e0 di Patti.\nClassifica finale.\nLegenda:\nRegolamento:\nSpareggio.\nSpareggio retrocessione.\nVisto che il match termin\u00f2 in pareggio si rese necessario ripetere la partita."}
{"id": "621755", "revid": "339392", "url": "https://it.wikipedia.org/wiki?curid=621755", "title": "AS-1", "text": ""}
{"id": "621758", "revid": "767487", "url": "https://it.wikipedia.org/wiki?curid=621758", "title": "Sadat X", "text": "\u00c8 famoso soprattutto per essere membro del gruppo di alternative hip hop Brand Nubian. Originariamente conosciuto come Derek X, Sadat prese il nome definitivo ispirandosi al nuovo presidente egiziano Anwar Sadat. La X \u00e8 ripresa dalla pratica tipica della \"Nation of Islam\" di cambiare il cognome degli adepti in una semplice X.\nBiografia.\nSadat X ha debuttato con i Brand Nubian nel 1989, con la pubblicazione del singolo di debutto \"Brand Nubian\" b/w \"Feels So Good\". L'album di debutto del gruppo, \"One for All\", fu pubblicato nel tardo 1990, e conteneva i singoli \"All For One\", \"Wake Up\" e \"Slow Down\". L'album fu ben recepito, ispirato dagli insegnamenti della \"Nation of Islam\", allo stesso modo di altri gruppi di successo del medesimo periodo come X-Clan, Public Enemy e Poor Righteous Teachers. \"One For All\" \u00e8 considerato un album \"classico\" della musica hip hop e fu premiato con il \"The Source Magazine's Five Mic Albums\". I Brand Nubian ritornarono nel 1993 con l'album \"In God We Trust\", che conteneva il singolo \"Punks Jump Up To Get Beat Down\". Sadat fu coinvolto in una controversia dopo la pubblicazione del brano, per via dei presunti contenuti omofobici. Dopo il successivo album composto di remix e rivisitazioni \"Everything is Everything\" del 1994, i Brand Nubian si dedicarono a carriere soliste. Nel 1996, Sadat pubblic\u00f2 il suo primo album solista, \"Wild Cowboys\", con produzioni di Pete Rock, Da Beatminerz, Diamond D, Showbiz e Buckwild. L'album conteneva i singoli \"Hang 'Em High\" e \"The Lump Lump\". Sadat si riun\u00ec con gli altri membri dei Brand Nubian Grand Puba, Lord Jamar e DJ Alamo per la pubblicazione dell'album 1998 \"Foundation\".\nL'album fu ben recepito da pubblico e critica, e conteneva la hit \"Don't Let it Go to Your Head\". Dopo l'album, i Brand Nubian si dedicarono di nuovo a carriere soliste. Nel 1999, Sadat collabor\u00f2 con Common nel singolo \"1-9-9-9\", per la compilation della Rawkus Records \"Soundbombing II\". Sadat pubblic\u00f2 poi un EP nel 2000, intitolato \"The State of New York vs. Derek Murphy\", contenente il singolo \"Ka-Ching\". I Brand Nubian si sono riuniti di nuovo nel 2004, per la pubblicazione dell'album \"Fire in the Hole\". Sadat ha pubblicato il suo secondo album solista, \"Experience &amp; Education\", nel 2005, con produzioni di Diamond D, DJ Spinna and Minnesota. Il 22 dicembre 2005, Sadat \u00e8 stato arrestato e incriminato per possesso illegale di arma da fuoco e resistenza a pubblico ufficiale. . Il 3 ottobre 2006, la Female Fun Music ha pubblicato il terzo album di Sadat \"Black October\"."}
{"id": "621759", "revid": "44638", "url": "https://it.wikipedia.org/wiki?curid=621759", "title": "Pianosa", "text": ""}
{"id": "621769", "revid": "4914307", "url": "https://it.wikipedia.org/wiki?curid=621769", "title": "Montecristo", "text": ""}
{"id": "621773", "revid": "38129", "url": "https://it.wikipedia.org/wiki?curid=621773", "title": "Missile aria superficie", "text": ""}
{"id": "621776", "revid": "78273", "url": "https://it.wikipedia.org/wiki?curid=621776", "title": "HS-117", "text": ""}
{"id": "621778", "revid": "1598666", "url": "https://it.wikipedia.org/wiki?curid=621778", "title": "Simboli della Contea di Meath", "text": "Il simbolo della contea del Meath \u00e8 uno scudo con all'interno simboli che richiamano alcune fra le pi\u00f9 caratteristiche parti o culture della zona.\nI colori basilari dello scudo sono il verde all'interno, che insieme all'oro del contorno rappresentano i colori sportivi della contea, mentre il blu presente sempre all'interno simboleggia il fiume Boyne che attraversa l'intero territorio.\nLa corona situata nella parte alta dello scudo richiama 'Tara of the Kings', l'antica Collina reale di Tara.\nNewgrange, indicato come il pi\u00f9 raffinato e meglio conservato fra i numerosi e importantissimi reperti archeologici della Valle del Boyne \u00e8 simboleggiato dal motivo circolare concentrico bianco, mentre la croce celtica richiama l'importante tradizione cristiana e medievale, presente nei monasteri di Kells o Slane fra i tanti.\nIl salmone \u00e8 l'elemento pi\u00f9 particolare e curioso e rappresenta il \"bradan feasa\", ovvero la storia mitologica irlandese del \"Salmone della Conoscenza\".\nIl mito narra di come Fionn MacCumhall acquis\u00ec poteri sovrannaturali quando infil\u00f2 il suo dito in bocca dopo averselo bruciato nell'intento di cucinare il salmone. Riuscendo ad assaggiare il pesce divino, Fionn non solo acquis\u00ec il potere di profezia e di conoscenza, ma anche quello di curare persone malate facendogli bere acqua del Boyne dal palmo delle sue mani. Questo aneddoto del 'Salmone della Conoscenza' ancora sopravvive nel detto gaelico \"Slainte an Bhradain Chugat\" - Salute del salmone a te!\nLa bandiera, coi colori gi\u00e0 citati oro e verde, \u00e8 identica a quella del Donegal .\nAltri simboli.\nQuesto stemma appena descritto \u00e8 quello adottato non moltissimi anni fa dal Consiglio della contea. Anticamente, specialmente per riferirsi alla provincia, il Meath aveva uno scudo nel quale era raffigurato un re, questo ad indicare ovviamente le origini della \"Royal County\". Questo simbolo era anche adottato dalla Meath GAA, che invece ora ne ha scelto uno nuovo pi\u00f9 moderno e sportivo, dove il re compare ancora ma accompagnata da una stilizzazione del Boyne e gli strumenti degli sport gaelici.\nIl Consiglio della contea ha inoltre adottato un logo ufficiale, marchio registrato, per le attivit\u00e0 turistiche e del consiglio stesso, con una scritta pittoresca \"Meath\", con la a forma di spirale di Newgrange."}
{"id": "621780", "revid": "161374", "url": "https://it.wikipedia.org/wiki?curid=621780", "title": "SS233", "text": ""}
{"id": "621781", "revid": "729019", "url": "https://it.wikipedia.org/wiki?curid=621781", "title": "Strada statale 233 Varesina", "text": "L'ex strada statale 233 Varesina (SS 233), ora strada provinciale ex strada statale 233 Varesina (SP ex SS 233) nella citt\u00e0 metropolitana di Milano ed in provincia di Como e strada provinciale 233 Varesina (SP 233) in parte della provincia di Varese, \u00e8 una strada provinciale italiana.\nStoria.\nLa strada statale 233 venne istituita nel 1959 con il seguente percorso: Milano - Saronno - Tradate - Varese - Valganna - Confine Svizzero di Ponte Tresa.\nIn seguito al decreto legislativo n. 112 del 1998, dal 2001 la gestione del tratto dal km 0,000 (Milano) al km 49,200 (Varese) \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della citt\u00e0 metropolitana di Milano (ex provincia), della provincia di Varese e della provincia di Como per le tratte territorialmente competenti. La tratta Varese - Lavena Ponte Tresa, in uscita dall'abitato di Varese, \u00e8 gestita dalla provincia di Varese.\nPercorso.\nHa inizio a Milano, come continuazione verso nord di via Giovanni Battista Grassi; prosegue in direzione nord ovest attraversando vari comuni del circondario milanese quali Baranzate, Bollate, Arese e Garbagnate Milanese. Prosegue sul confine tra la provincia di Varese e la provincia di Como, attraversando i comuni di Caronno Pertusella, Origgio, Saronno, Gerenzano, Turate, Cislago, Mozzate, Carbonate, Locate Varesino, Tradate, Venegono Inferiore, Castiglione Olona e Vedano Olona, giunta in localit\u00e0 Ponte di Vedano. Svincola con la Sp57 per Gazzada Schianno con la Sp3 e con la tangenziale di Varese (quest'ultima rappresenta il collegamento diretto fra i due tronconi), prosegue verso la \"Marcollina\" per terminare a Varese in viale Luigi Borri. Quest'ultimo tratto, a partire da Bizzozero, fra il 1907 e il 1950 ospitava sul lato sinistro provenendo dal capoluogo il binario della rete tranviaria di Varese.\nLa strada riprende poi a nord di Varese come prosecuzione del viale Valganna, dirigendosi sempre verso nord e lambisce Induno Olona, passa presso le grotte di Valganna, attraversa i paesi di Ganna e Ghirla (che costituiscono il comune di Valganna), attraversa Cugliate Fabiasco, Marchirolo, Cadegliano Viconago e giunge a Lavena Ponte Tresa, dove c'\u00e8 il confine di Stato di Ponte Tresa con la Svizzera.\n\u00c8 una strada di grande comunicazione in ambito regionale, ma il traffico non \u00e8 scorrevole specialmente nella tratta da Milano a Varese, a causa dell'unica corsia disponibile per ciascun senso di marcia e per l'attraversamento di numerosi comuni sprovvisti di un percorso in variante (ad eccezione di Saronno e Tradate); il limite di velocit\u00e0 \u00e8 in questa tratta quasi sempre posto a 50\u00a0km/h. Pi\u00f9 scorrevole invece \u00e8 la tratta da Varese al confine svizzero, con diversi tratti rettilinei extraurbani (anche se , per questioni di sicurezza, il limite \u00e8 stato ridotto da 90\u00a0km/h a 70\u00a0km/h)."}
{"id": "621783", "revid": "1522738", "url": "https://it.wikipedia.org/wiki?curid=621783", "title": "Democratici (Brasile)", "text": "I Democratici (in lingua portoghese: \"Democratas\" - Dem) sono un partito politico brasiliano di orientamento liberal-conservatore fondato nel 1985; inizialmente designato come Partito del Fronte Liberale (\"Partido da Frente Liberal\" - PFL), ha assunto l'anzidetta denominazione nel 2007.\nIl partito \u00e8 membro dell\"'Organizzazione Democratico Cristiana d'America\". \u00c8 promotore di una politica improntata al pragmatismo, rendendosi disponibile ad alleanze anche con partiti di diversa matrice politica.\nStoria.\nFondato alla fine della dittatura militare, il partito si present\u00f2 come una forza politica moderna, favorevole al decentramento amministrativo e alla riduzione dei poteri dei vertici statali, anche se molti dei suoi membri provenivano dal Partito Democratico Sociale (poi Partito Progressista), erede dell'ARENA il partito della giunta militare. Leader all'atto della fondazione fu il senatore Guilherme Palmeira. Alle elezioni del 1986, il PFL con il 17,7% dei voti si posizion\u00f2 al secondo posto dietro al Partito del Movimento Democratico Brasiliano (PMBD), da sempre all'opposizione ai governi dell'ARENA, con il quale collabor\u00f2 al governo. Alle politiche del 1990, il PFL rimase secondo partito, ma perse il 5% dei consensi, scendendo al 12,4% ed eleggendo 83 deputati.\nAlle politiche del 1994, il PFL increment\u00f2 leggermente voti e seggi, ottenendo rispettivamente il 12,9% dei consensi e 89 deputati. Ci\u00f2 nonostante venne superato sia dal PMDB sia la PSDB. Dal 1994 al 2002 il PFL ha preso parte ai governi di Fernando Henrique Cardoso del PSDB, insieme a: Partito della Social Democrazia Brasiliana (centro), Partito del Movimento Democratico Brasiliano (centro), Partito Progressista (centrodestra), Partito Laburista Brasiliano (centrodestra), Partito Socialdemocratico (centro). L'alleanza moderata aiut\u00f2 il PFL, che alle elezioni legislative del 1998 ottenne il 16% dei voti ed elesse 105 deputati su 513, divenendo il primo partito del paese, innanzi a PSDB e PMDB.\nIl PFL nel 2002 sostenne la candidatura a presidente del sindacalista Luiz In\u00e1cio Lula da Silva del Partito dei Lavoratori (PT, sinistra socialista). Alle politiche del 2002, il PFL raccolse il 13,4% dei voti, eleggendo 84 deputati e ricollocandosi come terza forza, in termini percentuali, dopo PT e PSDB. Dopo poco il PFL \u00e8 per\u00f2 uscito dal governo e alle presidenziali del 2006 \u00e8 tornato all'alleanza moderata, sostenendo Geraldo Alckmin del PSDB, che, con il 41% dei consensi, \u00e8 riuscito a portare al ballottaggio il presidente Lula, 48,7%, penalizzato dagli scandali che hanno coinvolto il suo partito e che hanno dato vita alla scissione del Partito Socialismo e Libert\u00e0 (PSOL).\nIl PFL, alle elezioni del 2006, ottenne il 10,9% dei voti e 65 deputati alla Camera (su 513), con un decremento di ben 19 seggi. Al Senato, invece, il PFL elesse ben 6 senatori sui 27 in palio, dando vita al gruppo senatoriale pi\u00f9 consistente: 20 senatori su 81. Alle politiche del 2010 i Dem calarono ulteriormente, ottenendo l'8,3% dei voti e 43 seggi (-22). Al Senato conquistarono 6 seggi, perdendone ben 7."}
{"id": "621792", "revid": "228587", "url": "https://it.wikipedia.org/wiki?curid=621792", "title": "Monte Cristo", "text": ""}
{"id": "621795", "revid": "486946", "url": "https://it.wikipedia.org/wiki?curid=621795", "title": "Partido Progressista", "text": ""}
{"id": "621799", "revid": "339392", "url": "https://it.wikipedia.org/wiki?curid=621799", "title": "Campionato di Eccellenza Promozioni &amp; Play-off Nazionali 1995/96", "text": ""}
{"id": "621800", "revid": "228587", "url": "https://it.wikipedia.org/wiki?curid=621800", "title": "Som", "text": ""}
{"id": "621811", "revid": "7336", "url": "https://it.wikipedia.org/wiki?curid=621811", "title": "Stato di Washington", "text": ""}
{"id": "621815", "revid": "226458", "url": "https://it.wikipedia.org/wiki?curid=621815", "title": "MS-CHAPv2", "text": "MS-CHAP versione 2 deriva dal protocollo MS-CHAP. In MS-CHAPV2 il processo di autenticazione \u00e8 reciproco, il client e il server si presentano e il server deve dimostrare al client che \u00e8 in grado di accedere al database dove \u00e8 contenuta la password dell'utente che sta tentando la connessione.\nIn linea di massima i passi compiuti dal processo di autenticazione sono:\nRispetto al MS-CHAP l'MS-CHAP v2 \u00e8 pi\u00f9 sicuro, questo perch\u00e9:"}
{"id": "621821", "revid": "436907", "url": "https://it.wikipedia.org/wiki?curid=621821", "title": "Gore", "text": ""}
{"id": "621826", "revid": "767487", "url": "https://it.wikipedia.org/wiki?curid=621826", "title": "Come inguaiammo l'esercito", "text": "Come inguaiammo l'esercito \u00e8 un film del 1965 diretto da Lucio Fulci.\nTrama.\nNick Moroni (Remo Germani), giovane cantante richiamato alle armi, viene a sapere che la moglie Catherine (Alicia Brandet) dalla quale vive separato \u00e8 sul punto di partire per l'America portando con s\u00e9 il figlioletto nato dalla loro unione, cos\u00ec rapisce il pupo e lo conduce in caserma, incaricando il soldato Piscitello (Franco) di tenerlo ben nascosto. Il terribile sergente Camilloni (Ciccio), scoperto il bambino viene indotto a credere che glielo abbia lasciato una donna con la quale in passato ha avuto una relazione e, convinto di essere il padre della creatura, prega a sua volta Piscitello di tenerlo nascosto agli occhi di tutti. Piscitello approfitta naturalmente della situazione per ricattare il sergente, pretendendo agevolazioni a non finire e sottoponendolo a vessazioni di ogni sorta..."}
{"id": "621828", "revid": "767487", "url": "https://it.wikipedia.org/wiki?curid=621828", "title": "Per un pugno nell'occhio", "text": "Per un pugno nell'occhio \u00e8 un film del 1965 diretto da Michele Lupo.\nTrama.\nFranco e Ciccio sono due commercianti di armi scalcagnati e pasticcioni che giungono nel desolato paesino di \u201cSanta Genoviefa\u201d dove regna la pace: in questa situazione si lamentano sia il venditore di armi sia il becchino che non fanno affari. Franco e Ciccio si trovano implicati loro malgrado in una serie di vicende locali di tresche e tradimenti, creando involontariamente equivoci a non finire e finendo per mettere in paese tutti contro tutti. Il venditore di armi e il becchino gioiscono per la rinascita delle loro attivit\u00e0.\nProduzione.\nIl film \u00e8 una parodia del film \"Per un pugno di dollari\" di Sergio Leone fin dalla grafica dei titoli di testa: le scene, le battute, la fisionomia degli attori e la colonna sonora sono tutti diligentemente plasmati sul film originale con effetto parodistico; ad esempio il riutilizzo frequente in contesti sempre differenti del famoso \u201cquando un uomo con la pistola incontra...\u201d e l'assolo di tromba e chitarra. Franco e Ciccio inoltre sono accompagnati musicalmente dallo scacciapensieri."}
{"id": "621832", "revid": "132406", "url": "https://it.wikipedia.org/wiki?curid=621832", "title": "Progressisti (Brasile)", "text": "I Progressisti (in portoghese: \"Progressistas\") sono un partito politico brasiliano di orientamento conservatore fondato nel 1995; inizialmente designato come Partito Progressista Brasiliano (\"Partido Progressista Brasileiro\" - PPB), nel 2003 ha preso il nome di Partito Progressista (PP), assumendo infine l'odierna denominazione nel 2017.\nStoria.\nIl \"Partito Progressista Brasiliano\" nacque a seguito della fusione tra:\nIl PDS era nato dalla trasformazione dell'ARENA il partito della giunta militare al potere dal 1969 al 1985. Alle elezioni del 1982 il PDS risult\u00f2 il primo partito politico con il 43,2% dei voti. Nel 1988 il PDS sub\u00ec la scissione del Partito del Fronte Liberale che volle allearsi con il Partito del Movimento Democratico Brasiliano, da sempre avversario dell'ARENA.\nIl PDC era, invece, un piccolo partito centrista fondato nel 1985 che si considerava erede del \"Partido Democrata Crist\u00e3o\", fondato nel 1945, quale alternativa a liberali e socialisti, e sciolto dalla dittatura militare nel 1965.\nIl PDS aveva conseguito alle elezioni del 1990 l'8,9% dei voti e il PDC il 3%. Entrambi avevano visto incrementare i propri consensi, infatti, alle elezioni del 1986 aveva rispettivamente raccolto il 7,8 e l'1,2%.\nAlle elezioni del 1998, il PPB ottenne il 10% dei voti, eleggendo 60 deputati e ponendosi come la quarta forza politica dopo il PSDB, PFL, PMDB. Tra il 1998 ed il 2002 il PPB sostenne il governo moderato di Fernando Henrique Cardoso del PSDB.\nAlle elezioni legislative del 2002 il PPB ottenne il 7,4% dei voti ed elesse 49 seggi. Nel 2003 il Partito Progressista Brasiliano assunse la denominazione di \"Partito Progressista\" (da distinguere, quindi, dal soggetto politico che nel 1993 vi era confluito).\nAlle elezioni del 2006 il partito cal\u00f2 lievemente al 7,1% dei consensi, ottenendo 41 seggi. Il calo si fece pi\u00f9 sostanzioso alle politiche del 2010 dove il partito scese al 6,6%, ma riusc\u00ec comunque a confermare i 41 seggi delle elezioni precedenti.\nNel 2017 il partito assunse la attuale denominazione \"Progressisti\"."}
{"id": "621833", "revid": "767487", "url": "https://it.wikipedia.org/wiki?curid=621833", "title": "Le spie vengono dal semifreddo", "text": "Le spie vengono dal semifreddo, conosciuto anche con il titolo I due mafiosi dell'F.B.I., \u00e8 un film del 1966 diretto da Mario Bava.\nTrama.\nIl Dottor Goldfoot (Vincent Price) ha intenzione di provocare un conflitto internazionale tra gli USA e l'URSS. Per fare ci\u00f2, si servir\u00e0 di un esercito di automi. Sono le \"ragazze-esplosive\", robot sensuali capaci di auto-distruggersi. Ad impedire questa follia, saranno Franco e Ciccio, due maldestri addetti di un albergo, desiderosi di diventare spie.\nProduzione.\nFulvio Lucisano, dopo il successo di \"Due mafiosi contro Goldginger\", decise di scrivere una storia per il duo comico siciliano, avvalendosi di una co-produzione internazionale. Si tratta del sequel di \"Dr. Goldfoot e il nostro agente 00\u00bc\".\nEsistono due versioni in circolazione: quella italiana, che ha pi\u00f9 scene con Franco e Ciccio, e quella americana, invece, che punta sul divo Vincent Price.\nMario Bava non era interessato al progetto ma fu costretto a parteciparvi perch\u00e9 era sotto contratto con Lucisano.\nGli interni sono stati ricreati negli studi di Cinecitt\u00e0. La maggior parte delle scene sono ambientate a Roma.\n\u00c8 il primo film di Laura Antonelli.\nDistribuzione.\n\u00c8 stato esportato negli Stati Uniti, dove \u00e8 conosciuto col titolo di \"Dr. Goldfoot and the Girl Bombs\".\nFu distribuito, successivamente, in formato home video e in piattaforme streaming.\nAccoglienza.\nPaolo Mereghetti, nel suo dizionario omonimo, lo considera una \u00abgoffa parodia dei film di 007 girata in economia\u00bb.\nLa rivista FilmTv recensisce la pellicola come \u00abuna farsa infantile e simpatica\u00bb."}
{"id": "621834", "revid": "77358", "url": "https://it.wikipedia.org/wiki?curid=621834", "title": "Bodybuilder", "text": ""}
{"id": "621836", "revid": "767487", "url": "https://it.wikipedia.org/wiki?curid=621836", "title": "Come svaligiammo la Banca d'Italia", "text": "Come svaligiammo la Banca d'Italia \u00e8 un film del 1966 diretto da Lucio Fulci. \u00c8 una parodia del film \"7 uomini d'oro\" del 1965.\nTrama.\nFranco e Ciccio sono due ladri che falliscono sempre nei loro intenti, al contrario del loro fratello maggiore Paolo, detto il \"Maestro\", che \u00e8 invece un abile e celebre ladro. Paolo cerca di tenere a bada Franco e Ciccio, offrendo loro soldi e compagnia femminile per intrattenerli, anche se le donne ben presto rifuggono dall'imbecillit\u00e0 dei due.\nNuovamente alla ricerca di due fidanzate per Franco e Ciccio, Paolo sembra individuarle nel duo \"Ketty\", altrimenti nominato \"le due ochette\", poich\u00e9 le due ragazze, pur carine, si distinguono per essere amabilmente goffe e scervellate.\nConvinto di aver trovato la sistemazione per i due fratelli, Paolo parte per l'estero per iniziare a preparare il suo ultimo colpo, con il quale prevede di svaligiare la Banca d'Italia. Prima della sua partenza, Ciccio riesce per\u00f2 a sottrargli dalla cassaforte il dossier che contiene la minuziosa descrizione del piano che consentir\u00e0 di portare a termine il colpo.\nSeguendo il dossier alla lettera, Franco e Ciccio riescono a formare una banda di sedicenti specialisti, che si riveleranno al contrario degli incapaci, e preparano a loro volta il colpo. Le cose per\u00f2 non vanno esattamente come nel dossier scritto dal \"Maestro\", il quale viene a sapere dell'iniziativa e si precipita sul posto. Dopo una serie di comici imprevisti, Franco e Ciccio riescono comunque a portare a termine il colpo, mentre il \"Maestro\" viene arrestato."}
{"id": "621837", "revid": "59976", "url": "https://it.wikipedia.org/wiki?curid=621837", "title": "Aeroporti di Londra", "text": "Londra \u00e8 servita da 9 aeroporti:\nLON \u00e8 il codice IATA che identifica gli aeroporti dell'area di Londra."}
{"id": "621838", "revid": "599013", "url": "https://it.wikipedia.org/wiki?curid=621838", "title": "Canela (gruppo etnico)", "text": "I Canela sono un gruppo etnico del Brasile che ha una popolazione stimata in 2.722 individui (2010). Il gruppo \u00e8 composto da due sottogruppi che parlano la stessa lingua e che hanno modelli culturali simili: i Ramkokramekr\u00e1 e gli Apanyekr\u00e1. Fino agli inizi del XX secolo esisteva anche un terzo sottogruppo, i Kenkatey\u00ea, poi estintisi.\nLingua.\nI Ramkokramekr\u00e1 e gli Apanyekr\u00e1 parlano la lingua canela, lingua che appartiene alla famiglia linguistica J\u00ea.\nInsediamenti.\nVivono nello stato brasiliano di Maranh\u00e3o. Il villaggio principale dei Ramkokamekr\u00e1, Escalvado, si trova a circa 70 chilometri a sud-sud-est della citt\u00e0 di Barra do Corda ed \u00e8 conosciuto anche come Aldeia do Ponto. La delimitazione e l'omologazione dei 125.212 ettari complessivi del territorio indigeno dei Canela \u00e8 avvenuta tra il 1971 e il 1983. In precedenza queste terre erano situate nel comune di Barra do Corda, ma ora si trovano nel nuovo comune di Fernando Falc\u00e3o, nato dall'espansione della vecchia citt\u00e0 di Jenipapo dos Resplandes. Il limite meridionale \u00e8 in gran parte delimitato dai monti Alpercatas.\nPer quanto riguarda gli Apanyekr\u00e1, l'omologazione del territorio indigeno Porquinhos, per una superficie totale di 79.520 ettari situati nei comuni di Fernando Falc\u00e3o e Graja\u00fa, \u00e8 avvenuta solo agli inizi degli anni ottanta. Il villaggio principale degli Apanyekr\u00e1 si trova a circa 80 chilometri a sud ovest del comune di Barra do Corda, mentre 75 chilometri di foresta facilmente percorribili separano il territorio dal comune di Graja\u00fa ad est. A differenza dei Ramkokamekr\u00e1, gli Apanyekr\u00e1 dispongono di un ambiente naturale pi\u00f9 generoso in termini di campi coltivabili con il taglia-e-brucia e di selvaggina e pesci, con il fiume Corda che scorre all'interno dell'area.\nStoria.\nFino agli anni quaranta del XX secolo i due gruppi hanno convissuto in maniera relativamente isolata. In seguito ci sono stati numerosi contatti con gli allevatori locali, con missionari e con agenti del FUNAI."}
{"id": "621843", "revid": "438678", "url": "https://it.wikipedia.org/wiki?curid=621843", "title": "I due sanculotti", "text": "I due sanculotti \u00e8 un film del 1966 diretto da Giorgio Simonelli.\nTrama.\nFrancia, luglio 1789, pochi giorni prima dello scoppio della Rivoluzione Francese, Franco e Ciccio La Capra arrivano a Parigi in cerca di lavoro. Riescono a trovare lavoro presso un at\u00e9li\u00e8r per nobildonne gestito dal signor Fran\u00e7ois grazie alla raccomandazione di una loro zia che un tempo viveva in Francia. Quando un gruppo di nobili inferociti assalta l'at\u00e9li\u00e8r perch\u00e9 Franco e Ciccio hanno messo le mani addosso alle loro mogli, un nobile di nome Deville nota che Franco assomiglia in modo impressionante al fratello del Re, il conte D'Artois. Siccome il conte D'Artois deve lasciare Parigi alla volta di Vienna nella speranza che gli Austriaci aiutino i nobili nell'imminente insurrezione, Franco deve impersonare il conte durante il consueto ricevimento mentre Ciccio far\u00e0 la parte di un nobile austriaco, il barone Fon Ciccenburg. Nonostante le lezioni di buone maniere impartitegli, Franco e Ciccio combineranno un sacco di guai per finire catturati dai Sanculotti (i rivoluzionari francesi) e sfuggire pi\u00f9 volte alla ghigliottina (inventata dal professor Guillotin e a cui Franco e Ciccio hanno dato il nome quando lavoravano al suo servizio) grazie all'aiuto della Primula Rossa. Dopo essere diventati Generali dell'esercito francese ed aver conosciuto Napoleone, Franco e Ciccio verranno condannati nuovamente al patibolo dal brusco giudice e, di nuovo, salvati dalla Primula Rossa. Alla fine si scopre il motivo per cui la Primula Rossa tiene tanto alla loro salvezza e i due La Capra decidono di svignarsela per tornare in Italia."}
{"id": "621846", "revid": "110157", "url": "https://it.wikipedia.org/wiki?curid=621846", "title": "Galibi-Marworno", "text": " \nI Galibi-Marworno (o anche Galibi do Ua\u00e7\u00e1) sono un piccolo gruppo etnico del Brasile che ha una popolazione stimata in circa 1.825 individui.\nParlano la lingua caribe e sono principalmente di fede animista. Vivono nello Stato brasiliano dell'Amap\u00e1."}
{"id": "621847", "revid": "1522738", "url": "https://it.wikipedia.org/wiki?curid=621847", "title": "Partido Trabalhista Brasileiro", "text": ""}
{"id": "621848", "revid": "46931", "url": "https://it.wikipedia.org/wiki?curid=621848", "title": "Galibi do Ua\u00e7\u00e1", "text": ""}
{"id": "621849", "revid": "767487", "url": "https://it.wikipedia.org/wiki?curid=621849", "title": "I due par\u00e0", "text": "I due par\u00e0 \u00e8 un film del 1965 diretto da Lucio Fulci.\nTrama.\nFranco e Ciccio Impallomeni sono due artisti fratelli ambulanti siciliani. Dopo uno spettacolo disastroso, decidono di emigrare negli Stati Uniti d'America, ma sbagliano nave e finiscono a Nuova Quiracao, capitale di Santa Prisca, un piccolo stato centro-americano oppresso dalla dittatura sanguinaria dal generale Jos\u00e8 Limar. Quest'ultimo \u00e8 sostenuto dagli USA e chiede aiuto nella guerra civile che lo oppone ai \"baffudos\" e alle \"sbarbados\", ma l'ambasciatore gli comunica che i par\u00e0 americani difenderanno solo i loro concittadini, e attaccheranno invece i ribelli solo se offesi per primi.\nLimar architetta quindi uno stratagemma: prelevare due prigionieri dal campo di concentramento, travestirli da par\u00e0 e creare confusione con i \"baffudos\", al fine di far scoppiare le ostilit\u00e0 tra loro e l'esercito statunitense. Per il compito vengono scelti proprio Franco e Ciccio, che al loro arrivo erano stati immediatamente catturati, i quali dopo una serie di avventure riescono addirittura a prendere il potere: Ciccio pu\u00f2 quindi fregiarsi del titolo di \"Ciccio I\", dittatore di Santa Prisca.\nLa loro esperienza politica dura per\u00f2 molto poco: Limar riesce a riprendere il potere e ordina di fucilarlli, ma rimane vittima dell'attentato organizzato dalle sbarbados. Cos\u00ec i due riescomo a fuggire mentre le sbarbados preso il potere soggiogano i barbudos e instaurano la dittatura femminile. I due intanto scappano travestiti da par\u00e0 americani e si imbarcano su un aereo credendo finalmente di arrivare in America, ma vengono invece condotti forzatamente in Vietnam."}
{"id": "621853", "revid": "433605", "url": "https://it.wikipedia.org/wiki?curid=621853", "title": "Kutha", "text": "Kutha (ma anche Kutu o Kuta) \u00e8 il nome dato a due luoghi, uno reale, l'altro mitico.\nLa Kutha reale (nelle vicinanze della moderna Tell Habil Ibraham) fu un'antica citt\u00e0 sumera nella terra di Akkad sulla riva destra del ramo orientale dell'alto Eufrate, a nord di Nippur. La citt\u00e0 si trov\u00f2 spesso sotto l'assedio dei Gutei o degli Amorrei o a volte di entrambe le popolazioni. La citt\u00e0 era sede di commerci, soprattutto da parte di contrabbandieri. Fra i principali prodotti di commercio vi era l'ossidiana, il lapislazzulo, la corniola e altre pietre e metalli preziosi che provenivano principalmente da nordest (moderno Iran ed Afghanistan). Queste gemme venivano poi spedite a valle per la lavorazione da parte di gioiellieri della citt\u00e0 di Umma, Uruk e altre. \nLa sua popolazione attorno al 2700 a.C. contava meno di 5.000 abitanti.\nKutha era la citt\u00e0 del culto di Nergal, il re degli inferi. \nLa Kutha mitologica \u00e8 il nome dato alla capitale degli inferi, Irkalla.\nControversie.\nL'autore del moderno libro occulto denominato il Simon Necronomicon sostiene che il nome Cthulhu usato nelle opere di H.P. Lovecraft derivi dal nome di questa citt\u00e0. Nel libro viene esposta la teoria che Cthulhu sia in realt\u00e0 \"Kuthalu\", il cui significato sarebbe \"l'uomo di Kutha\" o \"uomo degli inferi\" e sarebbe quindi un dio dei morti, o pi\u00f9 precisamente Nergal. Questo ha dato nuovo vigore all'ipotesi che i romanzi di Lovecraft riguardanti il mito di Cthulhu siano basati sulla mitologia sumera. \nIn realt\u00e0 non ci sono prove per sostenere questa teoria e Chris Siren, autore della FAQ sulla mitologia sumerica, dichiara che la parola \"LU\" con significato di \"uomo\" viene usata soltanto come un prefisso e non suffisso (cosicch\u00e9 il nome, se fosse esistito veramente, sarebbe stato \"Lukutha\" e non \"Kuthalu \"), riferendosi quindi specificamente a uomini mortali e non a dei."}
{"id": "621854", "revid": "110157", "url": "https://it.wikipedia.org/wiki?curid=621854", "title": "Caritiana", "text": " \nI Caritiana (o anche Karitiana, Car\u00fatana) sono un piccolo gruppo etnico del Brasile che ha una popolazione stimata in circa 360 individui. \nParlano la lingua Karitiana (codice ISO 639: KTN), suddivisa nei dialetti Adaru, Arara, Dzaui (Dzawi), Jauarete (Yawarete Tapuya), Jurupari (Yurupari Tapuya), Mapache, Uadzoli (Wadzoli), Urubu. I Caritiana sono principalmente di fede animista. Vivono a nord-est dello stato brasiliano dell'Amazonas, vicino Curripaco. Sono correlati ad altri gruppi: i Curripaco e i Baniwa."}
{"id": "621856", "revid": "46931", "url": "https://it.wikipedia.org/wiki?curid=621856", "title": "Karitiana", "text": ""}
{"id": "621857", "revid": "46931", "url": "https://it.wikipedia.org/wiki?curid=621857", "title": "Car\u00fatana", "text": ""}
{"id": "621859", "revid": "183869", "url": "https://it.wikipedia.org/wiki?curid=621859", "title": "Euro II", "text": "EURO II (comunemente chiamato Euro2 o come \"EC 96\") \u00e8 il nome di un insieme di standard sulle emissioni introdotto nel 1995. Si applica ai veicoli stradali nuovi venduti nell'UE e sostituisce l'Euro I. \u00c8 stato sostituito dall'Euro III.\nNormative di riferimento.\nSono Euro 2 i veicoli immatricolati dopo il 1\u00ba gennaio 1997 che rispettano una delle seguenti norme:\nSono Euro 2 i motocicli immatricolati dopo il 1\u00ba aprile 2003 e ciclomotori immatricolati dopo il 17 giugno 2002 che rispettano una delle seguenti norme:"}
{"id": "621863", "revid": "110157", "url": "https://it.wikipedia.org/wiki?curid=621863", "title": "Partito Laburista Brasiliano (1981)", "text": "Il Partito Laburista Brasiliano (\"Partido Trabalhista Brasileiro\", PTB) \u00e8 un partito politico del Brasile.\nStoria.\nL'attuale PTB non va confuso con il PTB fondato dai sostenitori di Get\u00falio Vargas nel 1945. Il PTB \"storico\" era, infatti, un partito di sinistra, mentre l'attuale PTB \u00e8 un partito conservatore.\nIl PTB \u00e8 stato fondato nel 1981, quando il regime militare permise la nascita del sistema pluripartitico. Il PTB ebbe come suo primo leader Ivete Vargas, nipote di Get\u00falio Vargas, presidente del Brasile tra il 1951 ed il 1954.\nAlle elezioni politiche del 1982, le prime pluripartitiche, anche se non ancora completamente libere, il PTB ottenne il 4,5% dei consensi ed elesse 13 deputati. Il dato rimase inalterato in termini percentuali alle elezioni del 1986, ma il PTB elesse 5 deputati in pi\u00f9 grazie all'aumento del numero complessivo di deputati. Alle politiche del 1990, il PTB increment\u00f2 di poco i voti (5,6%), ma riusc\u00ec ad eleggere addirittura 38 seggi, tanti quanti il Partito della Social Democrazia Brasiliana, che aveva ottenuto l'8,7% dei consensi. Le legislative del 1994 segnano una leggera flessione per il PTB sia in termini di voti (5,2%), che di seggi (31).\nAlle elezioni legislative del 1998 il PTB raccolse il 5% dei voti ed ottenne 31 seggi. Alle successive elezioni del 2002 \u00e8 sceso al 4,6% ed ha eletto 26 deputati. Alle elezioni del 2006 il partito totalizz\u00f2 complessivamente il 4,7% delle preferenze e 22 deputati su 513 alla Camera, con un decremento di 4 deputati, mentre al Senato riusc\u00ec ad eleggere ben 3 senatori (buon risultato per un partito medio piccolo, ottenuto grazie alle alleanze elettorali), portando a 5 il numero totale dei propri senatori (su 81). Alle politiche del 2010, alla Camera il PTB cal\u00f2 al 4,2% ed elesse 21 deputati. Al Senato, invece, elesse un solo senatore sui due uscenti."}
{"id": "621870", "revid": "599013", "url": "https://it.wikipedia.org/wiki?curid=621870", "title": "Kaxinaw\u00e1", "text": "I Kaxinaw\u00e1 sono un gruppo etnico del Brasile e del Per\u00f9.\nLingua.\nParlano la lingua Kaxinaw\u00e1 che appartiene alla famiglia linguistica Pano. Si auto-identificano con il termine \"Huni Kui\" (\"uomini veri\"); la parola \"Kashinawa\", che d\u00e0 il nome al gruppo, significa letteralmente \"popolo del pipistrello\" e non \u00e8 accettata dagli stessi Kaxinaw\u00e1.\nInsediamenti.\nVivono al confine tra lo stato brasiliano dell'Acre e il Per\u00f9. In Brasile sono stanziati in alcuni villaggi lungo i fiumi Tarauac\u00e1, Jord\u00e3o, Breu, Muru, Envira, Humait\u00e1 e Purus. In Per\u00f9 si trovano sui fiumi Purus e Curanja."}
{"id": "621871", "revid": "2043251", "url": "https://it.wikipedia.org/wiki?curid=621871", "title": "Urbano Sacchetti", "text": "Biografia.\nNacque a Roma nel 1640, membro della nobile famiglia Sacchetti dei marchesi di Castel Romano, era il nipote del cardinale Giulio Cesare Sacchetti. Intraprese un viaggio di studi attraverso l'Europa e si addottor\u00f2 presso l'Universit\u00e0 di Pisa. Prest\u00f2 servizio presso numerosi uffici e tribunali della Curia romana.\nPapa Innocenzo XI lo elev\u00f2 al rango di cardinale diacono di San Nicola in Carcere nel concistoro del 1\u00ba settembre 1681 (in seguito opt\u00f2 per la diaconia di Santa Maria in Via Lata). Vescovo di Viterbo e Tuscania dal 29 marzo 1683 e poi abate di Galeata, pass\u00f2 tra i cardinali dell'ordine dei presbiteri con il titolo di San Bernardo alle Terme e in seguito opt\u00f2 per quello di Santa Maria in Trastevere.\nPartecip\u00f2 a due conclavi:\nMor\u00ec il 6 aprile 1705 all'et\u00e0 di 65 anni.\nGenealogia episcopale.\nLa genealogia episcopale \u00e8:"}
{"id": "621872", "revid": "1718925", "url": "https://it.wikipedia.org/wiki?curid=621872", "title": "Moncioni", "text": "Moncioni \u00e8 una frazione del comune di Montevarchi, in provincia di Arezzo, posta a 529 metri s.l.m. in posizione panoramica sulle colline del Chianti. \u00c8 oggi nota per la produzione di un olio d'oliva molto pregiato. Nei dintorni del paese, all'interno del parco di una villa privata si trova il \"Pinetum\", un giardino botanico progettato da Giuseppe Gaeta che ospita una vasta gamma di conifere esotiche.\nStoria.\nL'attuale frazione di Moncioni \u00e8 quanto rimane del borgo racchiuso tra le mura dell'antico Castello di Moncione, di cui non restano che poche vestigia, mentre la Moncioni propriamente detta, ovvero il villaggio di Moncioni (genitivo di appartenenza di Moncione), sarebbe l'odierna San Marco. Le due comunit\u00e0 infatti erano e lo sono tutt'oggi due parrocchie separate: S. Maria a Moncione e S.Marco, gi\u00e0 detto de Pocis, ora a Moncioni.\nTanto l'antico castello di Moncione quanto il Villaggio di Moncioni risiedono sul fianco settentrionale di Monte Luco della Berardenga, a levante di Montegonzi sulla destra del borro Rimaggio, e lungo la strada che da Montevarchi porta nel Chianti alto.\nUna pergamena del 25 marzo 1084 depositata presso la Badia di Coltibuono e oggi conservata nell'Archivio Diplomatico Fiorentino \u00e8 il pi\u00f9 antico fra i documenti relativi al castello di Moncione. Il documento, rogato in Moncione da Pietro notaro, tratta della vendita di alcune case, vigne, e terreni.\nFino dal secolo XII il castello di Moncione era feudo dei conti Guidi, e come tale lo qualificano i diplomi di Arrigo VI e di Federico II a favore di quei conti Palatini di Toscana. Prima dei conti Guidi, la signoria sul castello era dei marchesi del Monte S. Maria e di Pietrella.\nInfatti nell'ottobre 1098, il Marchese Enrico figlio del marchese Ugo e nipote di altro Marchese Enrico, trovandosi infermo nel castello di Pierle, fra le altre disposizioni testamentarie lasci\u00f2 alla di lui erede contessa Sofia la sua porzione del castello e corte di Montevarchi, il castello e corte di Leona, e il castello di Moncione con quanto teneva in quello del Tasso: et \"Castellum de Moncione cum sua curte, et quod habebat in castello et curte de Tasso\". Non si conosce per\u00f2 in che modo questi paesi di Moncione, di Levane, di Montevarchi ed altri del Val d'Arno superiore passassero dai marchesi di Petrella sotto il dominio dei conti Guidi.\nCerto \u00e8 che Moncione, nel 1247, venne affidata da Federico II a Guido Novello e al conte Simone detti \"da Battifolle\", figli illegittimi di Guido Guerra, per poi evidentemente essere ceduta al ramo dei Guidi di Dovadola se ne era feudatario Marcovaldo di Dovadola, figlio del Conte Ruggiero, quando cospir\u00f2 contro la Repubblica Fiorentina insieme con altro nobile, messere Piero di Gualterotto de' Bardi. E proprio per questo delitto, con sentenza del 3 dicembre 1336, furono quei due magnati condannati in contumacia alla pena della testa e alla confisca dei loro beni fra i quali fu compreso appunto il castello di Moncione. Ma gi\u00e0 nell'ottobre del 1336 Moncione si era ribellata ai Guidi approfittando della rivolta degli altri castelli vicini, come quello di Pietraversa, contro la mala amministrazione dei conti e in particolare contro quella di Guido di Ugo da Battifolle per il \"male reggimento che 'l giovane facea a' suoi fedeli d'opera di femmine, e ancora per sodducimento e conforto di certi grandi popolari di Firenze reggenti e nemici de' conti\"\nNel 1344 la Signoria di Firenze restitui' Moncione ai Conti Guidi per i buoni servigi resi dal conte Simone II di Battifolle alla causa della Repubblica essendosi recato in citt\u00e0 con 400 soldati per partecipare alla cacciata del Duca d'Atene.\nMa le turbolenti vicende di Moncioni non finirono qui. L'8 aprile 1419 fu ucciso a Montevarchi da Albertaccio de' Ricasoli e i suoi sgherri, il conte Guido da Moncione (rampollo dei Conti Guidi e signore del castello), e dunque Filippo Carducci, vicario di San Giovanni, assedio' il castello, dove si erano rifugiati gli assassini, con 500 uomini poi diventati 1000 grazie ai rinforzi inviati dal conte Guido da Poppi. Dopo la resa degli assediati, nello stesso anno Albertaccio, per riparare al torto, cedette Moncioni a Firenze che rimase alla signoria in via definitiva.\nPer questo nel balzello imposto nel 1444 dal Comune di Firenze a tutti gli abitanti del contado e distretto fiorentino il popolo di S. Maria a Moncione fu tassato per sei fiorini tra quelli del piviere di Cavriglia del contado fiorentino. Da una relazione del 23 dicembre 1562 appare inoltre, che la chiesa di S. Maria a Moncione era di padronato regio, e pagava ogni anno, a titolo di censo, due libbre di cera allo Stato."}
{"id": "621873", "revid": "460592", "url": "https://it.wikipedia.org/wiki?curid=621873", "title": "Mercyful Fate", "text": "I Mercyful Fate sono un gruppo musicale heavy metal danese fondato nei primi anni ottanta.\nStoria del gruppo.\nLa storia della band inizia quando Kim Bendix Petersen, cantante dei \"Black Rose\" conosciuto nell'ambiente con lo pseudonimo di King Diamond, si unisce ai \"Brats\", gruppo nel quale militano Hank Sherman, Michael Denner (chitarre) e Timi Hansen (basso) ai quali si aggiunge successivamente Kim Ruzz alla batteria. A questo punto, la band decide di cambiare nome in \"Mercyful Fate\".\nIl gruppo registra due demo e viene notato dall'etichetta inglese Enbony Records che chiede loro due canzoni da inserire nella compilation \"Metallic Storm\". Il primo vero contratto viene offerto ai Mercyful Fate dalla label olandese Rave-On Records, per la quale il combo danese registra in soli tre giorni l'EP \"Mercyful Fate\" uscito nel 1982.\nL'anno successivo la band firma un contratto con la Roadrunner Records e regista il primo full-length \"Melissa\", uscito nel 1983. L'album ottiene un ottimo successo sia di critica che di pubblico. Il \"sound\" della band \u00e8 caratterizzato dalla voce acutissima in falsetto di King Diamond contrapposta alle atmosfere sulfuree, oscure e dai testi satanisti. Il nome dell'album viene dal teschio che la band porta sempre con s\u00e9 nei \"live show\" e i testi narrano la storia di una strega.\nGi\u00e0 nel primo mini-LP sono presenti in forma embrionale le caratteristiche stilistiche di questa band: la forma musicale \u00e8 un heavy metal classico in stile Judas Priest e Iron Maiden, combinato con i primi elementi di quello che poi sar\u00e0 il black metal. I Mercyful Fate sfoggiano una tecnica musicale ineccepibile, sorretta dalla coppia di chitarristi Hank Shermann e Michael Denner capaci di assoli veloci e melodici. Parecchi cambi di tempo rendono le canzoni molto complicate e dinamiche ma le atmosfere rimangono oscure e tetre. La figura del leader \u00e8 fondamentale per capire la straordinaria diversit\u00e0 di questo gruppo: da sempre ispirato dal sommo maestro Alice Cooper, King Diamond ne rielabora la teatralit\u00e0 esasperandone il face paint e portandolo alquanto simile a quello di Gene Simmons. Il trucco di King Diamond sono due ali di pipistrello nere agli occhi sul volto bianco di cerone e una croce rovesciata sulla fronte. Questo simbolo molto blasfemo indica chiaramente le convinzioni filosofiche e religiose del danese, ispirato dalle dottrine di Aleister Crowley. Completano il look di questo controverso personaggio vistosi orecchini a croce rovesciata, l'asta del microfono fatta di due ossa incrociate, giubbotto \"chiodo\" senza maniche e cintura a cartucciera.\nLa passione di King Diamond per Judas Priest e Alice Cooper \u00e8 evidente negli stili di voce usati: il falsetto \u00e8 un'esasperazione degli acuti di Rob Halford mentre il cantato distorto ricorda parecchio Alice.\nNel 1984 esce \"Don't Break the Oath\": l'album \u00e8 da pi\u00f9 parti considerato il capolavoro della band che ripropone lo stile della precedente uscita integrandolo con una maggiore perizia tecnica, atmosfere oscure ulteriormente accentuate e una maggiore lunghezza generale del disco.\nDopo questa uscita i rapporti all'interno della band cominciano a incrinarsi poich\u00e9 King Diamond vuole continuare sulla strada dello stile oscuro che tanto ha dato al gruppo, mentre Hank Sherman vuole una svolta maggiormente commerciale sullo stile dell'hair metal. Date le insolubili divergenze fra i due nel dicembre 1984 la band si scioglie.\nCos\u00ec Hank Sherman si dedicher\u00e0 al suo progetto, i Fate, mentre King Diamond, seguito da Michael Denner e Timi Hansen, dar\u00e0 vita al suo fortunatissimo progetto solista.\nLa storia dei Mercyful Fate per\u00f2 non \u00e8 finita: infatti nel 1992 King Diamond \u00e8 in rotta di collisione con la sua casa discografica, la Roadrunner Records. Egli infatti ritiene che la casa non si impegni a sufficienza nella promozione dei dischi e decide cos\u00ec di interrompere i rapporti con essa. Rimasto senza contratto, il cantante decide di riunire la vecchia band, che si riforma con i membri originali con l'esclusione di Ruzz, che nel frattempo ha abbandonato le scene musicali, sostituito da Morten Nielsen.\nLa band pubblica cos\u00ec nel 1993 \"In the Shadows\". L'album vede come ospite alla batteria nella canzone \"Return of the Vampire\" Lars Ulrich dei Metallica, grande fan della band. Subito dopo questa uscita lasceranno la formazione sia Timi Hansen che Morten Nielsen, sostituiti rispettivamente da Sharlee D'Angelo e da Snowy Shaw.\nCon questa nuova formazione esce nel 1994 \"Time\": alla fine di quest'anno se ne va Snowy Shaw, sostituito da Bjarne T. Holm. Due anni pi\u00f9 tardi esce \"Into the Unknown\", seguito nel 1998 da \"Dead Again\" e nel 1999 da \"9\"."}
{"id": "621876", "revid": "767487", "url": "https://it.wikipedia.org/wiki?curid=621876", "title": "Intimacy - Nell'intimit\u00e0", "text": "Intimacy - Nell'intimit\u00e0 (\"Intimacy\") \u00e8 un film del 2001 diretto da Patrice Ch\u00e9reau. Vinse l'Orso d'Oro al Festival di Berlino nel 2001 e la protagonista Kerry Fox fu premiata con l'Orso d'argento per la miglior attrice.\nTrama.\nJay, quarantenne barista in un pub londinese che da giovane voleva essere musicista in una band, ha reciso bruscamente i legami con la famiglia, la moglie e due figli. Ora, un anno dopo, la sua vita sessuale \u00e8 scandita da incontri settimanali, ogni mercoled\u00ec dalle due alle quattro, con una coetanea. In un complice silenzio sulle rispettive esistenze, i due si appagano degli attimi di piacere, degli orgasmi che possono estrarre ai loro corpi, nello squallido alloggio di Jay, su un materasso sfatto, o sul pavimento. Spinto, forse, da desiderio di possesso, l'uomo decide, per\u00f2, di contravvenire al tacito patto; uno scambio generoso e gratuito, nella valutazione di Ian, l'amico e collega di lavoro gay. E comincia a seguirla di nascosto.\nI suoi pedinamenti lo conducono ad un pub, nel cui seminterrato, adibito a teatro underground, la donna interpreta un ruolo in un adattamento de \"Lo zoo di vetro\" di Tennessee Williams. Nell'intervallo tra i due atti, scambiando alcune impressioni con Andy, factotum della compagnia che, incuriosito dalla presenza del nuovo spettatore, gli ha offerto una birra, si rende conto di essere in presenza del marito della sua amante. Da lui apprende il nome di lei, Claire, e gli viene presentato il loro figlio. Nei giorni successivi, Jay torna ripetutamente. \u00c8 scattata in lui la molla della competizione. Sfrutta la confidenza con Andy per insinuare in lui, attraverso il racconto dei propri fallimenti affettivi, il dubbio, l'incertezza.\nInevitabilmente, la verit\u00e0 si svela. Il fragile compromesso, fondato sulla clandestinit\u00e0, su cui poggiava la ricerca di evasione dei due amanti, si spezza. E Claire, dopo un ultimo pomeriggio con Jay, non pu\u00f2 non ritornare dal fedele e devoto Andy, che, nell'orgogliosa difesa del suo piccolo mondo di affetti, questo compromesso personifica. Altrove, c'\u00e8 l'autodistruzione, il cupio dissolvi, tra droga e incontrollate pulsioni sessuali, di Victor, l'altro unico amico di Jay.\nProduzione.\nLe riprese, iniziate il 19 gennaio 2000, furono interamente girate, in lingua inglese, a Londra; gli interni presso gli Ealing Studios.\nSceneggiatura.\nLa sceneggiatura, cui contribu\u00ec lo stesso regista, nasce dalla commistione di due opere del drammaturgo e scrittore Hanif Kureishi, gi\u00e0 affermatosi come sceneggiatore di alcune commedie di era thatcheriana di Stephen Frears (\"My Beautiful Laundrette\" e \"Sammy e Rosie vanno a letto\"): il racconto \"Lampada da notte\", contenuto nella raccolta \"Love in a Blue Time\", e il romanzo breve \"Nell'intimit\u00e0\" (da cui \u00e8 stato ripreso il titolo della pellicola). Dello scrittore anglo-pakistano, Ch\u00e9reau cerca in particolare di conservare \"la cattiveria, l'assenza di compiacimento, la severit\u00e0.\nCritica.\nIl regista, proveniente dal teatro, sembra dare il meglio di s\u00e9 nel rapporto con gli attori, nell'aggressiva esplorazione dei loro corpi., nel filmare \" i gesti goffi e affannosi del desiderio...i loro corpi troppo lividi o troppo rosei nel viluppo inestricabile delle membra \". Kerry Fox ottenne l'Orso d'Argento per la migliore attrice. Eccezionale \u00e8 l'interpretazione di Timothy Spall nei panni di Andy.\nInevitabili, nel crudo realismo e l'audacia delle riprese - c'\u00e8 persino un'esplicita scena di fellatio non simulata da parte della Fox -, e nel tema dei due quarantenni alla ricerca di una liberazione dal condizionamento sociale, l'accostamento con \"Ultimo tango a Parigi\".\nDistribuzione.\nDistribuito dalla Mikado, il film usc\u00ec in Italia il 4 maggio 2001, accompagnato dal divieto per i minori di 18 anni.\nIl 16 ottobre 2020 il film \u00e8 stato trasmesso in televisione sul canale Cielo, in chiaro e in prima serata.\nColonna sonora.\nLa colonna sonora del film, come indicata nei titoli di coda, comprende i seguenti brani:"}
{"id": "621877", "revid": "767487", "url": "https://it.wikipedia.org/wiki?curid=621877", "title": "Fuga da Los Angeles", "text": "Fuga da Los Angeles (\"Escape from L.A.\") \u00e8 un film del 1996 diretto da John Carpenter. Sequel del fortunato \"\", sempre di Carpenter e con lo stesso protagonista, Kurt Russell nel ruolo che lo aveva reso famoso al grande pubblico, Jena Plissken (in originale Snake Plissken). Prodotto da Debra Hill come il prototipo, e da Russell al suo esordio nella produzione, \u00e8 un kolossal d\u2019azione targato Paramount Pictures con un budget da 50.000.000 di dollari ambientato in una futuristica 'citt\u00e0 degli angeli' trasformatasi dopo il 'Big One' in colonia penale ma a differenza del primo film alla sua uscita \u00e8 stato un fiasco al botteghino e in generale poco amato dalla critica. La sceneggiatura, firmata dal regista e dai due produttori e basata sui personaggi originali di Carpenter e di Nick Castle, \u00e8 pi\u00f9 simile a un remake che a un sequel, e il film, rivelandosi uno specchio deformante per tutto ci\u00f2 che oggi caratterizza la citt\u00e0 di Los Angeles e Hollywood in particolare, \u00e8 forse il pi\u00f9 apertamente nichilista della carriera di John Carpenter. Nel tempo, anche grazie al cast grandioso, \u00e8 diventato di culto quasi come il primo capitolo e nelle interviste il regista ha dichiarato che il sequel \u00e8 di gran lunga migliore dell\u2019originale.\nTrama.\nAnno 2013: la figlia viziata del Presidente degli Stati Uniti si \u00e8 unita al peruviano leader di Sendero Luminoso Cuervo Jones, rubando un telecomando in grado di riposizionare i satelliti orbitanti intorno alla Terra e di rendere inutilizzabile ogni congegno elettronico del pianeta. Jones e la sua banda si nascondono a Los Angeles: come avvenne per New York 16 anni prima, la citt\u00e0 \u00e8 divenuta, dopo il distacco della California dal resto del continente a causa del Big One, il terremoto pi\u00f9 devastante e pi\u00f9 temuto di tutti nell'area della Faglia di Sant'Andrea, una prigione per ogni tipo di persona condannata per aver infranto le leggi morali americane. Tali leggi sono state volute dallo stesso presidente americano.\nIl governo decide di utilizzare il prigioniero Jena Plissken (\"Snake\" Plissken nell'originale americano) per recuperare il telecomando e la figlia del Presidente. Inizialmente riluttante, Jena \u00e8 costretto ad accettare quando gli viene iniettato nel sangue un potente virus che sar\u00e0 curato solo al termine della missione.\nUna volta giunto sull'isola, Jena sfrutter\u00e0 l'aiuto di Eddie - detto \"la mappa delle stelle\" -, dell'ammaliante ex-prostituta trans Hershe Las Palmas e della musulmana Taslima per rintracciare Cuervo Jones.\nColonna sonora.\nLa colonna sonora cos\u00ec com'\u00e8 stata pubblicata \u00e8 divisa in due cd: uno, edito dalla Milan, contiene la partitura originale composta da John Carpenter e Shirley Walker, mentre il secondo, della Atlantic, presenta le canzoni non originali inserite nel film oltre ad altre presentate come omaggio alla pellicola.\nQuella che segue \u00e8 la tracklist del disco di Carpenter e Walker.\nAccoglienza.\n\"Fuga da Los Angeles\" \u00e8 uscito negli Stati Uniti e in Canada il 9 agosto del 1996 in 2.312 sale cinematografiche incassando 25.477.365 dollari contro un budget di circa 50.000.000, un incasso simile a quello fatto dal suo predecessore ma senza contare la differenza con l\u2019inflazione e raggiungendo solo la met\u00e0 del suo costo, significativamente pi\u00f9 alto rispetto al film precedente. \nSembra che lo scarso appeal commerciale sia stato generato dalle recensioni non proprio esaltanti, che accusavano il film di violenza e fascismo ma soprattutto di essere troppo simile al primo. A livello mondiale, la pellicola raggiunse l\u2019incasso totale di 42.277.000 dollari e in Italia venne distribuita nei cinema dal 10 gennaio del 1997 incassando 2.441.603.000 lire."}
{"id": "621880", "revid": "1186766", "url": "https://it.wikipedia.org/wiki?curid=621880", "title": "Rossi (cognome)", "text": "Rossi \u00e8 un cognome di lingua italiana.\nVarianti.\nDe Rossi, De Russo, Di Rosso, Di Russo, La Russa, Lorusso, Rossa, Rossignol, Rosso, Ruggiu, Ruju, Russa, Russi, Russo.\nAlterati.\nRosselli, Rossellini, Rossellino, Rossello, Rossetti, Rossettini, Rossin, Rossini, Rossino, Rossinelli, Russetti, Russino, Russolo, Russotti, Russotto, Rossoni.\nOrigine e diffusione.\nRossi \u00e8 il cognome che conta il maggior numero di famiglie in Italia (45.677), concentrate nel centro-nord. Il cognome Russo, che potrebbe essere una variante di \"Rossi\" del sud, \u00e8 il secondo cognome pi\u00f9 diffuso in Italia.\nLe origini del cognome possono essere diverse:\nVariante del cognome Rossi \u00e8 il cognome Rossetti, quarantasettesimo cognome italiano per diffusione, diffuso principalmente in Italia centrale e settentrionale, in particolare Lombardia, Lazio ed Emilia-Romagna."}
{"id": "621881", "revid": "827882", "url": "https://it.wikipedia.org/wiki?curid=621881", "title": "Rossi", "text": ""}
{"id": "621882", "revid": "1494169", "url": "https://it.wikipedia.org/wiki?curid=621882", "title": "Nail", "text": ""}
{"id": "621883", "revid": "25152", "url": "https://it.wikipedia.org/wiki?curid=621883", "title": "Matris Domini", "text": ""}
{"id": "621885", "revid": "712828", "url": "https://it.wikipedia.org/wiki?curid=621885", "title": "Ginew", "text": ""}
{"id": "621889", "revid": "712828", "url": "https://it.wikipedia.org/wiki?curid=621889", "title": "Super Star Destroyer", "text": ""}
{"id": "621891", "revid": "712828", "url": "https://it.wikipedia.org/wiki?curid=621891", "title": "Jeeth", "text": ""}
{"id": "621895", "revid": "1543377", "url": "https://it.wikipedia.org/wiki?curid=621895", "title": "Nx586", "text": "L'Nx586 rappresentava per Nexgen Inc la prima e ultima generazione tecnologica dei suoi processori.\nEsecuzione Superscalare.\nLa generazione precedente di processori x86 forniva solo una unit\u00e0 di esecuzione che eseguiva le istruzioni. I processori superscalari Nx586 e Pentium avevano entrambi due unit\u00e0 di esecuzione che permettevano alte prestazioni nei calcoli. La microarchitettura RISC86 dei processori Nx586 provvedeva implementazioni molto efficienti per alte prestazioni e future estendibilit\u00e0.\nCodice di Architettura Harvard della Cache L1.\nMigliori prestazioni della classe 586 erano dovute anche all'uso separato di codice di Architettura Harvard sul chip e data cache per la memoria cache L1. Per prendere vantaggio dalla cache L1, i processori Nx586 includevano 16k di cache istruzioni e 16k di cache dati separati a differenza degli 8k (8k cache istruzioni e 8k cache dati) per i Pentium. Queste cache mantenevano le chiavi di istruzioni e dati vicino al motore di calcolo per incrementare le prestazioni globali del sistema.\nBranch Prediction.\nSe il processore pu\u00f2 prevedere l'esito di un'istruzione di salto condizionato, l'esecuzione pu\u00f2 procedere pi\u00f9 velocemente. I processori di classe 586 includevano cos\u00ec circuiteria di \"branch prediction\". I processori Nx586 brevettati con la logica di \"branch prediction\" prevedevano con accuratezza queste decisioni nella maggior parte dei casi, migliorando cos\u00ec le prestazioni.\nBus a 64-bit.\nI processori di classe 586 impiegavano bus a 64bit, il doppio del bus della\nprecedente generazione di processori. Questo bus pi\u00f9 ampio muove i dati pi\u00f9 velocemente e quindi\nmigliora le prestazioni. Il processore Nx586 impiegava i bus a 64bit tra il sistema incluso quelli\ntra il processore Nx586 e il coprocessore Nx587, tra il processore Nx586 e tra il chipset logico di sistema NxVL o NxPCI.\nMicroarchitettura RISC86.\nIl processore Nx586 implementava pienamente il set di istruzioni x86 per essere in grado di far girare pi\u00f9 di 50.000 applicazioni. Questa implementazione \u00e8 portata a termine grazie all'uso della microarchitettura RISC86 brevettata per i processori NexGen.\nL'approccio innovativo del RISC86 traduce dinamicamente le istruzioni x86 in istruzioni RISC86.\nQueste istruzioni RISC86 furono progettate specificatamente con supporto diretto per l'architettura x86 mentre rispettano i principi delle prestazioni RISC.\nQueste sono cos\u00ec pi\u00f9 semplici e pi\u00f9 facili da eseguire che le complesse istruzioni x86.\nDa notare che questo approccio era fondamentalmente differente dai processori RISC, che non avevano nessun supporto qualsiasi per il set di istruzioni x86.\nLa microarchitettura RISC86 contiene anche molte tecniche di scienza allo stato dell'arte per realizzare le pi\u00f9 alte prestazioni.\nI benefici di questo approccio erano diversi:\nLa microarchitettura RISC86 non solo permetteva al processore Nx586 le pi\u00f9 alte prestazioni, ma anche avrebbe permesso in futuro prestazioni ancora pi\u00f9 alte.\nController Cache L2 sul chip.\nA differenza dei Pentium, il processore Nx586 incorporava\nil suo controller della cache L2 direttamente sul chip. Questo assicurava che la cache L2 avrebbe\nsempre girato a piena velocit\u00e0 e abbassava il costo del PC perch\u00e9 permetteva al processore Nx586 di girare a piena velocit\u00e0 con una pi\u00f9 lenta - e pi\u00f9 economica - memoria cache.\nCollegamenti esterni.\n CPU-INFO: storia e descrizione"}
{"id": "621897", "revid": "712828", "url": "https://it.wikipedia.org/wiki?curid=621897", "title": "Rikoom", "text": ""}
{"id": "621898", "revid": "17351", "url": "https://it.wikipedia.org/wiki?curid=621898", "title": "United States Navy Fighter Weapon School", "text": ""}
{"id": "621900", "revid": "339392", "url": "https://it.wikipedia.org/wiki?curid=621900", "title": "SA-7", "text": ""}
{"id": "621901", "revid": "339392", "url": "https://it.wikipedia.org/wiki?curid=621901", "title": "Distribuzione Binomiale", "text": ""}
{"id": "621902", "revid": "110157", "url": "https://it.wikipedia.org/wiki?curid=621902", "title": "Circondario di Biberach", "text": "Il circondario di Biberach \u00e8 un circondario tedesco situato nella parte orientale dello stato del Baden-W\u00fcrttemberg, al confine con la Baviera."}
{"id": "621907", "revid": "121633296", "url": "https://it.wikipedia.org/wiki?curid=621907", "title": "Neil Simon", "text": "Biografia.\nLe sue opere vengono tradotte e rappresentate in tutto il mondo, facendo di lui uno dei commediografi pi\u00f9 rappresentati.\nHa iniziato la sua carriera come autore televisivo ed ha al suo attivo pi\u00f9 di 40 commedie rappresentate a Broadway sin dal 1961, che vanno dalle commedie umoristiche degli anni sessanta (\"A piedi nudi nel parco\", \"La strana coppia\", \"Appartamento al Plaza\") ai lavori pi\u00f9 introspettivi e autobiografici degli anni settanta e ottanta (\"Il prigioniero della Seconda Strada\", \"Capitolo secondo\", \"Biloxi Blues\", \"Risate al 23\u00ba piano\").\nHa scritto inoltre numerosi libretti di opere musicali e sceneggiature cinematografiche e ha dato voce con le sue opere alla cosiddetta \"classe media\" americana, dipingendo i suoi personaggi come \"uomini-medi\" spesso insicuri e paurosi, attraverso intrecci di sicuro effetto comico e brillante.\nSi \u00e8 sposato 4 volte: la seconda moglie \u00e8 stata l'attrice Marsha Mason, spesso protagonista delle sue commedie e dei film di cui ha scritto la sceneggiatura. Anche Elaine Joyce, l'ultima moglie, \u00e8 un'attrice conosciuta.\n\u00c8 morto il 26 agosto 2018 a causa delle complicazioni di una polmonite, all'et\u00e0 di 91 anni."}
{"id": "621914", "revid": "6923", "url": "https://it.wikipedia.org/wiki?curid=621914", "title": "Tatra 813 8x8", "text": ""}
{"id": "621915", "revid": "38129", "url": "https://it.wikipedia.org/wiki?curid=621915", "title": "Elicotteri", "text": ""}
{"id": "621922", "revid": "2207844", "url": "https://it.wikipedia.org/wiki?curid=621922", "title": "Missile antinave", "text": "Un missile antinave \u00e8 un missile appositamente studiato per colpire unit\u00e0 navali di superficie. Con la definizione generica di missile si identifica un ordigno che sfrutta il principio del razzo per il suo movimento ed un sistema di guida per dirigersi sul bersaglio. Essendo specificatamente progettato per colpire e distruggere bersagli navali, i sistemi di guida sono sviluppati ad-hoc per tale scopo.\nStoria.\nI primi ordigni guidati progettati per uso antinave non erano missili, mancando della propulsione a razzo: erano bombe plananti con sistema di guida tramite traguardo ottico ed invio dei comandi in radiofrequenza. Queste erano state progettate dai tedeschi durante la seconda guerra mondiale ed il loro utilizzo era previsto quale carico bellico da parte di bombardieri della Luftwaffe: fu proprio una bomba guidata di questo tipo (modello FX-1400 detta \"Fritz\" sganciata da un Dornier Do 217 K-2) ad affondare la corazzata \"Roma\" della Regia Marina quando tent\u00f2 di lasciare il porto della Spezia per non cadere in mani tedesche all'indomani dell'armistizio firmato dall'Italia l'8 settembre 1943.\nDopo la seconda guerra mondiale, lo studio di armi guidate antinave venne ripreso soprattutto dalla marina e dall'aviazione dell'Unione Sovietica, le quali cercavano un modo per attaccare (da lontano e senza esporsi troppo) le unit\u00e0 delle Task Forces dell'US Navy che erano protette dall'ombrello aereo fornito dalle portaerei americane. Questo port\u00f2 allo sviluppo del concetto di \"razzo guidato\": ovvero di un'arma con sistema di guida per poter colpire le navi avversarie e dotata di motore a razzo o a reazione per poter essere lanciata da distanze superiori al raggio d'azione degli aerei imbarcati dell'epoca.\nIl primo impiego operativo di un tale sistema d'arma si ebbe il 21 ottobre 1967, poco dopo la conclusione della guerra dei Sei Giorni tra Israele e gli stati mediorientali confinanti. In quell'occasione, una motovedetta lanciamissili egiziana classe Komar fornita all'Egitto dall'URSS, lanci\u00f2 un missile antinave tipo \"SS-N 2A Styx\" di costruzione russa affondando il cacciatorpediniere INS \"Eilat\" della marina israeliana. Da quel momento, vista l'efficacia di tali missili, anche i paesi occidentali si cominciarono ad interessare a questo tipo di armi, sviluppando a loro volta diversi modelli di missili antinave, sia superficie-superficie (lanciabili da navi o da postazioni terrestri con compiti di difesa costiera) sia aria-superficie (lanciabili da aerei o da elicotteri predisposti).\nAttualmente, tali armi sono la minaccia principale per i vascelli di ogni tipologia, dal piccolo peschereccio all'incrociatore, e possono essere lanciate da innumerevoli piattaforme (rampe costiere, sottomarini, navi, aerei ed elicotteri).\nDescrizione.\nI missili da crociera antinave sono armi guidate che eseguono un volo su sostentazione aerodinamica (alette e, in minor parte, l'effetto di sostentamento della fusoliera) per raggiungere un bersaglio navale, sia fisso che in movimento, inseguendolo con i sensori di bordo o con teleguida da parte del mezzo lanciatore. I missili antinave possono raggiungere pesi tra i 50 e i 6000\u00a0kg, con progetti che variano dai missili controcarri modificati (come nel caso dei missili Hellfire modificati come RBS-17 dagli svedesi) ad armi, come i BGM-109 TASM, che sono una versione convenzionale di sistemi normalmente dedicati ad attacchi strategici con testata nucleare. Molti missili antinave sono subsonici, a medio o corto raggio, ma ve ne sono alcuni supersonici, come le armi sovietiche AS-4 e AS-6, con prestazioni e gittata molto maggiori e di massa molto superiore.\nUn missile antinave normale, l'Harpoon, ha una gittata di circa 120\u00a0km e una velocit\u00e0 di Mach 0,8 - 0,9. La traiettoria di volo \u00e8 radente al livello del mare, circa 10\u00a0\u2013 30\u00a0m, per sorprendere il bersaglio prima che esso si renda conto di essere in pericolo e reagisca. Il punto debole \u00e8 l'accensione del radar di ricerca finale, che subentra al sistema di navigazione inerziale, e che serve per avvistare la nave, ma che rivela l'avvicinarsi del missile. Alcune armi sono dotate di sensori passivi, che possono consentire attacchi silenziosi, ma al prezzo di una certa difficolt\u00e0 in caso di maltempo. I sensori all'infrarosso sono anche pi\u00f9 piccoli ed economici dei radar di ricerca.\nFunzionamento.\nUn missile antinave pu\u00f2 essere programmato per seguire una determinata traiettoria (per mascherare il punto di lancio, oppure per evitare zone \"critiche\" od ancora per adeguarsi a diverse tipologie di attacco terminale, come attacchi con traiettorie verticali sul bersaglio od orizzontali per colpire in prossimit\u00e0 della linea di galleggiamento), pu\u00f2 volare a pochi metri dalla superficie marina (sea-skimming) ed \u00e8 estremamente difficile da intercettare ed abbattere.\nNonostante tutto per\u00f2, la solidit\u00e0 intrinseca di molti progetti di ingegneria navale costringe un attaccante a dover mettere a segno numerosi colpi prima di poter affondare un'unit\u00e0 di superficie: colpendo al di sopra della linea di galleggiamento, i missili sono meno letali dei siluri che invece colpiscono le navi nella cosiddetta \"opera viva\".\nLa detonazione pu\u00f2 avvenire per contatto o per prossimit\u00e0 (anche se per bersagli navali si tende ovviamente a prediligere la detonazione a contatto o addirittura a tempo ritardato), mentre si pu\u00f2 programmare il software che gestisce l'apparato di ricerca e guida a bordo dell'ordigno per far impattare il missile contro determinati punti del bersaglio (ad esempio la poppa per immobilizzare l'apparato propulsivo come le eliche e l'apparato di manovra come il timone).\nOggi le difese pi\u00f9 efficaci contro un missile antinave si sono rivelate i falsi bersagli o le contromisure elettroniche: esistono anche dispositivi detti \"hard-kill\" costituiti da missili antimissile, cannoncini per la difesa di punto e cannoni con munizionamento \"intelligente (come il pezzo da 76\u00a0mm Compatto costruito dalla OTO Melara) preposti alla difesa attiva tramite l'abbattimento del vettore, ma si sono dimostrati meno efficaci contro i missili antinave di ultima generazione a causa delle evoluzioni compiute nella fase terminale del volo da parte del missile stesso per evitare il proprio abbattimento. In ogni caso, l'utilizzo di esche elettroniche, falsi bersagli e contromisure elettroniche presuppongono preventivamente capacit\u00e0 non indifferenti di intelligence e di capacit\u00e0 tecnologiche specifiche in questo campo, per poter essere impiegate con successo.\nIn genere il bersaglio viene tracciato da un radar di ricerca situato nella testata del missile nell'ultima fase di navigazione (sistema detto \"homing attivo\"), alla quale precede generalmente una fase di crociera programmata, durante la quale l'ordigno segue una rotta di avvicinamento sulla base di dati elaborati dai sistemi della piattaforma di lancio.\nMissili antinave oggi.\nTra i principali missili antinave si ricordano l'Harpoon americano, il Sea Eagle inglese, l'Exocet francese, il Kormoran utilizzato dai velivoli Tornado italiani e tedeschi, il Teseo italiano derivato dall'italo-francese OTOMAT, il Sunburst, nonch\u00e9 la versione antinave del missile da crociera Tomahawk e il missile antinave tutto italiano Marte Mk2, oltre ai vari Sea Skua, Penguin e la versione da difesa costiera del missile Hellfire (normalmente missile anticarro di cui la Svezia ha acquistato una variante specifica per l'utilizzo antinave).\nIl missile statunitense McDonnel-Douglas Harpoon \u00e8 il pi\u00f9 diffuso dell'intera storia delle armi della categoria. Con oltre 6000 ordigni costruiti a met\u00e0 degli anni novanta, dopo circa 20 anni di produzione, esso si \u00e8 dimostrato certamente un successo, iniziando con le versioni aviolanciate per poi arrivare ad ogni altra piattaforma eccetto gli elicotteri, che pare non siano stati mai equipaggiati con tali armi. In genere le sue prestazioni sono dell'ordine dei 100\u00a0km di gittata, ma alcune versioni con carburante aggiuntivo sono arrivate a valori assai maggiori, grazie all'economia di funzionamento del motore turbogetto.\nIl missile antinave Usa Harpoon \u00e8 uno dei missili antinave pi\u00f9 efficaci al mondo, della stessa categoria dell'Exocet e del Teseo (anche se di quest'ultimo ha minore portata e maggiore flessibilit\u00e0).\nNe esistono molte varianti tra le quali: Harpoon lanciato da nave, Harpoon lanciato da Aereo e SubHarpoon lanciato da sottomarini attraverso l'utilizzo di apposite capsule che ne permettono l'uscita dai natanti subacquei sfruttando i normali tubi lanciasiluri occidentali da 553\u00a0mm.\nAnche il BGM-109 Tomahawk \u00e8 stato impiegato in una versione antinave, chiamata TASM e dotata sostanzialmente dello stesso motore e dello stesso sistema di guida dell'Harpoon. Esso, essendo pi\u00f9 grosso, era anche pi\u00f9 lento dell'altro e non avendo un sistema di guida aggiornabile in volo sulla posizione della nave da attacco, era poco pratico nel caso di lancio contro navi a lunga gittata, che era la sua specialit\u00e0, perch\u00e9 era nato come risposta ai missili antinave sovietici come gli SS-N 12, a loro volta nati per rispondere alla minaccia delle portaerei. Cos\u00ec venne tolto dalla linea e trasformato in versioni da attacco terrestre, pi\u00f9 richiesta. La gittata era di quasi 500\u00a0km.\nI missili Gabriel sono stati tra i primi ad essere costruiti e usati in azione, soprattutto come risposta agli SS-N 2 Styx sovietici. Gli israeliani hanno costruito una serie di missili racchiusi in questa famiglia, con una serie di miglioramenti in gittata, sistemi di guida e di lancio, ora possibili anche ad aeroplani oltre che navi.\nSolo una famiglia di missili antinave ha conteso agli Harpoon il dominio dei mercati se non anche dei mari, quella degli Exocet dell'Aerospatiale francese. Essi sono stati adattati anche al lancio da parte di elicotteri, ma il motore a razzo conferisce loro una minore gittata. Di recente ne \u00e8 stata finalmente derivata una variante con turbogetto che in cambio di una maggiore complessit\u00e0 d\u00e0 una maggiore gittata, circa 3 volte maggiore (150 km contro 60 km).\nI norvegesi sono stati tra i primi a raggiungere l'obiettivo di realizzare un missile antinave, attorno al 1970. Il Penguin \u00e8 un missile piccolo, con una testata da 113\u00a0kg ma soprattutto un sistema di guida infrarosso, perch\u00e9 quelli a guida radar attiva erano poco efficaci con lo sfondo dei fiordi norvegesi, e nonostante la vulnerabilit\u00e0 alle cattive condizioni meteo \u00e8 stata utilizzata un'unit\u00e0 di guida termica, che ha reso anche assai piccoli e economici questi tipi di missili, tra i pi\u00f9 piccoli della categoria.\nIl missile svedese RBS-15 \u00e8 un'arma di tipo moderno, con un motore a turbogetto, traiettoria a volo radente, attacco con unit\u00e0 radar di autoguida nella prua, testata di circa 200\u00a0kg. Un tipico missile occidentale degli anni ottanta, anche esportato in alcune nazioni.\nI missili SS-N 2 Styx sono le armi sovietiche pi\u00f9 importanti e diffuse della categoria, con molti episodi di impiego reale in battaglia. I risultati dell'impiego di questo tipo di ordigno sono stati assai discontinui, dipendenti dal tipo di bersaglio, ma nell'ottobre 1967 affond\u00f2 il cacciatorpediniere Eilat israeliano, causando uno shock per le marine mondiali.\nI sovietici hanno sviluppato numerose armi antinave, tra gli ultimi tipi apparsi vi sono state anche realizzazioni di tipo medio, con gli AS-17 Krypton e AS-18 aria-superficie, che hanno anche versioni antinave specifiche."}
{"id": "621925", "revid": "436907", "url": "https://it.wikipedia.org/wiki?curid=621925", "title": "2 of One", "text": "2 of One \u00e8 il secondo album video del gruppo musicale statunitense Metallica, pubblicato il 20 giugno 1989 dalla Elektra Records.\nDescrizione.\nContiene le due versioni del primo video della band \"One\", diretto da Bill Pope e da Michael Salomon. Successivamente l'intervista e la versione accorciata del video vennero incluse nel DVD \"\", pubblicato il 5 dicembre 2006."}
{"id": "621926", "revid": "1714743", "url": "https://it.wikipedia.org/wiki?curid=621926", "title": "Milan Obrenovi\u0107 IV di Serbia", "text": "Biografia.\nInfanzia e rientro in Serbia.\nNacque in esilio a Manasija (l'odierna M\u0103r\u0103\u0219e\u0219ti, in Valacchia), dato che durante quegli anni la corona serba era detenuta dal Casato dei Kara\u0111or\u0111evi\u0107, che avevano assunto il potere in Serbia nel 1842 con la deposizione del cugino di Milan, il principe Mihailo Obrenovi\u0107 III. Figlio di Milo\u0161 e Maria Catargiu di Moldavia, il padre era figlio di Jevrem, fratello del principe Milo\u0161 Obrenovi\u0107 I. Milan perse entrambi i genitori in tenera et\u00e0 e venne adottato dal cugino Mihailo.\nDopo l'espulsione dei Kara\u0111or\u0111evi\u0107 nel 1858, il Casato degli Obrenovi\u0107 torn\u00f2 in patria; dopo la morte del padre, Mihailo riottenne la corona serba e il giovane Milan venne mandato a studiare al Lyc\u00e9e Louis-le-Grand a Parigi, dove ottenne brillanti risultati.\nPrincipe di Serbia.\nNel 1868, quando Milan aveva solamente 14 anni, il principe Mihailo venne assassinato e Milan gli succedette al trono, seppure sotto reggenza. Nel 1872, compiuti i 18 anni, Milan pot\u00e9 iniziare a governare indipendentemente e subito manifest\u00f2 una grande intelligenza, abbinata a un carattere forte e deciso. Difatti seppe tenere testa a entrambi i partiti, all'interno del paese, che proponevano di stringere maggiori rapporti chi con l'Austria-Ungheria, chi con l'impero russo. Al termine della guerra russo-turca nel 1878, il principe Milan indusse la Sublime Porta a riconoscere l'indipendenza dello stato serbo, cos\u00ec come stabilito dal Trattato di Berlino.\nRe di Serbia.\nNel 1882 Milan venne proclamato \"Re di Serbia\".\nSotto l'influenza dell'impero austro-ungarico, lo stato serbo inizi\u00f2 a sviluppare le vie di comunicazione e a sfruttare le risorse del sottosuolo; tutto questo a fronte, per\u00f2, di un aumento della tassazione che, unito a un incremento del servizio militare, resero il re Milan e il partito a favore degli austro-ungarici particolarmente impopolari.\nLe difficolt\u00e0 politiche del re serbo aumentarono ulteriormente a seguito della sconfitta nella guerra contro la Bulgaria nel 1885-1886: nel settembre 1885 l'unione della Rumelia con la Bulgaria caus\u00f2 un'agitazione diffusa in Serbia e il re Milan decise di dichiarare guerra allo stato bulgaro il 15 novembre. Dopo una breve, ma decisiva campagna, le forze serbe vennero sbaragliate nelle due battaglie di Slivinska e Pirot. Di fronte a una sollevazione popolare sempre pi\u00f9 pressante, il trono serbo venne salvato soltanto grazie all'intervento diretto dell'Austria-Ungheria.\nIl 3 gennaio 1889 Milan decise di adottare una nuova Costituzione molto pi\u00f9 liberale di quella del 1869; due mesi pi\u00f9 tardi, il 6 marzo, senza alcuna ragione apparente, decise di abdicare a favore del figlio Alessandro (appena tredicenne), ritirandosi a Parigi a vita privata.\nUltimi anni e morte.\nNel febbraio del 1891 la situazione in Serbia mut\u00f2: venne formato un governo ultranazionalista e l'influenza austriaca venne via via soppiantata da quella russa. Alcuni ambienti, timorosi dello scoppio di una rivoluzione e del ritorno del re Milan, decisero di \"donargli\" un milione di franchi francesi a patto che non facesse ritorno in patria fino a che il figlio non avesse raggiunto la maggiore et\u00e0. Nel marzo 1892 Milan rinunci\u00f2 a tutti i suoi diritti e perfino alla nazionalit\u00e0 serba.\nLa situazione si modific\u00f2 a seguito del colpo di Stato del giovane re Allessandro I, che prese il controllo diretto del governo nelle proprie mani nell'aprile del 1893, dovendo comunque far fronte a una situazione politica sempre pi\u00f9 instabile. Nel gennaio 1894 Milan ricomparve improvvisamente a Belgrado, accolto favorevolmente dal figlio, felice di poter contare sulla sua esperienza e sui suoi consigli.\nIl 29 aprile dello stesso anno un decreto reale reintegrava la posizione del vecchio re come membro della famiglia reale. Il 21 maggio successivo, probabilmente dietro consiglio di Milan, venne ristabilita la Costituzione del 1869. Nel 1897 Milan venne nominato comandante in capo dell'esercito serbo, con l'obiettivo di affrancarsi dalla protezione militare dell'impero russo.\nI rapporti tra padre e figlio rimasero buoni fino al luglio del 1900, ma si interruppero in seguito al matrimonio con Draga Ma\u0161in, dama di compagnia della madre; Milan si oppose violentemente a questo matrimonio, tanto da rassegnare le sue dimissioni dal comando dell'esercito. Alessandro decise quindi di bandire il padre dalla Serbia, e questi si ritir\u00f2 quindi a Vienna.\nMor\u00ec improvvisamente l'11 febbraio 1901."}
{"id": "621928", "revid": "4711", "url": "https://it.wikipedia.org/wiki?curid=621928", "title": "Milan Obrenovic IV", "text": ""}
{"id": "621929", "revid": "46931", "url": "https://it.wikipedia.org/wiki?curid=621929", "title": "Giuristi romani", "text": ""}
{"id": "621930", "revid": "767487", "url": "https://it.wikipedia.org/wiki?curid=621930", "title": "Ambositra", "text": "Ambositra (pronunciato \"Ambustra\") \u00e8 un comune urbano (\"firaisana\") del Madagascar, capoluogo della regione di Amoron'i Mania, nella provincia di Fianarantsoa.\nIl nome letteralmente significa \"l\u00e0 dove ci sono molti castrati\": secondo alcune fonti, esso ricorderebbe una castrazione in massa dei Betsileo da parte dei conquistatori Merina (di cui sopravvivono le fondamenta di una cittadella); secondo altri, si riferirebbe alla pratica della castrazione dei buoi.\nSi trova nella zona degli altopiani centrali del Madagascar, a 20\u00a0km da Antsirabe, ad un'altitudine di 1345 . La Route nationale 7 la collega a Antsirabe a nord, e a Fianarantsoa a sud.\nAmbositra \u00e8 un importante centro di lavorazione del legno; vi si realizzano, tra l'altro, i pi\u00f9 rinomati tavolieri in palissandro per il \"fanorona\", il gioco nazionale malgascio. Inoltre, si distilla il \"toaka gasy\", un liquore locale a base di riso e canna da zucchero.\nL'urbanistica della citt\u00e0 si sviluppa attorno a una strada ad anello."}
{"id": "621942", "revid": "74801", "url": "https://it.wikipedia.org/wiki?curid=621942", "title": "Circondario del Lago di Costanza", "text": "Il circondario del Lago di Costanza (in tedesco Bodenseekreis) \u00e8 un circondario tedesco situato nel Land del Baden-W\u00fcrttemberg. Confina a sud con il Lago di Costanza, da cui prende il nome."}
{"id": "621944", "revid": "729019", "url": "https://it.wikipedia.org/wiki?curid=621944", "title": "Priorit\u00e0 di diaframma", "text": "La priorit\u00e0 di diaframma \u00e8 la funzione presente in alcune fotocamere che consente l'impostazione automatica del tempo di apertura dell'otturatore calcolata dall'esposimetro, in relazione all'apertura di diaframma impostata dall'utente. Pu\u00f2 risultare utile nelle riprese per le quali \u00e8 preferibile avere un maggior controllo sulla profondit\u00e0 di campo piuttosto che sui tempi di esposizione.\nUtilizzo.\nQuesta funzione permette una messa a fuoco selettiva solamente sul soggetto od un suo particolare utilizzando grandi aperture di diaframma. Scegliendo invece piccole aperture, consente di rendere nitida una porzione pi\u00f9 ampia del campo inquadrato.\nMolte macchine fotografiche compatte a fuoco fisso sfruttano quest'ultima particolarit\u00e0 utilizzando piccoli diaframmi e tenendo la lente a fuoco sulla distanza iperfocale.\nLa funzione inversa \u00e8 detta priorit\u00e0 di tempo; alcune fotocamere permettono la ripresa in entrambe le modalit\u00e0."}
{"id": "621948", "revid": "641883", "url": "https://it.wikipedia.org/wiki?curid=621948", "title": "Unpop Art", "text": "UnPop Art \u00e8 un movimento artistico contemporaneo che si contrappone alla Pop Art.\n\u00c8 formato da un gruppo di artisti, quali Boyd Rice, Jim Goad, Shaun Partridge, Lorin Partridge e Nick Bougas.\nAl contrario della Pop Art, che trae ispirazione dai soggetti popolari, l'UnPop Art la trae da soggetti comunemente impopolari e/o kitsch, talmente kitsch da diventare arte.\nIl movimento \u00e8 stato spesso accusato di razzismo e discriminazione; il cardine di tale corrente \u00e8, comunque, la provocazione, spesso apolitica, nonostante i continui riferimenti politici e satirici."}
{"id": "621953", "revid": "1149807", "url": "https://it.wikipedia.org/wiki?curid=621953", "title": "Palla prigioniera", "text": "Palla prigioniera \u00e8 un gioco all'aperto per ragazzi. Viene talvolta confuso con un altro gioco, piuttosto diverso, detto palla avvelenata.\nRegole.\nOgni partita avr\u00e0 la durata di 10 minuti con cambio campo al 5\u00ba minuto. Il gioco avr\u00e0 inizio solo dopo che i capitani delle due squadre avranno effettuato il sorteggio. Si pu\u00f2 scegliere campo/palla/risposta. Il campo di gioco (palestra) \u00e8 diviso da una riga in due parti uguali. Ogni met\u00e0 campo avr\u00e0 una zona delimitata da un nastro bianco a terra chiamata prigione.\nI giocatori che scenderanno in campo per effettuare la partita saranno quattro. Gli altri componenti della squadra saranno le riserve. Il capitano della squadra dovr\u00e0 obbligatoriamente far giocare tutti i componenti della propria squadra. Prima di tirare la palla alla squadra avversaria si devono effettuare tre passaggi al volo. Vincer\u00e0 solo la squadra che al termine della partita avr\u00e0 un numero maggiore di giocatori e prigionieri rispetto all'altra squadra.\nVITTORIA: PUNTI 3, SCONFITTA: PUNTI 0, un giocatore pu\u00f2 andare in prigione solo quando la palla tocca il corpo avversario, se invece presa al volo con le mani allora vale.\nSe un giocatore \"in prigione\" (dietro ai giocatori della squadra avversaria) prende al volo la palla lanciatagli dai giocatori della propria squadra viene \"liberato\" e pu\u00f2 tornare a giocare con la propria formazione.\nI punti sono scelti dall'arbitro, scelti dalla squadra che avr\u00e0 il maggiore numero di componenti.\nVarianti e giochi correlati.\nUna variante, invece, prevede il termine della partita con la \"cattura\" del capitano avversario, che naturalmente \u00e8 \"in incognito\" per gli avversari. Un'altra variante di questo gioco \u00e8 la palla avvelenata. Il dodgeball \u00e8 una disciplina sportiva derivata dalla palla prigioniera; le regole sono state formalizzate originariamente negli Stati Uniti, e successivamente importate in altri paesi, inclusa l'Italia."}
{"id": "621956", "revid": "22356", "url": "https://it.wikipedia.org/wiki?curid=621956", "title": "Palla combattente", "text": ""}
{"id": "621973", "revid": "834", "url": "https://it.wikipedia.org/wiki?curid=621973", "title": "Prefisso per multipli binari", "text": ""}
{"id": "621981", "revid": "376555", "url": "https://it.wikipedia.org/wiki?curid=621981", "title": "Stuart Sutcliffe", "text": "Compagno di accademia di John Lennon, Sutcliffe fu pittore di talento. \u00c8 ricordato soprattutto per essere stato il bassista dei Beatles dal 1960 al 1961 ed \u00e8 ritratto nella copertina dell'album \"Sgt. Pepper's Lonely Hearts Club Band\".\nBiografia.\nL'infanzia.\nStuart Sutcliffe nacque al Simpson Memorial Maternity Pavilion di Edimburgo da Charles e Martha Cronin (da tutti chiamata Millie), entrambi scozzesi. Il padre \u2013 reduce da un primo matrimonio da cui erano nati quattro figli \u2013 era un impiegato statale di alto livello. Nel 1943 si era trasferito con la famiglia a Huyton, nella zona periferica di Liverpool, per lavorare presso i cantieri navali Cammell Laird di Birkenhead, e alla fine della guerra si imbarc\u00f2 nella Marina mercantile restando per molti mesi lontano dalla famiglia, cosicch\u00e9 Millie, maestra d'asilo, dovette farsi carico dei tre figli Stuart, Joyce e Pauline. Il piccolo Stuart impar\u00f2 presto a confortare la madre, soprattutto nei rari momenti che Charles Sutcliffe trascorreva in famiglia e nei quali si abbandonava ad atti di crudelt\u00e0 nei confronti della moglie.\nL'adolescenza.\nA Huyton, Sutcliffe frequent\u00f2 le elementari alla Park View Primay School, per proseguire il percorso scolastico alla Prescot Grammar School dalla quale usc\u00ec nel 1956, anno in cui gli venne offerto un posto presso il Liverpool College of Art. All'accademia dimostr\u00f2 sin dall'inizio una notevole poliedricit\u00e0 riuscendo brillantemente non solo nei lavori di routine ma anche nella imitazione di stili differenti, da Michelangelo a Matisse: secondo l'insegnante Arthur Ballard \u00abStu era rivoluzionario [...]. Tutto quello che faceva crepitava di eccitazione\u00bb. Sutcliffe divenne in breve tempo una figura mitica per gli studenti della scuola. Eclettico e di ampia cultura, affascinato dall'attore Zbigniew Cybulski (definito \u201cil James Dean Polacco\u201d), volle imitarlo indossando un paio di occhiali neri, acquisendo cos\u00ec una fascinosa aria boh\u00e9mien \u2013 e fu proprio questo carisma che ad Amburgo avrebbe conquistato Astrid Kirchherr.\nNon soltanto Sutcliffe dimostr\u00f2 un apprezzabile talento artistico al College, ma ebbe modo di manifestare e arricchire la propria erudizione al Ye Cracke, il pub vicino all'Istituto d'arte dove proseguiva l'impegno culturale assieme al proprio insegnante Arthur Ballard e a un gruppo selezionato di compagni di scuola. L\u00ec nacquero i Dissenters \u2013 con il proposito di dare a Liverpool un profilo underground, sull'esempio della Beat Generation negli Stati Uniti d'America \u2013 di cui, oltre a Stuart, facevano parte il futuro giornalista e scrittore Bill Harry, il pittore Rod Murray e John Lennon. Quest'ultimo, attirato dapprima dall'originalit\u00e0 esteriore di Stuart, col tempo strinse una profonda amicizia col suo compagno che nelle lunghe discussioni lo port\u00f2 a conoscere svariati aspetti dell'arte, in particolare le anticonvenzionali innovazioni di Van Gogh e degli impressionisti francesi.\nDal monolocale in Percy Street, nel 1959 Sutcliffe si trasfer\u00ec assieme a Murray in un appartamento di Gambier Terrace, dove fu raggiunto da John Lennon che decise di installarsi nella nuova casa di Stu, e cos\u00ec il luogo divenne un altro centro in cui si svolgevano dibattiti culturali e un punto di ritrovo per le prove del gruppo musicale di Lennon. Ma Sutcliffe non rinunci\u00f2 ai propri spazi riservando una stanza della casa a un proprio atelier e proseguendo l'attivit\u00e0 pittorica; e nel novembre di quell'anno, present\u00f2 un suo dipinto alla mostra biennale che ebbe luogo alla Walker Art Gallery di Liverpool. La tela venne apprezzata e fu acquistata per la cifra allora ragguardevole di sessantacinque sterline dalla John Moores Foundation, sponsor della manifestazione.\nCon i Beatles.\nIntanto Sutcliffe aveva cominciato a frequentare la scena musicale della citt\u00e0. Allan Williams, gestore del club Jacaranda, conobbe Sutcliffe poich\u00e9 questi si intratteneva spesso nel suo locale con Lennon, e gli commission\u00f2 per il club dei murales che Stuart esegu\u00ec assieme a Murray. Lennon e Paul McCartney lo convinsero a impiegare i soldi ottenuti con la vendita del quadro nell'acquisto di un basso elettrico H\u00f6fner President che gli avrebbe consentito l'ingresso nel loro gruppo musicale; e il nome \u201cBeatles\u201d sembra vada accreditato proprio a Sutcliffe. Ma il nuovo bassista, non avendo la stessa predisposizione per la musica di quella mostrata per la pittura, manifest\u00f2 grandi difficolt\u00e0 nel maneggiare il basso cosicch\u00e9 il suo rapporto amatoriale con lo strumento indusse gli altri Beatles a suggerirgli di suonare spalle al pubblico, in modo da mascherare la propria inadeguatezza tecnica.\nSutcliffe, sollevando forti riserve in chi lo giudicava un pittore di gran talento, decise di lasciare le arti figurative e partecip\u00f2 con gli altri quattro Beatles alla prima trasferta ad Amburgo nel 1960, nella quale i musicisti vennero a contatto con tre studenti tedeschi seguaci dell'esistenzialismo. Fra di essi Astrid Kirchherr gioc\u00f2 un ruolo importante per il gruppo. Scatt\u00f2 loro una serie di artistiche fotografie in bianco e nero e inizi\u00f2 una relazione sentimentale con Stuart, studi\u00f2 per tutti una nuova pettinatura col ciuffo a coprire la fronte e indusse Stuart a vestire con giubbotti di pelle e stivaletti a punta, \"look\" presto adottato da tutti gli altri. Ma, come ricorda George Harrison, \u00abStu non aveva mai scelto di dedicarsi alla musica [...]; si presentava bene ma non era mai stato del tutto convinto di diventare un musicista\u00bb. La mancanza di talento musicale port\u00f2 al progressivo deterioramento dei rapporti artistici e umani con Lennon e con gli altri membri della formazione, coi quali ebbe attriti e battibecchi; perci\u00f2, anche grazie al coinvolgimento affettivo con la Kirchherr, Sutcliffe decise di abbandonare il gruppo nel giugno del 1961. Ma nonostante la brevit\u00e0 della carriera musicale e gli aspetti problematici, viene ricordato come il \u201cquinto Beatle\u201d per sottolineare la sua importanza nella storia della formazione di Liverpool.\nLa morte.\nQuando il gruppo nel 1961 torn\u00f2 nel Regno Unito, Sutcliffe rimase nella citt\u00e0 tedesca per continuare gli studi artistici sotto la direzione di Eduardo Paolozzi e per amore di Astrid Kirchherr, la fidanzata, fotografa e stilista che aveva dato una nuova impronta estetica ai Beatles. L'anno successivo, Sutcliffe inizi\u00f2 a soffrire di fortissimi mal di testa, a volte accompagnati da svenimenti, e di una temporanea cecit\u00e0. Fu visitato da pi\u00f9 medici che per\u00f2 non riscontrarono nulla di anomalo. Le condizioni si aggravarono sensibilmente, e il 10 aprile il giovane artista mor\u00ec nell'ambulanza che lo portava all'ospedale. Ufficialmente la causa della morte fu una \u00abparalisi cerebrale dovuta a emorragia nel ventricolo destro del cervello\u00bb. Un anno e mezzo dopo, in un successivo esame autoptico, gli anatomopatologi di Amburgo rilevarono che all'epoca del decesso nel cervello di Sutcliffe si stava sviluppando un tumore, originato da una frattura del cranio forse prodottasi tre anni prima durante un pestaggio da parte di una banda di Teddy Boy.\nCarriera artistica.\nIl percorso pittorico di Sutcliffe prese l'avvio dallo stile delle opere di Van Gogh e di C\u00e9zanne, per passare poi all'astrattismo sperimentale seguendo i moduli figurativi degli artisti statunitensi contemporanei.\nConclusa la breve parentesi musicale, dopo aver abbandonato i Beatles si iscrisse a una scuola d'arte di Amburgo, la Hochschule f\u00fcr Bildende K\u00fcnste, lavorando per qualche tempo nel dipartimento di scultura diretto da Gustav Seitz per poi passare sotto la guida di Eduardo Paolozzi. Durante questo corso, nonostante qualche assenza, Stuart venne considerato uno tra i migliori allievi.\nDopo la morte del figlio, Millie Sutcliffe organizz\u00f2 due retrospettive delle sue opere, ma l'interesse fu molto limitato. Pauline a fine anni ottanta cur\u00f2 un volume delle opere del fratello Stuart, e il \"Sunday Times\" cit\u00f2 l'artista come autore di opere apprezzate nel mondo del collezionismo. Sotheby's vendette alcune tele di Sutcliffe a prezzi rilevanti.\nLa Walker Art Gallery di Liverpool possiede alcune opere di Stuart Sutcliffe, fra le quali un autoritratto a carboncino e \"Hamburg Painting no. 2\".\nInfluenza culturale.\nLa vita di Stuart Sutcliffe \u00e8 stata raccontata in diversi film. Di seguito elencate le opere pi\u00f9 importanti e i nomi degli attori che hanno prestato il volto all'artista."}
{"id": "621995", "revid": "92723", "url": "https://it.wikipedia.org/wiki?curid=621995", "title": "Pruno (Stazzema)", "text": "Pruno \u00e8 una frazione del comune di Stazzema, in provincia di Lucca.\nPosizione.\nIl borgo di Pruno \u00e8 sito nel Parco naturale regionale delle Alpi Apuane. Fa parte del comune di Stazzema, insignito della Medaglia d'Oro al Valor Militare per le vicende relative all'Eccidio di Sant'Anna di Stazzema. Le frazioni pi\u00f9 vicine sono Volegno e Cardoso. Pruno dista pochi chilometri da Pietrasanta e da localit\u00e0 turistiche della costa della Versilia, come Marina di Pietrasanta e Forte dei Marmi, ma \u00e8 circondato dalla quiete delle Alpi Apuane.\nIl paese.\nCircondato dalle Alpi Apuane Meridionali, e in particolare dalla maestosit\u00e0 della Pania della Croce, dal caratteristico Monte Forato, dal Monte Nona e dal Monte Procinto \u00e8 situato a 444 metri s.l.m. ed \u00e8 abitato da circa 115 persone residenti. Un momento magico si ha durante il solstizio d'estate quando il disco solare si vede transitare entro l'arco naturale del Monte Forato. Durante tutto l'anno nel piccolo borgo si svolgono importanti attivit\u00e0 culturali, conferenze, incontri letterari e di poesia, mostre d'arte e iniziative turistiche con un'attenzione particolare all'ambiente e alle particolarit\u00e0 gastronomiche del territorio.\nIl nome del paese deriva dal termine latino \"prunulus\", \u201csusino spinoso\u201d. La sua presenza \u00e8 attestata per la prima volta in una pergamena dell'anno 804, conservata presso l'Archivio Vescovile di Lucca. In realt\u00e0 la mancanza di edifici fortificati fa pensare a una probabile fondazione romana o preromana, vista l'usanza alto-medievale di costruire prevalentemente i nuovi insediamenti con fortificazioni annesse. La struttura urbanistica \u00e8 ittiforme; l'entrata originaria del paese era posta dalla parte della chiesa, lato caratterizzato da rampe e gradoni. Da qui si diramano due strade principali che involgono la parte alta del paese \u201ca fuso di acropoli\u201d, le quali si ricongiungono superiormente sulla sella del promontorio, da dove partono i sentieri per l'Alpe e la Garfagnana. Il nucleo potrebbe rifarsi al \"pagus\" \u201cborgo\u201d preesistente; \u00e8 strutturato su stradine a zig-zag, rampe e piccoli spiazzi.\nInoltre il paese deve la sua fama anche ad un Presepe vivente che veniva allestito, fino a pochi anni fa, il 24 dicembre dagli abitanti del paese nelle loro case per mostrare ai visitatori la vita del paese ai primi del '900.\nLa chiesa.\nSingolarmente la chiesa e il campanile sono nascosti alla vista del paese, mentre sono in stretto dialogo visivo con Volegno e il resto della valle. Ci\u00f2 avvalora la tesi di un pagus preromano e della successiva costruzione della pieve sul luogo dove doveva sorgere un compitum, ovvero una \u201ccappella\u201d o \u201cara\u201d.\nLa pieve romanica (XIII sec.) fu ampliata a tre navate nel 1614. Tra il 1696 e il 1707 vennero realizzati l'altare in marmo bianco e le tre statue correlate ad opera degli scultori carraresi Andrea Andreolli e Tommaso Baratta, mentre il fonte battesimale \u00e8 del XIII secolo. Sicuramente caratteristica \u00e8 la struttura a tre rampe di scale edificata attorno al campanile, che permette di scendere dal livello della strada a quello della piazzetta della chiesa.\nIl campanile.\nLa torre campanaria, che \u00e8 alta 22 metri; custodisce tre campane, tutte fuse da Bimbi di Fontanaluccia nel luglio 1887, rispettivamente dalla minore, dedicate a Sant'Ambrogio, A Maria Madre Immacolata e a San Niccol\u00f2, che \u00e8 il patrono; le quali sono in accordo di Mib, accordo molto frequente in altre frazioni limitrofe; inceppate in legno a slancio lento e a bicchiere, con batacchio cadente; invece il sonello fuso ne 1700, ha il ceppo in legno ed \u00e8 a slancio veloce, e dovrebbe produrre un Reb5. \nNel finestrone che da sul sagrato vi \u00e8 una piccola campanella che serve per il richiamo ad adunanza della popolazione di pruno, la si suona sempre manualmente.\nEventi.\nOgni anno Pruno \u00e8 al centro di una fitta rete di incontri ed eventi culturali. Di rilievo si evidenzia la Befana, nella serata del 5 gennaio, quando un corteo con musica e balli percorre tutto il paese, abbiamo il \"Solstizio d'estate\", durante il quale vengono organizzati concerti, spettacoli di strada, balli, conferenze di storia e cultura locale, oltre ad assaggi di specialit\u00e0 gastronomiche locali insieme alle comunit\u00e0 di Cardoso e Volegno. Nel settembre 2012 si \u00e8 tenuta, insieme al vicino paese di Volegno, la prima edizione del progetto \"La poesia civile\", una due giorni di poesia contemporanea, letture e musica nelle vie del borgo. Importante anche la rassegna \"Non di solo pane\", una serie di incontri con personalit\u00e0 di rilievo nazionale. Tutto viene gestito dalla comunit\u00e0 di Pruno, dall'associazione \"I raggi di Belen\" e dall\"'Opera Pia Mazzucchi\".\nAlpinismo ed escursionismo.\nDa Pruno parte il sentiero CAI (Club Alpino Italiano) numero 122, che conduce agli alpeggi sopra il paese, tra cui la localit\u00e0 Le Caselle. Da qui \u00e8 possibile raggiungere il rifugio Giuseppe Del Freo, situato alla Foce di Mosceta (1180 s.l.m.): qui partono i sentieri per la Pania della Croce (1858 s.l.m.), per il Monte Corchia (1677 s.l.m.), nei meandri del quale si articola l'Antro del Corchia, uno dei sistemi carsici pi\u00f9 sviluppati d'Europa, visitabile in parte anche grazie ad un percorso turistico, e per il Monte Forato (1230 s.l.m.). Molti sono gli itinerari escursionistici e le vie alpinistiche, anche invernali, di valore. Inoltre, sono possibili lunghe traversate verso gli altri rifugi apuani, come il rifugio Citt\u00e0 di Massa, il rif. Rossi, l'Albergo Alto Matanna e il rif. Forte dei Marmi. Interessanti anche le escursioni negli antichi paesi di Col di Favilla, Puntato e Campanice, zone d'alpeggio ormai abbandonate. Poco distanti dal paese si trovano il caratteristico Mulino del Frate e la cascata dell'Acqua Pendente, visibile anche dal cimitero del borgo. Nei pressi del mulino \u00e8 presente un bellissimo ponte romanico, recentemente restaurato.\nIl teleriscaldamento.\nLe politiche ambientali sono al centro della vita della comunit\u00e0 del paese. Pruno \u00e8 stato scelto, insieme al vicino paese di Volegno, per un progetto sperimentale avviato dal comune di Stazzema: un impianto di teleriscaldamento a biomasse vergini per ridurre le emissioni di gas serra. La centrale sfrutta le abbondanti risorse di legname che vengono ridotte in cippato per poi essere bruciate. L'impianto fornisce acqua calda ad entrambi i paesi, a costi inferiori rispetto a prima.\nGastronomia.\nLe specialit\u00e0 tipiche del paese: i \"tordelli\", pasta ripiena di macinato di manzo, pane grattugiato, formaggio e uova, conditi con sugo di carne e conserva di pomodoro. Le \"panzanelle\" sono fatte di pasta lievitata e poi fritta, si accompagnano con salumi locali come la mortadella del Cardoso. Il \"castagnaccio\" o \"ciaccio\" \u00e8 una torta fatta con la farina di castagne con l'aggiunta di rosmarino, pinoli e scorza di limone. La polenta di farina di castagne \u00e8 solitamente accompagnata da ricotta. Le famiglie del luogo usavano mangiarla a cena. I \"ciacci\" di farina di castagne e acqua sono come frittelle che vengono cotti nei \"testi\", piastre circolari con un lungo manico, posti sulla fiamma del camino. Essi si accompagnano alla ricotta che talvolta \u00e8 posta all'interno dei ciacci arrotolati su s\u00e9 stessi, come fossero cannoli."}
{"id": "621997", "revid": "1106276", "url": "https://it.wikipedia.org/wiki?curid=621997", "title": "Palla avvelenata", "text": "Palla avvelenata \u00e8 un gioco per ragazzi molto simile a palla prigioniera (o palla combattente), con il quale \u00e8 spesso confuso, e si pu\u00f2 giocare in cortile oppure in palestra. I giocatori possono essere dieci o di pi\u00f9, ed \u00e8 importante che ci sia un muro, o un albero, contro cui far sbattere la palla \"avvelenata\". \nRegole di gioco.\nSi inizia la partita dopo che, con una conta, si \u00e8 deciso chi sar\u00e0 il primo battitore. Tutti allora stanno attorno al battitore, e quando questo lancia la palla contro il muro e chiama uno dei partecipanti a caso, ad esempio \"Chiamo Luca!\", allora tutti si mettono a correre allontanandosi il pi\u00f9 possibile, mentre Luca cerca di raggiungere la palla. Appena la raggiunge, Luca grida \"Fermi tutti!\", costringendo gli altri a diventare \"statue\". A quel punto, Luca pu\u00f2 compiere tre passi verso un giocatore immobile e tentare di colpirlo (in altre versioni del gioco, i passi sono vietati). Se la \"statua\" viene colpita, viene eliminata, ma se questa riesce a respingere la palla con le mani la palla pu\u00f2 essere presa da un giocatore - statua pi\u00f9 lesto degli altri. Questo diventa il nuovo battitore e pu\u00f2 continuare il gioco in questo modo. Se invece la \"statua\" presa di mira riesce a bloccare al volo la palla, \u00e8 il battitore ad essere eliminato, e si riprende da chi ha afferrato la palla. Vince chi rimane ultimo.\nIn altre zone esiste un altro tipo di \"Palla avvelenata\". I giocatori, dopo aver deciso chi sar\u00e0 il battitore (chiamato anche \"stregone\") si dispongono con le spalle ad una determinata porzione di muro dalla quale non si pu\u00f2 uscire. Il battitore, dopo essersi posizionato ad una determinata distanza, lancia la palla verso i partecipanti, cercando di colpirli. Ogni qualvolta che il battitore colpisce un partecipante, questo diventer\u00e0 Ferito-Moribondo-Morto, dopodich\u00e9 esce dal gioco. Colui che non muore vince e pu\u00f2 diventare stregone nella partita successiva. In alcune zone, se un partecipante vuole ripassare la palla al battitore che ha mancato il bersaglio, deve urlare la parola \"Veleno\"(o \"Antidoto\"), in modo da essere immune appunto alla palla \"avvelenata\" dallo stregone."}
{"id": "622002", "revid": "327773", "url": "https://it.wikipedia.org/wiki?curid=622002", "title": "Ciborio", "text": "Il ciborio \u00e8 un elemento architettonico a forma di baldacchino che sovrasta l'altare maggiore nelle chiese. Poggia generalmente su quattro supporti verticali raccordati mediante archi e reggenti una volta piana o cupoletta, destinata a custodire la pisside contenente le ostie consacrate. Se il ciborio \u00e8 privo delle colonne di sostegno ed \u00e8 appeso al soffitto, prende il nome di capocielo.\nDescrizione.\nIn molte altre lingue la parola \"ciborio\" \u00e8 utilizzata sia per indicare la struttura qui descritta, sia per indicare la pisside. In italiano, generalmente, si distingue tra ciborio e pisside. Il primo corrisponde al complesso che include anche il tabernacolo. \nQuest'ultimo era in origine posto su una parete del presbiterio, ma con il Concilio di Trento venne collocato al centro dell'altare.\nIl ciborio \u00e8 posto a protezione dell'altare che, infatti, \u00e8 anche immagine dell'altare di cui parla l\"Apocalisse di Giovanni\" all'apertura del quinto sigillo: l'altare sotto il quale si trovano \"le anime di coloro che furono immolati a causa della parola di Dio e della testimonianza che gli avevano resa\" (\"Ap\". 6,9). Essi sono martiri cristiani la cui morte \u00e8 a immagine di quella di Cristo. Dal V secolo nell'altare vengono deposte le reliquie dei martiri, oppure l'altare si erge sulla tomba di un martire. Simbolicamente questo significa che i martiri, testimoni della Parola, vengono assimilati al sacrificio di Cristo."}
{"id": "622004", "revid": "1652635", "url": "https://it.wikipedia.org/wiki?curid=622004", "title": "Simboli di rischio chimico", "text": "I simboli di rischio chimico (vecchi e nuovi), o pittogrammi di pericolo, sono simboli che vengono stampati sulle etichette dei prodotti chimici e che servono a informare immediatamente riguardo ai tipi di pericoli connessi all'uso, alla manipolazione, al trasporto e alla conservazione degli stessi.\nL'uso dei simboli di rischio \u00e8 spesso regolato da leggi e/o da direttive di organizzazioni di standardizzazione. Tali simboli, pur conservando lo stesso significato, possono presentare colori, sfondi, bordi diversi, disegni e anche informazioni supplementari sul tipo di pericolo.\nRischio chimico.\nPer i pericoli derivanti da prodotti (sostanze e miscele) chimici esistono figure apposite che indicano il tipo di pericolo e le precauzioni necessarie da osservare. Esistono diversi standard.\nUnione europea.\nI veicoli che trasportano sostanze chimiche pericolose devono applicare, sul retro e anteriormente , un pannello arancione a lettere nere; il numero inferiore identifica la sostanza trasportata, mentre il numero superiore indica i pericoli da essa derivanti.\nDirettive.\nL'Allegato II della direttiva 67/548/CEE definiva i simboli da applicare sui contenitori di sostanze chimiche dalle quali possono derivare dei pericoli.\nI simboli erano di colore nero in un quadrato arancione incorniciato di nero. Le dimensioni minime di questo quadrato sono di 10\u00a0cm \u00d7 10\u00a0cm, oppure almeno il 10% della superficie totale dell'etichetta.\nQuesta direttiva \u00e8 stata sostituita dal Regolamento (CE) n. 1272/2008, che introduce nuovi criteri di classificazione dei rischi e nuovi pittogrammi di pericolo, inseriti in una cornice romboidale rossa. Le prescrizioni relative alla classificazione e all'etichettatura previste dal Regolamento 1272/2008 sono obbligatorie per le sostanze dal 1\u00ba dicembre 2010 mentre per le miscele sono obbligatorie dal 1\u00ba giugno 2015. Per le miscele, su base volontaria, \u00e8 possibile applicare le prescrizioni del Regolamento 1272/2008 gi\u00e0 dal 2010, classificando ed etichettando secondo i nuovi criteri.\nStati Uniti.\nNegli Stati Uniti d'America la normativa \u00e8 stabilita dalla \"National Fire Protection Association\" (NFPA), con lo standard NFPA 704. Questo standard usa un quadrato ruotato di 45\u00b0 diviso in quattro sezioni di quattro colori diversi: in tre sezioni \u00e8 presente un numero tra 0 e 4, a seconda della pericolosit\u00e0 della sostanza.\nLa sezione rossa indica l'infiammabilit\u00e0, la sezione blu indica il rischio per la salute, la sezione gialla indica il grado di reattivit\u00e0. La sezione bianca \u00e8 riservata a informazioni di pericolo speciali (ad esempio, la lettera W barrata indica pericolo se la sostanza viene a contatto con acqua)."}
{"id": "622006", "revid": "15431", "url": "https://it.wikipedia.org/wiki?curid=622006", "title": "Obvaldo", "text": ""}
{"id": "622008", "revid": "123352065", "url": "https://it.wikipedia.org/wiki?curid=622008", "title": "Leccinellum lepidum", "text": "Leccinellum lepidum \u00e8 un fungo edule appartenente alla famiglia delle Boletaceae. \nA volte presenta il gambo obeso e per questo motivo pu\u00f2 essere scambiato dai cercatori meno esperti per una sorta di \"porcino\".\nDescrizione della specie.\nCappello.\nFino a 15\u00a0cm, inizialmente emisferico, poi convesso, infine piano o leggermente depresso al centro; sodo e consistente all'inizio, diventa molle col tempo.\nTubuli.\nPiuttosto lunghi, liberi, color giallo paglierino da giovani, poi giallo-sporco e verde oliva.\nPori.\nPiccoli, circolari, concolori ai tubuli; diventano oliva per via della sporata.\nGambo.\nSpesso molto lungo (fino a 13\u201314\u00a0cm), cilindrico, irregolare, a volte obeso. Color giallo sporco oppure giallo ocraceo, fibrilloso, tende a scurirsi col tempo.\nSi pu\u00f2 asportare facilmente dal cappello.\nCarne.\nSoda, fibrosa nel gambo, di colore giallo chiaro; al taglio vira al rosso chiaro.\nSpore.\nColor oliva in massa.\nHabitat.\nAutunno, ma anche inverno, nei boschi di latifoglie, soprattutto lecci. Molto diffuso in regioni mediterranee.\nCommestibilit\u00e0.\nOttima da giovane, altrimenti buona. \nSi consiglia di eliminare i tubuli negli esemplari troppo vecchi.\nEtimologia.\nDal latino \"lepidum\" = piacevole, per via dell'aspetto."}
{"id": "622012", "revid": "156136", "url": "https://it.wikipedia.org/wiki?curid=622012", "title": "Bacino endoreico", "text": "Viene chiamato bacino endoreico un bacino idrografico senza emissari. Solitamente, i bacini endoreici si rinvengono all'interno di vaste aree continentali, tettonicamente stabili, dove depressioni topografiche locali costituiscono un punto di convergenza del reticolo idrico drenante superficiale, con la conseguente formazione di laghi.\nIl termine deriva dal greco \"\u1f14\u03bd\u03b4\u03bf\u03bd\" (\"\u00e9ndon\"), \"all'interno\" e \"\u1fe5\u03b5\u1fd6\u03bd\" (\"rhe\u00een\"), \"scorrere\".\nDescrizione.\nQuesti laghi possono anche assumere dimensioni notevoli, nel caso di bacini endoreici molto estesi: esempi attualmente rilevanti sono il mar Caspio, il maggiore lago del mondo (371.000\u00a0km), al centro di un bacino endoreico esteso su svariati milioni di chilometri quadrati che comprende, fra gli altri, i bacini imbriferi dei fiumi Volga e Ural.\nLe regioni endoreiche possono svilupparsi in qualsiasi clima, ma si trovano principalmente in zone desertiche. In zone con maggiore precipitazione, l'erosione riparia tende a scavare canali di deflusso (in particolare durante le piene), o causa un aumento del livello idrico nel lago terminale finch\u00e9 non si scavalca la barriera orografica che delimita il bacino endoreico stesso. \nIl Mar Nero \u00e8 stato potenzialmente un lago simile, un tempo indipendente dal sistema del Mar Mediterraneo e poi unitosi una volta superato l'ostacolo orografico costituito dagli stretti dei Dardanelli e del Bosforo. Il Bacino Harney in Oregon \u00e8 solitamente estromesso dall'efflusso verso l'oceano, ma possiede un canale verso il fiume Malheur che si riattiva in anni di precipitazione elevata. Un esempio di lago interno che ha avuto grosse variazioni di superficie e volume di acqua \u00e8 il Gran Lago Salato dello Utah, residuo del ben pi\u00f9 vasto lago Bonneville che in tempi passati aveva una superficie di pi\u00f9 di 10 volte quella attuale; in tempi molto pi\u00f9 recenti, grosse variazioni di superficie hanno interessato il lago Ciad, al centro di un bacino endoreico nell'Africa saheliana. Esempi di regioni relativamente umide in bacini endoreici si concretizzano solitamente ad elevate quote. Queste regioni tendono ad essere paludose e sono soggette a considerevoli allagamenti negli anni pi\u00f9 piovosi. L'area attorno Citt\u00e0 del Messico \u00e8 un caso simile, con una precipitazione annuale di 850 mm e caratterizzata da suolo estremamente saturo che richiede costante drenaggio.\nLa presenza e la quantit\u00e0 d'acqua raccolta nel lago al centro di un bacino endoreico sono principalmente funzione delle condizioni climatiche della regione entro cui si trova, che condizionano il bilancio fra precipitazioni ed evaporazione. Per questo motivo, questi specchi d'acqua possono manifestare grosse variazioni di superficie, non solo in tempi lunghi nel corso della loro storia, ma anche su tempi dell'ordine di pochi mesi, seguendo variazioni dell'andamento meteorologico stagionale. Lo stesso rapporto fra precipitazioni ed evapotraspirazione governa l'andamento del parametro salinit\u00e0, che dipende per\u00f2 anche dalla litologia del bacino. I laghi che costituiscono il centro di un bacino endoreico di ridotte dimensioni, in zone aride o subaride, sono generalmente \"effimeri\", dal momento che scompaiono durante il periodo dell'anno in cui si ha maggiore evaporazione. Esistono casi estremi di bacini endoreici in cui si ha solo eccezionalmente scorrimento di acqua e formazione di laghi, in risposta all'instaurarsi di condizioni climatiche del tutto anormali, come \u00e8 il caso di alcuni laghi formatisi per alcuni mesi in determinate aree delle Ande peruviane, cilene e boliviane come conseguenza di pesanti e insolite piogge, cadute in aree solitamente aridissime in seguito a episodi di El Ni\u00f1o particolarmente intensi.\nLe zone endoreiche tendono ad essere molto lontane dal mare, e vengono solitamente definite da montagne od altri elementi orografici che ne chiudono l'accesso agli oceani. Dato che l'acqua in ingresso pu\u00f2 essere persa solo attraverso percolazione profonda od evaporazione, precipitazioni minerali ed altri prodotti possono raccogliersi nel bacino, portando alla formazione di acque molto saline e rendendo il bacino pi\u00f9 vulnerabile all'inquinamento. Nei vari continenti \u00e8 diversa la concentrazione di regioni endoreiche a causa delle differenti condizioni geo-climatiche. L'Australia ha la pi\u00f9 elevata percentuale di area in bacino endoreico (21%) contro il Nord America che ha la minore (5%). Circa il 18% della Terra drena verso mari o laghi endoreici.\nPrincipali laghi e bacini endoreici.\nAntartide.\nI laghi endoreici in Antartide si trovano nelle Valli secche McMurdo, nella Terra della Regina Vittoria, la pi\u00f9 grande zona senza ghiaccio in Antartide.\nAsia.\nGran parte dell'Asia centrale ed occidentale \u00e8 una grande regione endoreica costituita da una serie di bacini chiusi contigui.\nAustralia.\nL'Australia, essendo molto secca ed avendo rapporti di deflusso molto bassi a causa dei suoi suoli antichissimi, ha molte regioni endoreiche.\nAfrica.\nVaste zone endoreiche in Africa sono presenti nel Deserto del Sahara, nel Deserto del Kalahari e nel Rift dell'Africa orientale:\nEuropa.\nNonostante una gran parte d'Europa dreni nel Mar Caspio, il clima umido implica una bassa incidenza di laghi terminali endoreici. Un riempimento eccessivo che causi stramazzo verso un bacino esoreico \u00e8 infatti la situazione pi\u00f9 probabile. Le eccezioni, tuttavia, sono:\nTutti questi laghi sono drenati, tuttavia, o attraverso canali artificiali o a causa di fenomeni carsici. Laghi endoreici minori sono presenti in tutti i paesi attorno al Mediterraneo, come Spagna (come il Lago di Banyoles), Italia, Cipro e Grecia."}
{"id": "622013", "revid": "15431", "url": "https://it.wikipedia.org/wiki?curid=622013", "title": "Canton Friborgo", "text": ""}
{"id": "622015", "revid": "12064", "url": "https://it.wikipedia.org/wiki?curid=622015", "title": "Lo hobbit", "text": ""}
{"id": "622020", "revid": "1449352", "url": "https://it.wikipedia.org/wiki?curid=622020", "title": "Ikrima ibn Abi Jahl", "text": "Figlio di \u02bfAmr b. Hish\u0101m dei Ban\u016b Makhz\u016bm, detto Ab\u016b Jahl (la cui kunya Ab\u016b l-Hakam, \"Padre dell'avveduto consiglio\", gli fu trasformato in quello di \"Padre dell'Ignoranza\" dai suoi nemici musulmani a causa della sua persistente e fortissima incredulit\u00e0 e ostilit\u00e0 all'Islam) e di una donna che vantava il monopolio dei profumi provenienti dallo Yemen, anche \u02bfIkrima fu comprensibilmente tutt'altro che favorevole alla religione predicata dall'avversario di suo padre.\nFu ben per questo che, al contrario di tutti coloro che fino al giorno prima s'erano espressi in favore dello scontro con i musulmani, egli fu con Suhayl ibn \u02bfAmr l'unico meccano che nel 630 resistette in armi ad essi, in quella che risult\u00f2 essere la \"conquista\" (\"fat\u1e25\") definitiva di Mecca. Lo scontro cui egli partecip\u00f2, guidando tra i venti e i trenta irriducibili pagani, avvenne a al-L\u012b\u1e6d, alla periferia della citt\u00e0 e fu qui che si ebbero i pochissimi caduti musulmani.\nFuggito in Yemen, in cui aveva operato con grandi profitti sua madre, che controllava di fatto la lucrosa importazione di profumi a Mecca, \u02bfIkrima fu convinto nei mesi successivi a chiedere il perdono di Maometto con un formale atto di conversione all'Islam che, nei fatti, era diventato l'assoluto e incontrastato padrone della situazione politica dell'intero \u1e24i\u011f\u0101z. Cos\u00ec infatti avvenne e il profeta, che gi\u00e0 in numerose altre occasioni aveva dato prova di pragmatismo e di duttilit\u00e0 politica, accett\u00f2 l'atto che portava tra le sue file un giovane che, proprio per la sua impulsivit\u00e0 e coraggio, nonch\u00e9 per la sua precedente dimostrazione di scarsa propensione a piegarsi a situazioni di comodo che potessero tornargli utili, si mostrava dotato di qualit\u00e0 morali che potevano tornare assai utili alla giovane Comunit\u00e0 islamica.\nIl suo momento arriv\u00f2 nel periodo del califfato di Ab\u016b Bakr. Nella cosiddetta \"guerra della \"ridda\"\" egli ebbe infatti il comando (con Kh\u0101lid ibn al-Wal\u012bd) delle forze musulmane incaricate di riportare all'obbedienza di Medina le riottose trib\u00f9 che, effettivamente o presuntivamente, erano considerate ormai convertite all'Islam.\nLe sue brillanti vittorie su diversi campi di battaglia ne illustrarono il valore: la sua maggiore impresa fu l'aver sconfitto nella Yam\u0101ma l'autoproclamato profeta Musaylima ibn Habib.\nMoglie di \u02bfIkrima fu Umm \u1e24ak\u012bm bint al-\u1e24\u0101rith ibn Hish\u0101m. \u02bfIkrima mor\u00ec come martire (\"shah\u012bd\") nella battaglia del Yarm\u016bk nel corso delle operazioni che portarono alla conquista arabo-islamica della Siria."}
{"id": "622021", "revid": "11959", "url": "https://it.wikipedia.org/wiki?curid=622021", "title": "'Ikrima ibn Abi Jahl", "text": ""}
{"id": "622039", "revid": "648716", "url": "https://it.wikipedia.org/wiki?curid=622039", "title": "Classe Spica (motocannoniera)", "text": "Le unit\u00e0 veloci d'attacco navale (\"fast-attack vessels\") Classe Spica sono delle piccole unit\u00e0 svedesi armate per compiti offensivi. La prima sottoclasse, la \"Spica I\", prodotta in 6 unit\u00e0 in servizio dai tardi anni sessanta, ha avuto inizialmente un cannone da 57mm Bofors e 6 TLS da 533 mm per i siluri Tp61, ma 15 anni dopo sono state modificate per ospitare 4-8 missili RBS-15 antinave. I tubi di lancio, se necessario, erano sostituibili con un certo numero di mine.\nLe 12 unit\u00e0 della \"Classe Spica II\", realizzate tra il 1973 e il 1976, hanno anch'esse un tonnellaggio simile alla precedente, ovvero appena di poco superiore a quello di una Progetto 205 Osa, ma con un sistema di comando e controllo digitale e un radar Giraffe in versione navale, per il rilevamento a bassa quota. L'armamento resta simile, e tipicamente \u00e8 composto da 1 cannone da 57 mm cad. 200c.min per proiettili da 2,8\u00a0kg (su distanze di 6-13\u00a0km), 2 siluri da 533 mm (corsa di 20\u00a0km a 45 nodi, filoguidati) e 4 missili RBS-15 (gittata 75\u00a0km, 1000\u00a0km/h circa di velocit\u00e0, traiettoria a volo radente); le motocannoniere sono state costruite nei cantieri di G\u00f6taverken (T121-123) e Karlskronavarvet (T124-126)."}
{"id": "622042", "revid": "767487", "url": "https://it.wikipedia.org/wiki?curid=622042", "title": "Halloween - The Beginning", "text": "Halloween - The Beginning (\"Halloween\") \u00e8 un film del 2007, scritto e diretto da Rob Zombie, remake, reboot e prequel del celebre \"Halloween - La notte delle streghe\" di John Carpenter, con Malcolm McDowell, Sheri Moon Zombie, Tyler Mane, Brad Dourif e Scout Taylor-Compton nel ruolo di Laurie Strode.\nLa pellicola \u00e8 uscita negli Stati Uniti il 31 agosto 2007, nonostante Zombie si fosse opposto alla scelta. In Italia \u00e8 uscita il 4 gennaio 2008.\nZombie ha detto che ha evitato di girare una nuova saga di Halloween, ma ha cercato di prendere gli elementi migliori degli otto capitoli e unirli creando una cronologia molto importante per il nuovo Michael Myers. John Carpenter stesso, regista dell'originale, ha asserito, a proposito del film: \"Vai Rob, fai il tuo film!\".\nTrama.\nIl piccolo Michael Myers viviseziona il suo topo e inizia a girovagare per casa con la sua maschera da clown che indosser\u00e0 quella sera per la festa di Halloween. Quello stesso giorno Deborah, la madre di Michael, viene chiamata dalla scuola del bambino dato che questi ha ingaggiato una rissa contro alcuni bulli e inveito contro il preside. Inoltre la donna viene informata del fatto che Michael \u00e8 stato sorpreso con un gatto morto nello zaino e diverse fotografie Polaroid di animali seviziati.\nAl colloquio \u00e8 presente anche il dottor Samuel Loomis, uno psicologo per bambini, che informa Deborah che Michael mostra tutti i sintomi che portano alla psicopatia e occorre sottoporlo ad accertamenti e probabilmente a sedute psichiatriche. Michael, tornando da scuola, prima uccide ferocemente a bastonate uno dei bulli che lo avevano precedentemente preso in giro e poi torna a casa e uccide brutalmente prima il fidanzato della madre, violento e alcolizzato, poi la sorella Judith e il suo ragazzo.\nDeborah torna a casa dal lavoro e trova Michael sorridente, imbrattato di sangue, seduto sul vialetto di casa, con la sorella neonata tra le braccia, unica risparmiata. Il bambino viene accusato di omicidio e rinchiuso allo Smith's Grove, una casa di cura dove viene seguito dal dottor Loomis. Per i primi undici mesi, Michael collabora ma non ricorda di aver ucciso alcuno. Deborah lo visita regolarmente e Michael indossa sempre le maschere che costruisce.\nCol tempo, il ragazzo conquista l'affetto di Ismael Cruz, un ex-carcerato che lavora come inserviente e che gli insegna ad alleviare la reclusione estraniandosi da ci\u00f2 che lo circonda e scavalcando le mura con la mente, la quale non pu\u00f2 essere rinchiusa. Michael segue forse quel consiglio e si rinchiude in se stesso senza pi\u00f9 parlare. Qualche giorno dopo, sgozza una infermiera con una forchetta perch\u00e9 questa, guardando una fotografia che Deborah gli aveva portato, gli dice \"Com'eri bello\" facendo dunque credere a Michael che ora tutti lo vedono come un mostro. Sua madre Deborah, vedendo le crudeli gesta del figlio, va a casa e si spara in testa mentre guarda alcuni filmati di Michael piccolo.\nPer i quindici anni successivi, Michael continua a fare maschere e non parlare con nessuno; diventa un uomo robusto con una forza fisica straordinaria che deve essere tenuta sotto controllo; solo Ismael Cruz, con il quale Michael condivide una strana amicizia, \u00e8 capace di trascorrere una giornata intera con Michael senza suscitare la sua ira. Il dottor Loomis, incapace di aiutare Michael, decide di abbandonare il caso e ne fa un libro di successo.\nQuindici anni dopo il massacro della sua famiglia, Michael deve essere trasferito in una struttura pi\u00f9 sicura. Si libera per\u00f2 dalle catene e uccide a mani nude le guardie incaricate del trasferimento. Mentre cerca di evadere, incontra casualmente Cruz, che cerca invano di riportarlo alla sua stanza ma viene quasi affogato e poi ucciso con un televisore. Michael torna allora ad Haddonfield, uccidendo un camionista per rubare i suoi vestiti e mette piede nuovamente nella sua casa, dove ritrova il famigerato coltello da macellaio e una maschera da Halloween che indossava il ragazzo della sorella, nascosti la notte dell'omicidio.\nLa storia passa alla giovane Laurie Strode e le sue amiche Annie Brackett e Lynda Van Der Klok. Lungo la giornata di Halloween, Laurie nota che Michael la sta spiando. Quella notte, lei far\u00e0 da babysitter a Tommy Doyle, un bambino quasi ossessionato dalla figura dell\"uomo nero\". Nel frattempo, Lynda si incontra con il suo ragazzo Bob alla vecchia casa dei Myers, dove - dopo aver bevuto birra - copulano. Bob - poco dopo - va a cercare altra birra nel suo furgone e viene ucciso da Michael, che ruba il costume da Halloween che indossava e si reca cos\u00ec vestito a uccidere anche Lynda, strozzandola. Quindi si reca a casa di Laurie dove uccide suo padre e sua madre.\nIl dott. Loomis viene avvertito della fuga di Michael e si reca ad Haddonfield per trovarlo; i suoi sospetti vengono confermati quando, visitando il cimitero dove la famiglia dell'uomo \u00e8 stata sepolta, egli rinviene le lapidi distrutte e una di esse estratta e rimpiazzata con un coyote crocifisso. Loomis compra una revolver .357 Magnum e convince il padre di Annie, lo sceriffo locale, che Michael \u00e8 tornato a casa e che le vite dei cittadini sono gravemente in pericolo. Nonostante qualche titubanza, lo sceriffo Brackett accetta la situazione e chiama a casa di Laurie, dove nessuno risponde. Lo sceriffo e Loomis si dirigono l\u00ec, mentre Brackett spiega allo psicologo che Laurie \u00e8 la sorella minore di Michael.\nEgli era l'agente di servizio la sera in cui Deborah Myers si suicid\u00f2 e, non volendo che la piccola crescesse con la consapevolezza di essere imparentata con Michael, fece finta che fosse scomparsa, lasciandola in un ospedale nei dintorni; scopr\u00ec in seguito che era stata adottata dal suo amico Mason Strode e dalla moglie. Mentre Laurie sta facendo da babysitter a Tommy riceve una telefonata da Annie, che invece fa da babysitter a Lindsay Wallace che abita dall'altra parte della strada. Annie chiede a Laurie di badare a Lindsay per poter andare all'appuntamento con Paul.\nLaurie accetta ed Annie e Paul ritornano a casa; dopo che i due finiscono di copulare, Paul viene ucciso da Michael ed Annie viene ferita gravemente ma riesce a sopravvivere. Laurie, allarmata dalle urla di Annie, corre a casa dei Wallace e trova Annie ricoperta di sangue. Laurie chiama il 911 poco prima di essere attaccata da Michael, che la pedina sino a casa Doyle. Lo sceriffo Brackett capisce che la chiamata \u00e8 stata fatta dalla casa dei Wallace, dove Annie sta guardando i bambini, e si precipita l\u00ec. Laurie si nasconde con Tommy e Lindsay in bagno sino all'arrivo della polizia; non appena Laurie va ad aprire la porta compare Michael, che uccide l'agente e rapisce Laurie. Tommy e Lindsay corrono fuori dalla casa.\nLoomis e Brackett arrivano a casa Wallace e, mentre lo sceriffo chiama un'ambulanza per sua figlia, Loomis prende i bambini e li mette al sicuro. A casa Myers, Laurie si sveglia in cantina, accanto al corpo nudo di Lynda ed una lapide proveniente dal cimitero dei Myers. Michael le si avvicina lasciando cadere il coltello, e le porge una foto che li ritrae da bambini; si inginocchia e si toglie la maschera. Incapace di capire il fratello, Laurie raccoglie il coltello e lo ferisce prima di scappare dalla dimora; mentre fugge cade nella piscina e Michael la insegue, ma viene fermato con tre colpi di pistola sparati da Loomis. Quest'ultimo, insieme alla ragazza, sta per andare via, ma Michael si alza e attacca Laurie; Loomis attira la sua attenzione assumendosi la responsabilit\u00e0 di averlo abbandonato.\nMichael attacca quindi lo psicologo e gli rompe il cranio. Laurie si nasconde nella casa e mentre Michael la cerca intravede la pistola uscire dalla giacca di Loomis e la afferra. Poi torna a nascondersi al piano superiore ma Michael spaccando il pavimento sopra di lui fa scappare Laurie che cade e si ritrova davanti Michael, che gli si butta addosso e cadono entrambi da una finestra del primo piano. Laurie si sveglia tra le braccia di Michael, con le sirene della polizia che lentamente si vanno avvicinando. Laurie punta la pistola sulla faccia di Michael; cerca di sparargli ripetutamente, ma a vuoto. Improvvisamente Michael si aggrappa al polso di Laurie. Urlando, la ragazza preme il grilletto per un'ultima volta, riuscendo a colpire il volto dell'uomo; il volto di Laurie viene schizzato di sangue; la sua faccia e le sue urla vengono sovrapposte ad alcuni fotogrammi di Laurie che piange nei vecchi filmati, insieme al fratello Michael.\nFinale alternativo.\nZombie ha girato anche un finale alternativo del film, presente nei contenuti speciali del DVD. In questo finale alternativo, Michael risparmia Loomis e non viene ucciso da Laurie, come accade nel finale effettivo, bens\u00ec, dai poliziotti di Haddonfield, che arrivati alla vecchia casa dei Myers, dopo numerosi avvertimenti, scaricano i loro caricatori addosso all'assassino, come succedeva nel quarto film di Halloween.\nProduzione.\nIl 4 giugno 2006, la Dimension Films annunci\u00f2 che Rob Zombie, regista di \"La casa dei 1000 corpi\" e \"La casa del diavolo\", avrebbe diretto il capitolo successivo della saga di Halloween. Zombie avrebbe scritto, diretto, prodotto e figurato come supervisore al sonoro. Bob Weinstein aveva solo proposto a Zombie di fare il film e il regista, che era un grande fan dell\"Halloween\" e di John Carpenter fu entusiasta di dirigere un nuovo capitolo per la Dimension. Prima che la Dimension rendesse pubbliche le notizie, Zombie si sentiva obbligato ad informare John Carpenter dei piani che aveva per questo remake.\nLa risposta di Carpenter fu: \"Vai Rob, fai il tuo film!\". Durante un'intervista risalente al 16 giugno 2006, Zombie annunci\u00f2 che il suo film avrebbe combinato gli elementi dei prequel e dei remake con il concetto originale. Zombie ha insistito sul fatto che in questa nuova pellicola vi \u00e8 un nuovo concetto del tutto avulso dal resto della serie, e non \"\u00abun puro riciclo di vecchi materiali\u00bb\".\nLa sua intenzione era quella di reinventare Michael Myers, perch\u00e9, a parer suo, il personaggio, insieme a Freddy Krueger, Jason Voorhees e Pinhead, \u00e8 diventato ormai noto al pubblico, e di conseguenza, meno temuto. L'idea dietro la nuova pellicola \u00e8 di focalizzare pi\u00f9 a fondo sul passato di Myers. \"\u00abSe un personaggio ha un nuovo passato, ha anche un nuovo presente e dunque un nuovo futuro: una 'nuova vita'\u00bb\" - dice Zombie. \"\u00abTutto ha una spiegazione: anche la maschera di Michael, che non \u00e8 solo il risultato di un furto ad un negozio di generi alimentari, come accadeva in \"Halloween, la notte delle streghe\"\u00bb\".\nZombie ha spiegato che voleva che Michael fosse pi\u00f9 simile ad uno psicopatico reale e voleva che la maschera fosse un modo per Michael di nascondersi. Voleva che il Michael giovane avesse pi\u00f9 carisma, che fosse poi proiettato nel Michael adulto. Zombie ha inoltre deciso di rendere il ritorno ad Haddonfield pi\u00f9 ambiguo: \"\u00abSta provando a uccidere Laurie o sta solo cercando la ragazza perch\u00e9 l'ama?\u00bb\". Inoltre, Michael non sarebbe stato in grado di guidare nella nuova pellicola, come invece faceva la sua controparte del 1978, che rubava l'auto di Loomis per tornare ad Haddonfield. Zombie voleva anche il personaggio del dottor Loomis fosse pi\u00f9 correlato con quello di Michael Myers, al contrario di quanto accadeva nell'originale, cosicch\u00e9 potesse anche dire qualcosa di drammatico.\nIl 22 dicembre 2006, Malcolm McDowell venne chiamato per interpretare lo psicologo. McDowell disse che voleva infondere un ego molto profondo in Loomis, che addirittura sta scrivendo un nuovo libro su quello che \u00e8 successo con Michael. Nonostante Zombie abbia aggiunto molti pi\u00f9 particolari al personaggio di Myers, creando quindi una storia pi\u00f9 profonda, ha scelto di mantenere la maschera del personaggio (ormai un marchio di fabbrica) e la colonna sonora di Carpenter (nonostante in un'intervista fosse stato compreso il contrario). Le riprese sono ufficialmente iniziate il 29 gennaio 2007.\nPoco prima dell'inizio delle riprese, Zombie disse di aver visto la maschera che il personaggio avrebbe dovuto indossare. Zombie ha dunque aggiunto: \"\u00ab\u00c8 perfetta, proprio come l'originale. Michael non era cos\u00ec perfetto dal 1978\u00bb\". Le riprese sono state effettuate nello stesso quartiere che Carpenter ha usato per la pellicola originale. La produzione ha terminato i lavori il 22 marzo 2007. Il film \u00e8 costato circa 20 milioni di dollari. Il film doveva essere distribuito nelle sale USA il weekend di Halloween ma per evitare un testa a testa con \"Saw IV\" si anticip\u00f2 l'uscita all'agosto 2007.\nWilliam Forsythe si ruppe la gamba prima di iniziare le riprese, motivo per cui nel film lo si vede ingessato. La morte di Danny Trejo fu inizialmente tagliata dalla produzione ma il regista s'impunt\u00f2, facendo notare come la sequenza mostrasse quanto Myers fosse brutale e senza compassione. Rob Zombie la ebbe vinta. Il body count del film \u00e8 di sedici vittime. La felpa indossata da Laurie Strode \u00e8 un capo d'abbigliamento della linea Total Skull, di propriet\u00e0 di Sheri Moon Zombie, attrice e moglie del regista. La Dimension aveva intenzione di creare una sorta di \"Halloween vs Hellraiser\", cos\u00ec come c'era stato \"Freddy vs Jason\" nel 2003.\nFu fatto un sondaggio pubblico sul sito ufficiale e i votanti rigettarono la proposta che quindi fu scartata dalla casa di produzione. Prima di accettare la \"visione\" di Rob Zombie, la Dimension stava per approvare un prequel che si sarebbe intitolato \"Halloween: the Missing Years\", che trattava principalmente degli anni passati in manicomio da Michael. La produzione del film fu ritardata a causa della morte di Moustapha Akkad, il produttore degli 8 film precedenti. Akkad \u00e8 morto in un attentato terroristico in Giordania nel 2005. Inoltre, in questo film i fatti vengono spostati dal 1978 ai primi anni '90, mentre l'infanzia di Michael, dal 1963 agli ultimi anni '70.\nAccoglienza.\nIl film ha ricevuto giudizi perlopi\u00f9 negativi dalla critica. Il 25% delle 111 recensioni raccolte dal sito Rotten Tomatoes \u00e8 positivo, con un voto medio di 4,1. Su Metacritic, il film ha una media di 47 punti su 100, basata su 18 recensioni. James Berardinelli di ReelViews ha dato al film 2 stelle su 4, dicendo che \"\u00ab[...] nonostante non dica molto, questo \u00e8 il miglior lavoro del Rob Zombie regista\u00bb\".\nIncassi.\nIl film \u00e8 uscito il 31 agosto e ha guadagnato circa 10.950.000 $ nel primo giorno di programmazione. In totale, nel week-end di apertura, ne ha incassati 26.503.000, detenendo il record per il pi\u00f9 grosso incasso durante il fine settimana del Labor Day.\nColonna sonora.\nLa colonna sonora ufficiale \u00e8 stata composta da Rob Zombie, che ha mostrato la tracklist in anteprima sul suo MySpace. La colonna sonora \u00e8 uscita negli Stati Uniti il 21 agosto 2007. Zombie ha detto che ci sar\u00e0 una colonna sonora con pezzi non originali ed una con pezzi originali, composti da Tyler Bates. Al momento contiene 12 tracce musicali e 12 dialoghi estratti dalla pellicola. L'album \u00e8 stato distribuito su etichetta UMG.\nSequel.\n\"Halloween II\" \u00e8 il sequel diretto e sceneggiato da Rob Zombie, uscito nelle sale cinematografiche statunitensi il 28 agosto 2009."}
{"id": "622043", "revid": "256896", "url": "https://it.wikipedia.org/wiki?curid=622043", "title": "Presbiteri di San Sulpicio", "text": ""}
{"id": "622049", "revid": "339392", "url": "https://it.wikipedia.org/wiki?curid=622049", "title": "Presidente della Repubblica Democratica del Congo", "text": ""}
{"id": "622054", "revid": "1855857", "url": "https://it.wikipedia.org/wiki?curid=622054", "title": "Michele Scoto", "text": "Biografia.\nScozzese d'origine, si form\u00f2 forse a Oxford, Parigi e Bologna, mentre a Toledo (dove fu nel 1217), allora centro della cultura ispanico-moresca, apprese probabilmente l'arabo e tradusse molte opere, con un importante contributo alla diffusione delle teorie di Aristotele in Europa, tramite la traduzione delle opere di Averro\u00e8 e Avicenna Si attribuiscono a Michele Scoto, non senza qualche riserva, la traduzione latina del \"De animalibus\" di Aristotele, che probabilmente attrasse l'interesse dell'imperatore Federico II gi\u00e0 nel 1220 (anno in cui rientrava in Italia dalla Germania), nonch\u00e9 di altri scritti aristotelici quali il \"De anima\", il \"De physica\", il \"De metaphysica\", il \"De substantia orbis\", il \"De generatione et corruptione\" e i \"Parva naturalia\". Inoltre a Michele Scoto si ascrivono le traduzioni arabo-latine dei commenti di Averro\u00e8 alle opere aristoteliche.\nQuale esperto di matematica, filosofia e astrologia entr\u00f2 alla corte dell'Imperatore Federico II di Hohenstaufen a Palermo, per il quale fu filosofo ed astronomo e avrebbe fatto molte predizioni, alcune delle quali riguardanti varie citt\u00e0 italiane. All'imperatore \u00e8 dedicata fra l'altro la sua traduzione dell'\"Abbreviatio Avicenne de animalibus\", ancora con il commento di Avicenna.\nIl suo nome viene citato da Dante Alighieri nel canto XX dell\"'Inferno\" (all'interno della bolgia degli indovini) come \"Michele Scotto\"; egli era noto ai tempi di Dante per essere stato una sorta di mago alla corte del re di Sicilia e imperatore Federico (secondo la leggenda avrebbe predetto a Federico II il luogo della sua morte in una localit\u00e0 dal nome di un fiore, che fu poi Castel Fiorentino nei pressi di Torremaggiore).\nSue si diceva fossero anche molte profezie sull'avvento dell\"'Anticristo\", la cui figura ebbe vasta risonanza grazie al poema di Adso da Montier-en-Der (\"Libellus de Antichristi\").\nSulla fama di Michele come personaggio dotato di capacit\u00e0 di indovino e profeta si sofferm\u00f2 Giovanni Villani il quale scrisse:\nViene citato come \"Michele Scotto\" anche da Giovanni Boccaccio (che ne tramand\u00f2 anch'egli la fama di maestro di negromanzia) nel Decameron, e pi\u00f9 precisamente nella nona novella dell'ottava giornata (dedicata alle beffe).\nTutte queste notizie, frutto di vociferazioni del tempo, sono segno del fatto che si intendesse diffondere la leggenda del carattere \"diabolico\" della corte di Federico II in un'epoca di forti contrasti politici con la curia papale. Michele fu in realt\u00e0 uno dei tanti studiosi (tra i quali Leonardo Fibonacci, Guglielmo di Saliceto, Rolando da Cremona, Jacob Anatoli) certo tra i pi\u00f9 preclari, che frequentarono il cenacolo federiciano, nel quale l'imperatore cercava frequenti consulti con molti scienziati e nel cui contesto si sviluppavano anche aspre contese scientifiche e dottrinali. La seconda versione del famoso libro di Leonardo Fibonacci sulla Matematica, \"Liber abaci\", fu dedicata a Michele Scoto nel 1228 ed \u00e8 stato suggerito che lo stesso Michael Scot abbia anche giocato un ruolo nella presentazione della Successione di Fibonacci. Uno studio recente di un passo scritto da Michael Scot sugli arcobaleno multipli, un fenomeno che \u00e8 stato compreso solo dalla fisica moderna e da recenti osservazioni, suggerisce che Michael Scot poteva perfino avere avuto contatti con il popolo Tuareg nel deserto del Sahara.\nLa sua opera maggiore \u00e8 il \"Liber introductorius\", che rivela spiccati interessi magici, astrologici e alchemici, \u00e8 composta in realt\u00e0 di tre libri: il \"Liber quattuor distinctionum\", di interesse astronomico e astrologico; il \"Liber Phisionomiae\", opera di filosofia della natura; il \"Liber particularis\", concepito per rendere pi\u00f9 comprensibile l'astrologia agli studenti.\nNell\"'Ars Alchemiae\", Michele Scoto offre un trattato di alchimia in cui l'enfasi cade sulle operazioni pratiche, presentando un quadro documentato della diffusione dell'alchimia nel mondo mediterraneo contemporaneo. L'opera offre interessanti paralleli con il \"De aluminibus et salibus\" di Razi e la \"Schedula diversarum artium\" di Teofilo da Stavelot.\nOpere.\nLe seguenti tre opere sono parti di un'opera sull'astrologia:"}
{"id": "622057", "revid": "1442080", "url": "https://it.wikipedia.org/wiki?curid=622057", "title": "Classe Huchuan", "text": "Le piccole e veloci Huchuan hanno rappresentato il principale tipo di aliscafo militare prodotto in serie a livello mondiale. Esse sono state il tentativo di rivitalizzare le classiche motosiluranti grazie ad un tipo di scafo di nuova concezione, che ha portato la marina cinese a metterne in servizio probabilmente 140, oltre a 45 esportate.\nLa produzione, basata ai cantieri Hudung di Shanghai, part\u00ec gi\u00e0 nel 1966.\nTre motori diesel da ben 3600\u00a0hp, danno allo scafo di 39 tonnellate la velocit\u00e0 di 54 nodi. Le alette sono retrattili nello scafo quando non impiegate. Le Huchuan sono state realizzate in 2 versioni, con delle modifiche alla plancia, spostata in avanti nella versione 'II'."}
{"id": "622058", "revid": "767487", "url": "https://it.wikipedia.org/wiki?curid=622058", "title": "Tetracordo", "text": "Il tetracordo \u00e8 un concetto di teoria musicale dell'antica Grecia. Il nome significa quattro corde e si riferisce alla lira greca.\nTradizionalmente fra la corda pi\u00f9 alta e quella pi\u00f9 bassa della lira esisteva un intervallo di quarta giusta o un rapporto di 3:4 (tre quarti). Le due corde centrali erano intonate in divisioni diverse per consentire l'esecuzione di melodie in modi diversi. La serie di queste quattro corde definisce il \"tetracordo\".\nTipologie.\nLa teoria musicale greca definiva tre tipi di tetracordo. Questi erano caratterizzati dalla larghezza dei tre intervalli esistenti fra le corde:\nQuesti tre generi rappresentano le serie degli intervalli che si possono avere in un tetracordo. Il tetracordo era, per l'antica Grecia, quello che l'ottava \u00e8 nella musica moderna. Essa comunque sembra essere stata costruita accodando due tetracordi.\nMusiche orientali.\nLe scale costruite su tetracordi cromatici ed enarmonici continuano ad essere utilizzate in Medio Oriente ed in India, ma in Europa rimangono soltanto in alcuni tipi di musica popolare. La scala costruita sul modello di due tetracordi diatonici disgiunti diviene la scala utilizzata in tutto il mondo occidentale."}
{"id": "622063", "revid": "17654", "url": "https://it.wikipedia.org/wiki?curid=622063", "title": "Endoreico", "text": ""}
{"id": "622065", "revid": "21880", "url": "https://it.wikipedia.org/wiki?curid=622065", "title": "Phoenicopteriformes", "text": ""}
{"id": "622070", "revid": "640277", "url": "https://it.wikipedia.org/wiki?curid=622070", "title": "Phoenicopteridae", "text": "I fenicotteri (Phoenicopteridae ) sono una famiglia di uccelli, unica famiglia dell'ordine Phoenicopteriformes.\nDescrizione.\nSono uccelli di grandi dimensioni, con lunghi colli e lunghe zampe e con un caratteristico becco ricurvo verso il basso, adattato alla filtrazione.\nBiologia.\nSono uccelli acquatici che formano colonie molto numerose nelle zone umide.\nAlimentazione.\nCon il loro becco, che presenta un sistema interno di lamelle, e grazie alla lingua, che funziona come una pompa, i fenicotteri filtrano l'acqua, trattenendo piccoli organismi sia vegetali sia animali. La loro dieta comprende piccoli invertebrati, quali crostacei (\"Artemia salina\", \"Gammarus\" sp.), ditteri (larve di \"Chironomus\" sp.), anellidi, bivalvi, nonch\u00e9 semi, alghe e frammenti di piante acquatiche.\nRiproduzione.\nSono uccelli monogami per la stagione riproduttiva, che formano gruppi molto numerosi.\nLa formazione delle coppie \u00e8 preceduta da complessi rituali di corteggiamento cui prendono parte numerosi individui contemporaneamente.\nIl nido \u00e8 un cumulo di fango di forma tronco-conica, in cui in genere viene deposto un singolo uovo, covato da entrambi i genitori. Dopo la schiusa i pulcini vengono nutriti per circa due mesi, becco a becco, con un liquido prodotto da ghiandole situate nell'esofago dei genitori (simile al latte del gozzo), costituito da grassi, proteine e carboidrati.\nDistribuzione e habitat.\nLa famiglia \u00e8 presente con quattro specie nel Nuovo Mondo mentre due sole specie (\"Phoenicopterus roseus\" e \"Phoeniconaias minor\") sono diffuse nel Vecchio Mondo.\nPrediligono le acque poco profonde, salate o salmastre, sia nelle aree costiere che in quelle interne, dal livello del mare sino a 5000\u00a0m di altitudine.\nTassonomia.\nLa famiglia comprende 6 specie in 3 generi:"}
{"id": "622082", "revid": "327773", "url": "https://it.wikipedia.org/wiki?curid=622082", "title": "Phoenicopterus ruber", "text": "Il fenicottero rosso (Phoenicopterus ruber ) \u00e8 un uccello della famiglia Phoenicopteridae.\nEra fino a poco tempo fa considerato una sottospecie del fenicottero maggiore. Vive in Mesoamerica e nelle Gal\u00e1pagos e misura 120\u00a0cm circa.\nDistribuzione e habitat.\nVive esclusivamente nel continente americano, in Florida, alle Bahamas, nello Yucat\u00e1n, nelle Gal\u00e1pagos e nei Caraibi. Il numero di individui si aggira intorno a 90 000 esemplari.\nSistematica.\nVeniva considerato conspecifico con il fenicottero rosa, ma le due specie sono state separate. In inglese viene chiamato \"Caribbean Flamingo\" (ovvero fenicottero dei Caraibi), ma visto che vive anche alle Gal\u00e1pagos, si sta rivalutando il nome."}
{"id": "622086", "revid": "93556", "url": "https://it.wikipedia.org/wiki?curid=622086", "title": "Classe Ramadan", "text": "La classe Ramadan \u00e8 una classe di motovedette missilistiche costruita nel Regno Unito per l'Egitto. Costruite in sei esemplari, entrarono in servizio nei primi anni ottanta.\nStoria.\nSviluppo.\nComplessivamente furono realizzate sei unit\u00e0, costruite dalla britannica Vosper Thornycroft, che entrarono in servizio nel biennio 1981-1982.\nImpiego operativo.\nLe sei unit\u00e0 sono le seguenti:\nDescrizione tecnica.\nSi tratta di navi con un dislocamento di 312 t ed una velocit\u00e0 massima di 35 nodi. La lunghezza \u00e8 di 52 m, la larghezza di 7,6 e l'altezza di 2. L'equipaggio \u00e8 di 31 elementi.\nL'armamento \u00e8 costituito da 4 missili Otomat, oltre che da un 1 cannone OTO da 76\u00a0mm e due Breda 40L70 da 40\u00a0mm per impiego antiaereo in torre binata.\nLa dotazione di guerra elettronica comprende un intercettore \"Cutlass\", un jammer \"Cygnus\" e due 2 chaff \"Protean\". Fanno inoltre parte delle dotazioni di bordo anche un radar da scoperta S820 e due ST802 per il tiro\nLa nave \u00e8 motorizzata da quattro motori diesel da 16.000\u00a0hp complessivi."}
{"id": "622087", "revid": "228587", "url": "https://it.wikipedia.org/wiki?curid=622087", "title": "Paolo Kara\u0111or\u0111evi\u0107", "text": "\u00c8 conosciuto in serbo, bosniaco, e croato come o e in sloveno come .\nBiografia.\nInfanzia.\nFiglio unico del principe Arsen Kara\u0111or\u0111evi\u0107 (fratello di Pietro I) e della principessa Aurora Pavlovna Demidova di San Donato, nacque il 27 aprile 1893 a San Pietroburgo.\nMatrimonio.\nSpos\u00f2 la principessa Olga di Grecia, sorella della principessa Marina, Duchessa del Kent, nel 1923. Giorgio, duca di York fu il testimone delle nozze svoltesi a Belgrado.\nCome Cavaliere dell'Ordine della Giarrettiera, frequent\u00f2 l'Universit\u00e0 di Oxford vestendo e comportandosi come un qualunque ragazzo britannico.\nReggenza.\nAssunse la reggenza il 9 ottobre 1934 dopo l'assassinio del cugino Alessandro I a Marsiglia. Durante la sua reggenza il paese si avvicin\u00f2 inizialmente all'Italia, per poi allontanarsene bruscamente nel 1939. In quello stesso anno per scongiurare un collasso della Jugoslavia sotto l'azione degli indipendentisti croati concesse a questi ultimi la creazione di una banovina su base etnica con larghissima autonomia interna. Allo scoppio del conflitto mondiale cerc\u00f2 di tenere la Jugoslavia neutrale, ma venne obbligato dalle pressioni tedesche all'adesione al Patto tripartito, con le Potenze dell'Asse, la cui firma avvenne a Vienna il 25 marzo 1941. \nContro questa decisione vi furono grandi manifestazioni di piazza a Belgrado e un gruppo di ufficiali vicini alla Gran Bretagna e una parte della classe politica serba si decisero a compiere un colpo di Stato due giorni dopo, il 27 marzo 1941, incoronando il nipote Pietro II, ancora minorenne. Il generale Du\u0161an Simovi\u0107 venne nominato Primo ministro, ma non ritir\u00f2 l'adesione dal Tripartito, n\u00e9 cedette alle pressioni britanniche per scatenare immediatamente un attacco contro il rovescio delle forze italiane in Albania. Nonostante l'apparente irresolutezza di Simovic, Hitler decise la \"debellatio\" militare della Jugoslavia con un'invasione. Dopo meno di due settimane di tentativi diplomatici da parte di Belgrado, sperando nell'appoggio sovietico e tentando di prender tempo con l'Italia, il 6 aprile 1941 le forze dell'Asse varcarono i confini jugoslavi e in soli 11 giorni conquistarono l'intero paese. \nPaolo si imbarc\u00f2 con la sua famiglia prima della catastrofe, mentre il governo consigliava a Pietro II di fare altrettanto e recarsi in esilio presso gli Alleati: l'unico organo legale della Jugoslavia divenne cos\u00ec il Regio governo iugoslavo in esilio, mentre la Jugoslavia stessa venne occupata e smembrata dai nazisti e dai suoi alleati.\nUltimi anni e morte.\nPer il resto della guerra il principe Paolo fu tenuto, con la sua famiglia, agli arresti domiciliari in Kenya. La principessa Elisabetta, la sua unica figlia, ottenne delle informazioni dagli archivi delle \"Special Operations Executive\" del \"Foreign and Commonwealth Office\", che pubblic\u00f2 nel 1990 a Belgrado, nella prima edizione della biografia paterna in lingua serba. Il libro \"Paolo di Jugoslavia\" fu scritto da Neil Balfour e pubblicato per la prima volta da Eaglet Publishing a Londra nel 1980.\nDopo la guerra il principe Paolo visse in esilio nella splendida Villa Demidoff di Pratolino (Firenze), ereditata dalla zia Marija e mor\u00ec a Parigi il 14 settembre 1976 senza mai pi\u00f9 far ritorno in Jugoslavia.\nDiscendenza.\nIl principe Paolo di Jugoslavia e la principessa Olga di Grecia ebbero tre figli:"}
{"id": "622088", "revid": "92723", "url": "https://it.wikipedia.org/wiki?curid=622088", "title": "Principe Paolo di Jugoslavia", "text": ""}
{"id": "622093", "revid": "287204", "url": "https://it.wikipedia.org/wiki?curid=622093", "title": "Reuss", "text": "La Reuss \u00e8 un fiume della Svizzera con una lunghezza complessiva di . \u00c8 un affluente destro dell'Aare, che a sua volta si tuffa nel Reno, ed \u00e8 il quarto fiume svizzero per lunghezza, dopo Reno, Aare e Rodano.\nPercorso.\nIl fiume nasce nel massiccio del San Gottardo, presso il passo, a un'altitudine di metri. Dopo aver percorso i primi chilometri nel Cantone Ticino, entra nel Canton Uri. Scorre nella valle di Orsera, passa da Andermatt e scende lungo la valle della Reuss fino ad arrivare al Lago dei Quattro Cantoni, da dove ne riesce nella citt\u00e0 di Lucerna. Scorre verso nord, prima nel Canton Lucerna, poi segnando il confine tra il Canton Argovia ed i cantoni di Zugo e Zurigo. Sfocia nel fiume Aare poco prima della sua confluenza con la Limmat, in Argovia, dopo aver bagnato Bremgarten.\nIn quest'ultima localit\u00e0 nel 1975 \u00e8 stata inaugurata la diga di Bremgarten-Zufikon, che sfrutta le sue acque.\nPortata.\nLa sua portata media a Mellingen nel 2004 \u00e8 stata di ."}
{"id": "622095", "revid": "339392", "url": "https://it.wikipedia.org/wiki?curid=622095", "title": "Paolo Karadjordjevic", "text": ""}
{"id": "622099", "revid": "94775", "url": "https://it.wikipedia.org/wiki?curid=622099", "title": "Pelecanidae", "text": ""}
{"id": "622101", "revid": "287204", "url": "https://it.wikipedia.org/wiki?curid=622101", "title": "Classe Komar", "text": "La classe Komar (nome in codice NATO, Progetto 183R secondo la designazione sovietica) era una classe di motocannoniere missilistiche (Fast Attack Craft) costruite dall'Unione Sovietica tra il 1957 e il 1964; fu una delle primissime classi di unit\u00e0 di questo tipo al mondo, e fu largamente esportata nei paesi amici e alleati dell'Unione Sovietica\nStoria.\nLe Komar erano derivate delle motosiluranti classe P6, con i 4 siluri rimpiazzati da 2 lanciatori per missili antinave P-15 (SS-N-2 Styx), che davano una potenza di fuoco tale da mettere fuori combattimento anche navi di grandi dimensioni a una distanza di 20\u201340\u00a0km, cosa che i siluri, altrettanto se non pi\u00f9 distruttivi, non potevano assicurare. Un altro beneficio indotto dall'impiego di missili fu dato dal fatto che essi sono capaci di sorvolare gli ostacoli: il cacciatorpediniere israeliano \" Eilat\" venne affondato dadue Komar egiziane che lo centrarono sparardogli contro i loro 4 missili senza nemmeno uscire dal porto.\nFinita la seconda guerra mondiale si era arrivati alla conclusione che gli attacchi fortuiti da parte di unit\u00e0 veloci erano oramai di poco plausibile realizzazione: i radar e i cannoni a tiro rapido avevano dimostrato di poter respingere le azioni delle torpediniere e motosiluranti, per quanto veloci potessero essere, e per superare l'impasse occorreva attaccare da maggiori distanze. Tra i progetti adottati dall'Unione Sovietica vi fu quello di dotare piccole unit\u00e0 leggere di missili, armi di elevata efficacia e di gittata sufficiente per ogni impiego pratico.\nQuesti missili erano denominati P-15, progettati a partire dal 1951 dall'OKB diretto da Bereznyak, che dieci anni prima aveva progettato il caccia a razzo BI-1. Il missile che ne deriv\u00f2 aveva una testata di circa 500\u00a0kg, un motore a propellente liquido conservabile, ma che nondimeno ne corrodeva lentamente il corpo, e una guida passiva. La testata era HEAT, posta dietro il serbatoio per spingere dentro la nave il combustibile residuo. Le prove ebbero luogo nel 1957.\nIl missile in origine soffriva della limitazione di non poter essere lanciato con temperature oltre la gamma -15/+38 gradi e necessitava di ben 15 ore per l'imbarco in 2 esemplari sulle Komar (ridotte rapidamente, tanto che i 4 missili delle classe Osa potevano essere imbarcati in 4-5 ore). La classe Komar lanciava gli ordigni grazie al rilevamento del radar di bordo, capace di trovare un cacciatorpediniere entro i 20\u00a0km di distanza, ma le distanze di tiro entro cui lanciare il missile erano usualmente tra i 5 e i 27\u00a0km per la difficolt\u00e0 di regolare l'accensione della testata di ricerca in tempo per acquisire il bersaglio. Questo avveniva normalmente a 11\u00a0km, in caso di tiri a breve raggio da 2 a 7, e il missile, da circa 250 metri di quota, appena inquadrata la nave, picchiava con 1-2 gradi di inclinazione, per cui se non la colpiva finiva in mare dopo pochi secondi.\nLe armi erano sistemate in due grandi strutture elevate di circa 15 gradi sull'orizzonte, dietro la plancia comando. Esse erano davvero le pi\u00f9 grandi che potessero essere installate su navi tanto piccole, le prime 100 delle quali avevano lo scafo di legno in quanto derivate dalla trasformazione delle P6.\nEssendo previsto che occorressero due P-15 a segno per distruggere un cacciatorpediniere, e che questo si verificasse mediamente lanciando 12 missili, le unit\u00e0 classe Komar vennero raggruppate in reparti di 6 unit\u00e0 l'uno, e si stimava che ne occorressero 3, inviati in azione, per ottenere un successo, causando problemi molto elevati di comando e controllo.\nTra i derivati delle Komar vi fu la classe Hegu cinese, oltre 100 unit\u00e0 armate con un secondo impianto di mitragliere da 25\u00a0mm poppiero grazie ad uno scafo leggermente allungato, e le sei classe October egiziane, armate con due missili OTOMAT pi\u00f9 leggeri e capaci dei pi\u00f9 vecchi \"Styx\".\nVersioni.\nLe Komar vennero costruite in diverse versioni:\nUtilizzatori.\nOltre alla Marina militare sovietica, altre nazioni ricevettero le Komar:\nVoci correlate.\nLista di nomi in codice NATO per navi sovietiche"}
{"id": "622104", "revid": "1305772", "url": "https://it.wikipedia.org/wiki?curid=622104", "title": "The Final Countdown (singolo)", "text": "The Final Countdown \u00e8 un singolo del gruppo musicale svedese Europe, pubblicato il 10 febbraio 1986 come primo estratto dall'album omonimo.\nScritto interamente dal cantante Joey Tempest, il brano ha raggiunto il primo posto in 25 paesi, incluso il Regno Unito, in cui \u00e8 stato certificato disco di platino per le vendite. Negli Stati Uniti d'America il singolo si \u00e8 piazzato all'ottavo posto della Billboard Hot 100 e alla diciottesima posizione della Mainstream Rock Songs. In Italia \u00e8 rimasto per nove settimane consecutive al primo posto in classifica, risultando il secondo singolo pi\u00f9 venduto dell'anno 1987.\nDescrizione.\nLa canzone \u00e8 stata strutturata su un riff di tastiera che Joey Tempest aveva scritto gi\u00e0 tra il 1981 e il 1982, usando un sintetizzatore Korg Polysix datogli in prestito dal tastierista Mic Michaeli. \u00abIl bassista John Lev\u00e9n sugger\u00ec il tempo ritmico galoppante a Tempest che registr\u00f2 una versione demo della canzone e la fece ascoltare agli altri membri della band. In un primo momento, i suoi compagni espressero reazioni contrastanti al riguardo. Il chitarrista John Norum ha affermato in un'intervista nel 2005:\n \nJoey Tempest ha aggiunto nella stessa intervista:\nIl testo della canzone venne ispirato da quello di \"Space Oddity\" di David Bowie. Il suono del riff di tastiera presente nella canzone \u00e8 stato ottenuto utilizzando una unit\u00e0 rack di una Yamaha TX-816 e un sintetizzatore Roland JX-8P. \u00abFeci un suono di ottoni dalla JX-8P e usai un suono tipico dalla Yamaha, e semplicemente li combinai assieme\u00bb, ha affermato Mic Michaeli.\nQuando fu il momento di scegliere il primo singolo estratto dall'album \"The Final Countdown\", Tempest sugger\u00ec la canzone \"The Final Countdown\". In origine la band non aveva mai pianificato di pubblicare il pezzo come singolo, e alcuni membri volevano che \"Rock the Night\" fosse il primo singolo. \"The Final Countdown\" venne scritta per essere la canzone di apertura nei concerti, e nessuno pens\u00f2 mai sarebbe diventato un successo. Ma quando la loro etichetta discografica Epic Records insinu\u00f2 che doveva essere il primo singolo, il gruppo decise di pubblicarlo.\nPubblicazione e riscontro.\nPubblicato nei primi mesi del 1986, il singolo \u00e8 diventato il brano di maggior successo dell'album \"The Final Countdown\" e dell'intera discografia degli Europe. Entr\u00f2 nella top 10 della classifica statunitense Billboard Hot 100, all'ottavo posto. La settimana successiva debutt\u00f2 nella Mainstream Rock Songs, dove raggiunse la diciottesima posizione e rimase in classifica per venti settimane.\nIn Canada il singolo ha raggiunto la top 10 delle classifiche, posizionandosi al quinto posto e diventando il pi\u00f9 alto posizionamento della band in questo paese. Il brano \u00e8 arrivato a spendere due settimane in vetta alla Official Singles Chart nel mese di dicembre, ed \u00e8 stato l'unico singolo dell'album ad aver raggiunto la top 10 nel Regno Unito. \"The Final Countdown\" \u00e8 arrivato al primo posto in 25 paesi, inclusi Francia, Germania, Irlanda, Svezia e Italia.\nVideo musicale.\nIl videoclip, diretto da Nick Morris, contiene estratti dai due esibizione tenute dalla band all'arena Solnahallen di Solna, Svezia, il 26 e il 27 maggio 1986, cos\u00ec come alcune immagini extra filmate durante i soundcheck di questi concerti.\nEsibizioni dal vivo.\nLa canzone \u00e8 stata regolarmente eseguita in ogni concerto degli Europe sin dal suo debutto dal vivo nella prima data del \"Final Countdown Tour\" nell'aprile 1986. Una delle pi\u00f9 memorabili performance del pezzo \u00e8 avvenuta a Stoccolma il 31 dicembre 1999, come parte delle celebrazioni di fine millennio, segnando la prima, e finora unica, esibizione degli Europe con sia il chitarrista originale del gruppo John Norum che il suo sostituto Kee Marcello.\nCover.\nLa canzone \u00e8 stata reinterpretata da vari artisti, tra cui Affiance, After Forever, Crazy Frog, Dannii Minogue, Dispatched, Freezepop, Furillo, Geoff Downes, Natale Galletta (in italiano), Grimethorpe Colliery Band, Immolation, Leif Garrett, London Symphony Orchestra, Melo-M, Norther, Gigi D'Agostino, Stone, The Delegates, The Protomen, Toy Dolls, van Canto, \nVision Divine e Gennaro Cosmo Parlato nel 2006 inserita nell'album \"Remainders\". \nIl gruppo musicale industrial sloveno Laibach ha rielaborato la canzone per il suo album \"NATO\" del 1994, registrandone inoltre un relativo video musicale.\nLa cover di una band chiamata Deep Sunshine \u00e8 divenuta particolarmente celebre sul web. L'esibizione \u00e8 stata registrata e in seguito resa una variazione di un Rickroll su Fark.com, ricevendo pi\u00f9 di 1 milione di visualizzazioni su YouTube. Il video \u00e8 stato appellato come la \"peggiore cover di sempre\", e il suo successo deriva proprio dalla sua completa mancanza di valore artistico tecnico.\nTracce.\nLato B.\nIl lato B del singolo \u00e8 \"On Broken Wings\", brano escluso dalla versione originale dell'album \"The Final Countdown\".\nAccoglienza.\nLa canzone si \u00e8 classificata ventisettesima nella lista delle \"50 peggiori canzoni mai fatte\" pubblicata dalla rivista \"Blender\".\n\"The Final Countdown 2000\".\nNel dicembre 1999 per festeggiare l'arrivo del nuovo millennio \u00e8 stato pubblicato un remix in stile dance del brano intitolato The Final Countdown 2000.\nIl remix \u00e8 stato prodotto da Brian Rawling, che aveva precedentemente ottenuto successo con \"Believe\" di Cher. Per l'occasione, venne aggiornata la raccolta \"1982-1992\" con il nuovo titolo \"1982-2000\" e l'aggiunta di \"The Final Countdown 2000\" nella tracklist. La band reag\u00ec al remix in maniera molto negativa. \u00abQuel remix \u00e8 stato un disastro\u00bb, ha affermato Ian Haugland, \u00abSe andasse in fiamme mi rifiuterei di spargergli l'acqua di sopra!\u00bb"}
{"id": "622108", "revid": "834", "url": "https://it.wikipedia.org/wiki?curid=622108", "title": "The final countdown", "text": ""}
{"id": "622115", "revid": "132266", "url": "https://it.wikipedia.org/wiki?curid=622115", "title": "Floating storage and offloading unit", "text": ""}
{"id": "622117", "revid": "648716", "url": "https://it.wikipedia.org/wiki?curid=622117", "title": "Classe Shanghai", "text": "Le classe Shanghai (I-V) sono motocannoniere costiere cinesi realizzate al ritmo di circa 10 all'anno a partire dal 1959, dopo che per molti anni i compiti di pattugliamento costiero necessario alla Cina venivano svolti da navigli di fornitura sovietica. Alla fine, ne sono state varate oltre 300.\nLe prime, Shanghai I, erano armate di un cannone binato da 57 e uno da 37mm, oltre che di 8 cariche di profondit\u00e0 e se del caso, anche 10 mine per operazioni di interdizione costiera. Subito dopo si pass\u00f2 alle navi della Shanghai II, con ben 8 cannoni: 2 impianti binati da 37mm e 2 da 25 a mezzanave, tutti di concezione sovietica. Essi sono stati poi sostituiti, sulle navi della classe IV e V da 2 cannoni a poppa calibro 57mm, e 2 a prua da 25mm. Sempre e comunque mine e cariche di profondit\u00e0 per tutte le classi, e nelle stesse quantit\u00e0. A tutto questo si aggiunga una velocit\u00e0 di 30 nodi data da 4 diesel da 4800hp totali. \nNell'insieme, navi di modeste capacit\u00e0 belliche in operazioni di guerra ad alto livello, ma cos\u00ec numerose e armate da essere molto utili in azioni di pattugliamento, antipirateria, minamento e pattugliamento anticommando e ASW costiero (grazie anche alla predisposizione per un sonar a scafo, mentre dovrebbero avere comunque gli idrofoni)."}
{"id": "622118", "revid": "45891", "url": "https://it.wikipedia.org/wiki?curid=622118", "title": "Reazione esoergonica", "text": ""}
{"id": "622121", "revid": "68672782", "url": "https://it.wikipedia.org/wiki?curid=622121", "title": "Reazione endoergonica", "text": ""}
{"id": "622128", "revid": "97701", "url": "https://it.wikipedia.org/wiki?curid=622128", "title": "Cera molle", "text": ""}
{"id": "622136", "revid": "519091", "url": "https://it.wikipedia.org/wiki?curid=622136", "title": "Vicente del Bosque", "text": "\u00c8 l'unico allenatore della storia del calcio mondiale ad essersi laureato campione del mondo e d'Europa sia a livello di Nazionali che a livello di club, avendo conquistato alla guida del Real Madrid due Champions League (nel 1999-2000 e nel 2001-2002) e una Coppa Intercontinentale (nel 2002) e conducendo poi la Nazionale spagnola alla vittoria nel Campionato mondiale del 2010 (disputatosi in Sudafrica) e nel Campionato europeo del 2012 (disputatosi in Polonia e Ucraina).\n\u00c8 stato eletto per una volta miglior allenatore di club dell'anno dall'IFFHS e per quattro volte miglior commissario tecnico: nel 2009, nel 2010, nel 2012 e nel 2013, mentre nel 2011 si \u00e8 piazzato secondo dietro a \u00d3scar Tab\u00e1rez. Nel 2012 conquista il FIFA World Coach of the Year tra gli allenatori di calcio maschile, dopo il secondo posto del 2010.\nIn virt\u00f9 dei successi conseguiti alla guida della nazionale spagnola, il 4 febbraio 2011 il re di Spagna Juan Carlos I ha conferito a del Bosque il titolo di marchese, che potr\u00e0 essere ereditato dai suoi successori.\nCarriera.\nGiocatore.\nDel Bosque era un buon centrocampista difensivo. Milit\u00f2 nel Castilla, Castell\u00f3n, C\u00f3rdoba e Real Madrid. Ha, inoltre, al suo attivo 18 presenze nella Nazionale spagnola ed ha partecipato al Campionato europeo di calcio 1980. Da giocatore ha vinto cinque scudetti e quattro Coppe del Re con il Real Madrid. Con le \"merengues\" perse la Coppa dei Campioni 1980-1981, dopo aver eliminato l'Inter in semifinale.\nAllenatore.\nReal Madrid.\nCominci\u00f2 la carriera da allenatore con le giovanili del Real Madrid dal 1985 al 1987. Fino al 1992 allen\u00f2 il Real Madrid B. Fu l'allenatore della prima squadra dall'8 marzo 1994 al 30 giugno 1994, dopo l'esonero del tecnico Benito Floro. Qui ebbe come assistente un Rafael Ben\u00edtez alle prime armi. Il 21 gennaio 1996 venne chiamato ad allenare la prima squadra, dopo l'esonero di Jorge Valdano. Il 24 gennaio viene sostituito da Arsenio Iglesias.\nIl 17 novembre 1999, dopo l'esonero di John Toshack, venne nuovamente chiamato ad allenare la prima squadra in crisi di risultati e, in un primo momento, si pensava che dovesse ancora svolgere il ruolo di traghettatore; a fine stagione arriv\u00f2 la vittoria in Champions League nel 1999-2000 e il 5\u00ba posto in campionato, venendo confermato anche per la stagione successiva. Da allora vinse due campionati spagnoli nel 2000-2001 e 2002-2003, una Supercoppa di Spagna nel 2001, una Champions League nel 2001-2002, una Coppa Intercontinentale nel 2002 e una Supercoppa europea sempre nel 2002.\nNel giugno 2003, all'indomani della vittoria del campionato, il presidente Florentino P\u00e9rez decise clamorosamente di non confermarlo alla guida della squadra per non esser riuscito a rivincere la Champions League.\nBe\u015fikta\u015f.\nIl 7 giugno 2004 venne ingaggiato dal Be\u015fikta\u015f. Viene eliminato dalla fase a gironi della Coppa UEFA. Il 27 gennaio 2005 dopo la sconfitta al quarto turno per 3 a 1 contro il Konyaspor costata l\u2019eliminazione nella Coppa di Turchia viene esonerato. Lascia la squadra al sesto posto dopo aver totalizzato 8 vittorie, 5 pareggi e 4 sconfitte in campionato.\nC\u00e1diz.\nIl 20 giugno 2007 viene nominato dalla nuova presidenza del C\u00e1diz come direttore sportivo.\nNazionale spagnola.\nIl 15 luglio 2008 la Federazione spagnola di calcio ufficializza del Bosque come nuovo CT della nazionale spagnola, vincitrice dell'ultimo Europeo. Esordisce il 20 agosto alla guida delle \"Furie Rosse\" nell\u2019amichevole vinta per 3 a 0 contro la Danimarca. Partecipa alla Confederations Cup, dove si piazza al primo posto nel proprio girone. Perde in semifinale contro gli Stati Uniti per 2 a 0. Il 28 giugno 2009 ottiene il terzo posto battendo per 3 a 2 il Sudafrica. Si qualifica al primo posto del proprio girone per i Mondiali del 2010.\nSi piazza primo posto nel proprio girone a pari punti con il Cile. Batte agli ottavi il Portogallo, ai quarti il Paraguay e in semifinale la Germania per 1 a 0. L'11 luglio 2010 conquista la Coppa del Mondo grazie alla vittoria ai supplementari per 1-0 contro l\u2019Olanda. Si qualifica al primo posto nel proprio girone per l\u2019Europeo. Si piazza al primo posto nel proprio girone. Batte ai quarti la Francia e in semifinale il Portogallo. Il 1\u00ba luglio 2012 conquista anche l'Europeo battendo in finale l'Italia per 4-0. Partecipa alla Confederation Cup, dove si piazza primo posto nel proprio girone. Batte in semifinale l\u2019Italia per 7 a 6 dopo i calci di rigore e perde la finale per 3 a 0 contro il Brasile. Si qualifica al primo posto nel proprio girone per il Mondiale del 2014.\nIl 18 giugno 2014, a seguito della sconfitta per 2-0 contro il Cile, \u00e8 eliminato al primo turno della Coppa del Mondo. Si qualifica al primo posto del proprio girone per l\u2019Europeo. Il 27 giugno 2016, dopo aver superato il primo turno, la Spagna \u00e8 eliminata dall'Italia (sconfitta 2-0) negli ottavi di finale e Del Bosque annuncia di non voler rinnovare il suo contratto. Il 4 luglio seguente la Federcalcio spagnola ufficializza l'interruzione del rapporto. Chiude il suo ciclo dopo aver guidato le \"Furie Rosse\" per 114 partite ottenendo 89 vittorie, 8 pareggi e 17 sconfitte; sulla panchina della nazionale gli subentra Julen Lopetegui.\nIl 7 agosto 2016 annuncia la sua volont\u00e0 di terminare la carriera da allenatore.\nStatistiche.\nStatistiche da allenatore.\nClub.\n\"Statistiche aggiornate al 30 gennaio 2005.\" In grassetto le competizioni vinte.\nNazionale.\n\"Statistiche aggiornate al 30 luglio 2016\"."}
{"id": "622137", "revid": "38129", "url": "https://it.wikipedia.org/wiki?curid=622137", "title": "Su-7", "text": ""}
{"id": "622142", "revid": "287204", "url": "https://it.wikipedia.org/wiki?curid=622142", "title": "Fort Atkinson (Nebraska)", "text": "Fort Atkinson fu il primo avamposto militare della US Army costruito ad Ovest del fiume Missouri negli Stati Uniti. Collocato nelle vicinanze dell'odierno Fort Calhoun nel Nebraska, il forte \u00e8 stato costruito nel 1819 e venne abbandonato nel 1827.\nStoria.\nIl luogo, che sarebbe diventato Fort Atkinson, venne utilizzato nel 1804 per il \"Council Bluff\" tra la \"Lewis and Clark Expedition\", i membri dell\"Oto\" e le trib\u00f9 dei nativi americani del Missouri. William Clark aveva visto di buon occhio il Fiume Missouri come plausibile ottima zona per la costruzione di un forte e si assicur\u00f2 la zona.\nQuindici anni dopo, nel 1819, il Presidente James Monroe, invi\u00f2 una spedizione (la \"Yellowstone Expedition\" capitanata dal Colonnello Henry Atkinson) per stabilire una serie di fortini lungo il corso del Missouri. Questi forti avrebbero incrementato la presenza degli Americani nel commercio delle pellicce ed aperto la concorrenza con il commercio britannico nelle pianure del Nord. La spedizione arriv\u00f2 sul luogo del \"Council Bluff\" il 19 settembre. In quel momento la spedizione si ferm\u00f2 per costruire un campo (chiamato \"Cantonment Missouri\") per l'inverno lungo le sponde del fiume, sotto le rapide.\nI piani di costruire pi\u00f9 forti vennero abbandonati ed i soldati rimasero l\u00ec tutto l'inverno.\nL'inverno tra il 1819 ed il 1820 fu molto rigido; 160 di 1,120 uomini di quella spedizione morirono assiderati. Nella primavera del 1820 il Fiume Missouri inond\u00f2 \"Cantonment Missouri\"; fu allora costruito un campo permanente sopra \"Council Bluff\". Questo nuovo campo fu chiamato Forte Atkinson\nL'unica battaglia che coinvolse il presidio avvenne nel 1823. I membri della trib\u00f9 Arikara attaccarono le zone commerciali lungo il Fiume Missouri, nell'odierno Sud Dakota. Per vendetta i soldati attaccarono il villaggio degli Arikara. Molti morirono tra Indiani e Americani; erano i primi scontri che avvenivano in quelle pianure.\nNel 1827 il forte venne abbandonato; dal 1850, quando un vasto insediamento Americano si svilupp\u00f2 in quell'area, rimase poco del forte. Intorno agli anni '50, la divisione archeologia della \"Nebraska State Historical Society\", determin\u00f2 esattamente la locazione di Forte Atkinson. La \"Nebraska Game and Parks Commission\", tra gli anni '70 e gli anni '90, si occup\u00f2 della ricostruzione del forte.\nOggi, totalmente ricostruito come l'originale, Forte Atkinson \u00e8 un parco storico nel Nebraska dove, spesso in estate, si organizzano rappresentazioni teatrali riguardanti la storia americana del primo ottocento."}
{"id": "622146", "revid": "120166850", "url": "https://it.wikipedia.org/wiki?curid=622146", "title": "Lyra Belacqua", "text": "Lyra Belacqua () \u00e8 la protagonista della trilogia fantasy \"Queste oscure materie\" scritta da Philip Pullman.\nBiografia.\nAll'inizio della trilogia Lyra viene descritta come un'undicenne coraggiosa e altruista, tanto perspicace quanto indisciplinata, che vive nella prestigiosa universit\u00e0 Jordan College di Oxford, in un mondo parallelo simile al nostro. Nonostante sia tenuta in grande considerazione dal Maestro del College e sia considerata nipote del famoso e potente esploratore Lord Asriel (che scoprir\u00e0 essere suo padre), preferisce bighellonare insieme ad altri monelli, in particolare con al suo migliore amico Roger Parslow e al suo daimon Pantalaimon, piuttosto che studiare.\nMalgrado questo, \u00e8 intelligente e particolarmente abile nel mentire, essendo in grado di inventare in poco tempo bugie complesse ma plausibili. Inizialmente ne approfitta per evitare punizioni o fare scherzi, ma col tempo usa questa capacit\u00e0 per uscire da situazioni difficili, come salvare la propria vita o quella degli altri. Inganna Iofur Raknison, il re degli orsi corazzati (\"panserbj\u00f8rne\") del regno di Svalbard, nonostante l'avvertimento di Iorek Byrnison, il quale le spiega che la sua specie non pu\u00f2 normalmente essere ingannata da un umano; dopo che per\u00f2 Lyra riesce nell'intento, Iorek la soprannomina \"Lyra Linguargentina\". Viene smascherata solo dalle arpie quando entra nel mondo della morte.\nNel corso de \"La bussola d'oro\", Lyra impara a leggere l'aletiometro (uno strumento che rivela la verit\u00e0 attraverso dei simboli) autonomamente, senza l'aiuto di libri. Le streghe del suo mondo hanno ravvisato in lei il soggetto di un'antica profezia: Lyra, come Eva all'inizio dei tempi, verr\u00e0 tentata, e dalle sue decisioni dipender\u00e0 il futuro di tutti i mondi esistenti. Nei libri successivi (\"La lama sottile\" e \"Il cannocchiale d'ambra\"), insieme all'amico Will Parry, si trover\u00e0 coinvolta in molte avventure e subir\u00e0 un processo di maturazione che la porter\u00e0 alla fine della trilogia a diventare pi\u00f9 pacata, volenterosa nello studio e molto pi\u00f9 riservata.\nPantalaimon.\nPantalaimon \u00e8 il daimon di Lyra Belacqua, spesso chiamato semplicemente Pan: \u00e8 la manifestazione fisica della sua anima e, come tutti i daimon dei bambini, pu\u00f2 assumere a piacimento la forma di qualsiasi animale. \u00c8 rappresentato con un carattere cauto e equilibrato rispetto a quello impulsivo, curioso e talvolta sconsiderato di Lyra. Il suo nome deriva da quello di san Pantaleone, che in greco antico significa \"misericordioso\".\nNell'ultimo romanzo della trilogia, \"Il cannocchiale d'ambra\", Lyra deve separarsi da Pantalaimon prima di entrare nel mondo della morte, causando un fortissimo dolore fisico a entrambi; in seguito si nasconde da lei a causa della tristezza per il momentaneo abbandono e volendole causare rimpianto. Tuttavia, scoprono di aver acquisito un dono che solo le streghe e gli sciamani possiedono, ovvero quello di separarsi per lunghe distanze dai propri daimon senza provare alcuna sofferenza. Mentre Lyra entra nell'et\u00e0 adulta, Pantalaimon assume la sua forma definitiva quando viene toccato da Will Parry, diventando un bellissimo esemplare di martora dal manto rosso dorato.\nAdattamenti.\nNel film \"La bussola d'oro\" Lyra \u00e8 interpretata da Dakota Blue Richards, suo primo ruolo cinematografico, mentre nella serie televisiva \"His Dark Materials - Queste oscure materie\" ha il volto di Dafne Keen."}
{"id": "622149", "revid": "647919", "url": "https://it.wikipedia.org/wiki?curid=622149", "title": "Medaglia d'argento al Valor Militare", "text": ""}
{"id": "622150", "revid": "49022", "url": "https://it.wikipedia.org/wiki?curid=622150", "title": "Divus", "text": ""}
{"id": "622152", "revid": "838137", "url": "https://it.wikipedia.org/wiki?curid=622152", "title": "Diocesi di Nepi e Sutri", "text": "Le sedi vescovili di Nepi e di Sutri furono unite dal 1435 al 1986."}
{"id": "622153", "revid": "599013", "url": "https://it.wikipedia.org/wiki?curid=622153", "title": "Lu\u00edz In\u00e1cio Lula da Silva", "text": ""}
{"id": "622156", "revid": "66316", "url": "https://it.wikipedia.org/wiki?curid=622156", "title": "Pugilato del fiore di prugno", "text": ""}
{"id": "622157", "revid": "1305772", "url": "https://it.wikipedia.org/wiki?curid=622157", "title": "Ruthless Records", "text": "Ruthless Records \u00e8 il nome di due differenti etichette musicali statunitensi:"}
{"id": "622164", "revid": "125408060", "url": "https://it.wikipedia.org/wiki?curid=622164", "title": "Express Yourself", "text": "Express Yourself \u00e8 un singolo della cantautrice statunitense Madonna pubblicato il 9 maggio 1989 come secondo estratto dal quarto album in studio, \"Like a Prayer\".\nIl brano successivamente fu remixato per la versione giapponese del minialbum \"Remixed Prayers\" nello stesso anno e per la raccolta del 1990 \"The Immaculate Collection\".\nNella versione originale \u00e8 presente anche nella raccolta dei suoi pi\u00f9 grandi successi \"Celebration\" (2009).\nDescrizione.\nIl brano, scritto e prodotto da Madonna e Stephen Bray, \u00e8 un inno al femminismo, dove Madonna incita le donne a non arrivare al secondo posto, ma a meritarsi il meglio dal proprio fidanzato, mettendo il proprio amore alla prova, per vedere se \u00e8 questo sentimento \u00e8 reale. Esorta a non farsi affascinare da lenzuola di seta e rose dai lunghi steli, perch\u00e9 l'amore non si vive solo a letto. Madonna inoltre richiama al fatto che se lui amer\u00e0 veramente la sua donna, torner\u00e0 in ginocchio per riconquistarla.\nIl brano debutt\u00f2 alla posizione numero 41 della Billboard Hot 100 Singles Chart nella settimana del 3 giugno 1989 e arriv\u00f2 nella \"top ten\" il 1\u00ba luglio dello stesso anno, raggiungendo, infine, la posizione numero 2 il 15 luglio 1989. In Italia, invece, raggiunse direttamente la prima posizione.\nDopo 22 anni (17 marzo 2011) dalla pubblicazione, \"Express Yourself\" debutt\u00f2 di nuovo nelle classifiche iTunes di tutto il mondo a seguito di una mossa congiunta di molti fan della cantante. L'evento venne chiamato \"Express Yourself: International Download Day\" e si propose di riportare (attraverso il Download simultaneo della canzone su iTunes) il singolo nelle classifiche mondiali cavalcando l'attenzione mediatica per il pezzo dovuto alla somiglianza con il singolo \"Born This Way\" della cantautrice Lady Gaga, uscito in quel periodo. I risultati furono notevoli tanto che lo stesso manager di Madonna, tramite un messaggio su Twitter, ha espresso i suoi ringraziamenti ai fan della cantante.\nVideo musicale.\nIl videoclip, diretto da David Fincher, \u00e8 stato girato nell'aprile 1989 negli studi di Culver City. \u00c8 basato sul film classico \"Metropolis\" del 1927 di Fritz Lang.\nIl suo budget di $ 5 milioni fece di \"Express Yourself\" il video musicale pi\u00f9 costoso della storia; mentre al momento occupa la quarta posizione della classifica, dietro a Die Another Day (altro video di Madonna) di $ 6 milioni di dollari, Work Bitch di Britney Spears e Scream (7 milioni) di Michael Jackson e Janet Jackson. \"Express Yourself\" debutt\u00f2 in anteprima mondiale su MTV il 17 maggio 1989.\nDurante un'intervista realizzata ad un programma televisivo della BBC, Madonna parl\u00f2, scherzosamente, del principale tema del video, sostenendo che la metafora del gatto rappresenta \"Pussy rules the world\" (letteralmente \"La vagina governa il mondo\", in inglese la parola \"pussy\" sta a indicare sia il gatto che l'organo sessuale femminile, infatti, nel video compare pi\u00f9 volte un gatto nero).\nIl video vinse il premio come \"Migliore direzione artistica\", \"Migliore fotografia\" e \"Migliore regia\" agli \"MTV Video Music Awards 1989\".\nNel 2010, Christina Aguilera ha reso omaggio a \"Express Yourself\" con il suo video musicale \"Not Myself Tonight\", la cantante ha affermato che il video di Madonna \u00e8 uno dei suoi preferiti.\nEsibizioni dal vivo.\nNel 1989, Madonna ha eseguito \"Express Yourself\" agli MTV Video Music Awards. Il successo del brano ha spinto Madonna a inserire \"Express Yourself\" nelle scalette nei concerti dal 1990 in poi ad eccezione del \"Drowned World Tour\", del \"Confessions Tour\" e dello \"Sticky &amp; Sweet Tour\". In quest'ultimo eseguir\u00e0 \"Express Yourself\" solo come \"canzone su richiesta\" diventando alla fine la canzone pi\u00f9 richiesta dal pubblico. La canzone apre il \"Blond Ambition Tour\" del 1990, ed \u00e8 inserita in perfetto stile Disco anche nel \"Girlie Show\" del 1993, la performance inizia con una voce distorta che dice \"I'm gonna take you to a place you've never been before\" (\"Ti porter\u00f2 in un posto dove non sei mai stato prima\"), e in seguito Madonna scende dal soffitto su una gigantesca \"sfera specchiata\", indossando una parrucca bionda afro e un classico vestito da discoteca. Poi le sue due ballerine compaiono sulla scena e insieme a Madonna iniziano a cantare la canzone. Alla fine \"Express Yourself\" si collega al brano successivo \"Deeper and Deeper\" anch'esso eseguito in stile Disco.\n\"Express Yourself\" \u00e8 inserita anche nel \"Re-Invention Tour\" del 2004 dove il testo iniziale della canzone viene modificato dal classico \"Come on girls!\" a \"Come on Boys!\", per via del tema in chiave militare dell'esibizione.\nL'esibizione del \"Blond Ambition Tour\", dove viene riproposta l'ambientazione della fabbrica, \u00e8 diventata un simbolo della popstar, che appariva da una scala con capelli biondi a coda di cavallo, abiti maschili con sotto il corsetto rosa con i seni a forma di cono.\nDopo 8 anni di assenza dalle scalette dei suoi tour, Madonna include \"Express Yourself\" nel suo MDNA Tour del 2012, cantando la canzone vestita da majorette, circondata da ballerine vestite sempre nello stesso modo. In questa versione il brano \u00e8 mixato con \"Born This Way\" di Lady Gaga, a sottolineare la supposta somiglianza di quest'ultimo con la canzone di Madonna. Ripropone infine uno \"snippet\" della canzone in chiave acustica al \"Madame X Tour.\" \nRiconoscimenti.\nLa rivista statunitense \"Time Magazine\", ha inserito il video all'ottava posizione nella classifica dei 30 video pi\u00f9 belli della storia della musica. Mentre, Slant Magazine ha stilato una lista dei \"100 migliori video musicali\" riservando il primo posto come miglior video di sempre.\nClassifiche.\nIl singolo fu top 5 praticamente ovunque e fu un altro successo per Madonna."}
{"id": "622165", "revid": "23885", "url": "https://it.wikipedia.org/wiki?curid=622165", "title": "Partido Liberal", "text": ""}
{"id": "622176", "revid": "40858", "url": "https://it.wikipedia.org/wiki?curid=622176", "title": "Parental control", "text": ""}
{"id": "622177", "revid": "834", "url": "https://it.wikipedia.org/wiki?curid=622177", "title": "Tabacchetti", "text": "Il soprannome sembra essere la italianizzazione di \"Tabaguet\", applicato alla famiglia originaria di Camasco, in Valsesia . Fu coadiuvato dal fratello Nicolas (Dinant, ca. 1577 - ?, dopo il 1616): l'appellativo \"i Tabacchetti\" si riferisce ai due fratelli.\nVita e profilo artistico.\nNato nella citt\u00e0 fiamminga di Dinant, ben poco si sa sulla sua iniziale attivit\u00e0 nelle Fiandre, n\u00e9 si hanno notizie sulle vicende che lo portarono in Piemonte, ove, assieme al fratello Nicolas, si trov\u00f2 ad operare come \"plasticatore\" tra la fine del XVI e i primi due decenni del XVII secolo nell'ambito di quel nutrito gruppo di artisti impegnati nei cantieri dei Sacri Monti.\nL\u00ec dovette ingegnarsi a raccordare, nella produzione di statue in terracotta policroma, il suo linguaggio nordico con quello degli altri plasticatori italiani e, specialmente, con quello degli affreschi eseguiti, sulle pareti delle cappelle che accoglievano le sue statue, da esponenti di primo piano del manierismo -ricco di fermenti prebarocchi - di area piemontese - lombarda, come Guglielmo Caccia detto il Moncalvo e Pier Francesco Mazzucchelli detto il Morazzone.\nDecisivo fu il suo intervento al Sacro Monte di Crea come scultore, ma anche come progettista dell'architettura di alcune cappelle e come autore del progetto stesso del percorso devozionale. \nI deterioramenti e le ferite belliche subiti dal Monte di Crea, rendono difficili le attribuzioni ai vari artisti impegnati nella fase iniziale di edificazione. Tra gli apparati decorativi assegnati al Tabacchetti va citato \"in primis\" quello della affollatissima \"Cappella del Paradiso\", ritenuta la sua opera di maggior impegno artistico ; poi quelli della cappella del \"Martirio di Sant'Eusebio\", della \"Concezione di Maria\", dello \"Sposalizio di Maria\", dell\"'Annunciazione\" e delle \"Nozze di Cana\". In quest'ultima cappella (1605), la tradizione vuole che i due commensali, che compaiono in vesti eleganti sulla destra del tavolo, siano le figure stesse dei fratelli Tabacchetti.\nPrese anche parte ai lavori del Sacro Monte di Varallo. Una sua prima presenza \u00e8 documentata tra il 1585 ed il 1589 nei lavori per la cappella I, \"Il Paradiso terrestre\", (sue sono le statue di Adamo ed Eva ) e nella cappella XII, \"Le tentazioni di Cristo\". Lo ritroviamo a Varallo negli anni tra il 1599 ed il 1602 impegnato, a fianco con Giovanni d'Enrico, nella realizzazione delle statue della Cappella XXXVI, \"La salita al Calvario\", opere nelle quali egli mette in risalto tutte le sue doti di scultore realista. \nLa critica ha alquanto ridimensionato il suo intervento a Varallo: si tenga conto che nel 1888, lo scrittore inglese Samuel Butler - appassionato studioso dei Sacri Monti - lo riteneva uno degli artefici di maggior rilievo che avessero lavorato a Varallo. Molte errate attribuzioni (compresa quelle del \"vecchietto\" della \"Deposizione\", che Butler riteneva essere \"forse la pi\u00f9 bella statua del Sacro Monte\") sono state \"restituite\" al catalogo di Giovanni d'Enrico.\n\u00c8 stata anche messa fortemente in dubbio la vecchia ipotesi di un apprendistato di quest'ultimo come aiuto del Tabacchetti.\nL'intervento pi\u00f9 importante che egli esegu\u00ec a Varallo \u00e8 l'allestimento scultoreo per la cappella della \"Salita al Calvario\" (1599 -1600). Riconosciamo in quest'opera il verismo di maniera proprio dell'arte fiamminga , fatto di un linguaggio fluido ed attento, con un marcato gusto per i dettagli ad effetto (come l'orrendo volto del \"gozzuto\" che incita Ges\u00f9 a rialzarsi)."}
{"id": "622192", "revid": "47767", "url": "https://it.wikipedia.org/wiki?curid=622192", "title": "Ludovico il bavaro", "text": ""}
{"id": "622195", "revid": "2232024", "url": "https://it.wikipedia.org/wiki?curid=622195", "title": "Chlamydoselachidae", "text": "I Clamidoselacidi (Chlamydoselachidae ) sono una famiglia di squali della sottoclasse Elasmobranchii che comprende tre generi. \"Chlamydoselachus\" \u00e8 l'unico genere che comprende due specie viventi.\nTassonomia.\n\"R. bracheri\", \"R. fiedleri\", \"R. goliath\", \"R. keyesi, R. landinii\", \"R. tatere\" e \"R. thomsoni\" erano precedentemente classificati nel genere \"Chlamydoselachus\", ma, nel 2019, Cappetta, Morrison &amp; Adnet trasferirono le specie nel genere \"Rolfodon.\"\nIl genere \"Thrinax\" \u00e8 stato sostituito da \"Proteothrinax\" ( e la specie \"Thrinax baumgartneri\" ha cambiato nome in \"Proteothrinax baumgartneri\"."}
{"id": "622197", "revid": "436907", "url": "https://it.wikipedia.org/wiki?curid=622197", "title": "Cunning Stunts", "text": "Cunning Stunts \u00e8 il quinto album video del gruppo musicale statunitense Metallica, pubblicato il 24 novembre 1998 dalla Elektra Records.\nDescrizione.\nPubblicato in doppio DVD e in un unico VHS, \"Cunning Stunts\" contiene la performance dal vivo dei concerti tenuti il 9 e il 10 maggio 1997 a Fort Worth (Texas).\nIl DVD inoltre contiene immagini del concerto, interviste al gruppo, un documentario e circa 1000 foto scattate sul palco e nel dietro le quinte."}
{"id": "622199", "revid": "260676", "url": "https://it.wikipedia.org/wiki?curid=622199", "title": "Discordia (Magic)", "text": "Discordia (in inglese Dissension) \u00e8 stato un set di del gioco di carte collezionabili di \"\".\nIn vendita in tutto il mondo a partire dal 5 maggio 2006, \u00e8 stata la terza ed ultima del \"Blocco di Ravnica\", preceduta da \"Patto delle Gilde\".\nAmbientazione.\nDiscordia \u00e8 ambientata in un piano dimensionale costituito da un'unica immensa citt\u00e0, Ravnica, in cui la gestione del comando e dell'ordine \u00e8 in mano al \"Patto delle Gilde\", un'associazione costituitasi 10.000 anni fa dall'alleanza fra i \"parun\", ovvero i capi fondatori delle attuali dieci gilde.\nEcco i nomi delle gilde:\nLa storia prosegue gli avvenimenti presentati nelle due espansioni precedenti. Il degradato distretto di Utvara, occupato abusivamente dal clan Gruul e rivendicato dai proprietari Orzhov, \u00e8 diventato l'improbabile epicentro di uno scontro fra gilde. In realt\u00e0 questo conflitto maschera interessi molto pi\u00f9 grossi: sepolte sotto Utvara giacciono le reliquie che gli antichi forgimagi Izzet cercano disperatamente. Agrus Kos ha perso la vita nel tentativo di opporsi al drago Niv-Mizzet, ma il veterano soldato Wojek non ha ancora concluso il proprio lavoro. Infatti per un motivo sconosciuto gli spiriti dei morti permangono a Ravnica, e molti di essi, soprattutto quelli che preservano una certa consapevolezza, sono attratti ad Agyrem, il quartiere fantasma, dove gli ordini di un signore invisibile guidano i fantasmi. Per contenere gli spiriti sono stati chiamati gli angeli sacri dei Boros.\nCaratteristiche.\nDiscordia \u00e8 costituita da 180 carte, stampate a bordo nero, cos\u00ec ripartite:\nIl simbolo dell'espansione, (il simbolo distrutto del \"Patto delle Gilde\"), si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nDiscordia \u00e8 disponibile in bustine da 15 carte casuali ciascuna, e in 3 mazzi tematici precostituiti da 60 carte:\nCuriosit\u00e0.\nDiscordia fu presentata in tutto il mondo durante i tornei di prerelease il 22 aprile 2006, in quell'occasione venne distribuita una speciale carta olografica promozionale: l\"'Avatar della Discordia\", che presentava un'illustrazione alternativa rispetto alla carta che si poteva trovare nelle bustine.\nDa set precedenti sono state ristampate le seguenti carte:\nNovit\u00e0.\nDiscordia presenta le ultime tre gilde di Ravnica con le relative tre nuove abilit\u00e0:\nCome nei due precedenti set del blocco, in Discordia sono presenti speciali carte multicolori, dette \"ibride\", giocabili con uno o due colori diversi, e correlate a una specifica gilda di appartenenza.\nIn Discordia sono presenti le carte \"split\", ossia delle carte doppie che possono essere giocate, a scelta del giocatore, in uno dei due modi previsti. Queste carte sono costituite da due vere e proprie minicarte, complete di costo di lancio, illustrazione, testo. Le carte split erano state gi\u00e0 stampate nei set Invasione e Apocalisse, ma come innovazione in Discordia troviamo solo carte split in cui ogni met\u00e0 \u00e8 multicolore.\nCarte famose.\nUna carta innovativa del set \u00e8 il \"Corriere Transgilda\", primo artefatto ad essere pubblicato che, per\u00f2, \u00e8 anche multicolore.\nFra le altre carte famose del set abbiamo\nSu alcune carte sono presenti protezioni particolari, come:"}
{"id": "622201", "revid": "67571", "url": "https://it.wikipedia.org/wiki?curid=622201", "title": "Ciclodestrine", "text": ""}
{"id": "622208", "revid": "90227", "url": "https://it.wikipedia.org/wiki?curid=622208", "title": "Roberto I d'Angi\u00f2", "text": ""}
{"id": "622210", "revid": "5", "url": "https://it.wikipedia.org/wiki?curid=622210", "title": "Bicicletta Basca", "text": ""}
{"id": "622213", "revid": "5", "url": "https://it.wikipedia.org/wiki?curid=622213", "title": "Bicicleta Vasca", "text": ""}
{"id": "622216", "revid": "254401", "url": "https://it.wikipedia.org/wiki?curid=622216", "title": "Murta", "text": "Murta \u00e8 una frazione del comune di Genova; situata in collina sul versante destro della val Polcevera, amministrativamente fa parte dell'unit\u00e0 urbanistica di Bolzaneto, ed quindi \u00e8 compresa nel Municipio V Valpolcevera.\nL'abitato, situato interamente in collina, \u00e8 composto da un nucleo centrale, comprendente anche la chiesa parrocchiale di San Martino, sul crinale che scende verso il Polcevera dividendo la valle del torrente Trasta da quella del torrente Molinassi, da alcuni gruppi di case rurali sparsi sul territorio circostante e da numerose villette distribuite sul versante della collina che scende verso la sponda destra del torrente Polcevera. \nGeografia fisica.\nTerritorio.\nMurta oggi non costituisce un'entit\u00e0 amministrativa autonoma, essendo parte integrante dell'unit\u00e0 urbanistica di Bolzaneto. Il suo territorio, storicamente identificato con l'area sottoposta alla giurisdizione ecclesiastica della parrocchia di San Martino comprendeva in passato la zona a ponente del torrente Polcevera delimitata a nord dai torrenti Molinassi e Burba e a sud dal torrente Trasta, mentre ad est, superata la dorsale montuosa detta Rocca dei Corvi, culminante con il monte Teiolo (660 m s.l.m.), si estendeva anche su parte della valle del rio Cassinelle (affluente del Chiaravagna), dove esistevano dei prati da foraggio utilizzati dai contadini murtesi e la miniera di monte Ramazzo, abbandonata intorno alla met\u00e0 dell'Ottocento..\nIl territorio di Murta, un tempo assai vasto, fu ridotto nel corso del Novecento, quando alcune zone furono assegnate ai quartieri di Sestri Ponente (la gi\u00e0 citata area nell'alta valle del Chiaravagna) e Rivarolo (parte collinare della localit\u00e0 di Trasta).\nAnche dal punto di vista della ripartizione ecclesiastica il territorio della parrocchia di San Martino di Murta fu ridimensionato quando furono create le nuove parrocchie di Nostra Signora dell'Aiuto a Trasta (1927), del SS. Nome di Ges\u00f9 a Geo di Ceranesi (1936), S. Maria Assunta al Serro (1961) e soprattutto San Francesco alla Chiappetta di Bolzaneto (1961), alla quale fu assegnata la zona della collina di Murta compresa tra la sponda destra del Polcevera e la linea ferroviaria \"succursale\" Milano-Genova.\nAttualmente \u00e8 identificata con Murta la parte superiore dell'area collinare, comprendente il nucleo principale del paese, attorno alla chiesa, e i numerosi gruppi di case sparse che si trovano a monte.\nGeografia antropica.\nLe abitazioni, oltre che sul crinale della collina, sono concentrate sul versante affacciato sul Polcevera, dove sorgono la maggior parte degli antichi palazzi di villa e numerose villette sorte nell'ultimo secolo, e sul versante a sud, alla sinistra del torrente Trasta. Il versante a nord, solcato dal rio Carpinello, affluente del Molinassi, \u00e8 meno popolato, sia per l'esposizione meno favorevole che per la ripidit\u00e0 dei pendii; un tempo vi si trovavano numerosi mulini, alcuni dei quali oggi trasformati in abitazioni.\nLo sviluppo residenziale della collina di Murta \u00e8 proseguito ininterrottamente fino ad oggi, sia con ristrutturazioni delle antiche dimore, sia con nuove costruzioni, generalmente ben inserite nel contesto ambientale della collina; localmente \u00e8 stata invece assai criticata, nei primi anni 2000, la costruzione di alcune moderne villette, sia per l'impatto ambientale, sia per lo stile architettonico, del tutto estraneo a quello delle abitazioni circostanti.\nLocalit\u00e0.\nI numerosi gruppi di case sparsi sui versanti della collina di Murta e sul monte soprastante sono identificati localmente con propri toponimi, generalmente riferiti a specie vegetali, come del resto lo stesso centro principale, oppure ai nomi o soprannomi degli antichi proprietari.\nNell'attuale toponomastica i nomi di queste localit\u00e0 sono assegnati alle antiche creuze o alle strade carrozzabili che conducono questi piccoli borghi. Tra i tanti si possono citare i toponimi Battigalli, Carpinello, Molinassi, Pero e Ronco sul versante nord della collina, Ceriotti, Favale, Gazzo, Nonneto e Sexa sul versante a sud, Zucchero (s\u00f9cou) sul versante ovest, Figale, Lastrico, Monterosso e Pino sul versante ad est, affacciato sul Polcevera.\nStoria.\nLe origini.\nAnche se i primi documenti storici risalgono al XII secolo, le origini di Murta sono molto pi\u00f9 antiche e sono riconducibili alla presenza di un ramo viario, collaterale alla via Postumia, che transitava per il colle di Murta diretto verso i valichi appenninici. A conferma dell'esistenza di questa antica via commerciale, il Persoglio riporta di ritrovamenti di antichi oggetti, tra cui una punta di freccia, un ferro di cavallo e parti di un contenitore vinario del tipo usato dagli antichi romani.\nIl Medioevo.\nIl paese \u00e8 citato per la prima volta nel 1143, quando la chiesa, dedicata a San Martino venne indicata sul \"Registro della Curia Arcivescovile\" di Genova (voluto dall'arcivescovo Siro II) come sede di una cappella dipendente dalla pieve di Rivarolo. Altre notizie, riferite a vendite di terreni, si trovano in atti notarili a partire dal 1180. Questi documenti attestano che tra il XII e il XIII secolo il territorio di Murta era popolato e coltivato in maniera remunerativa e che varie congregazioni religiose vi possedevano terreni.\nAlcuni murtesi nel 1284 parteciparono alle guerre tra Genovesi e Pisani, culminate con la battaglia della Meloria. A ricordo di questo avvenimento per lungo tempo, appese al muro della chiesa, rimasero due anelli della catena che chiudeva l'accesso al porto di Pisa, confiscata dai Genovesi come bottino di guerra. Questi oggetti furono poi trafugati dagli austriaci durante l'occupazione del 1747 (una copia \u00e8 conservata ancora oggi nei locali attigui alla chiesa parrocchiale).\nNel Medioevo ebbe notevole rilevanza nella vita politica genovese la famiglia \"de Murta\" (o \"da Murta\"), originaria della localit\u00e0 Gazzo, diversi esponenti della quale tra il XII e il XIV secolo ricoprirono importanti cariche della Repubblica di Genova.\nIl pi\u00f9 noto di questi personaggi fu Giovanni da Murta, secondo Doge della Repubblica di Genova, in carica dal 1345 al 1350; Amico de Murta nel 1105 fu il primo console de' placiti ed un altro Amico de Murta, anch'egli console de' placiti nel 1161, svolse nel 1169 e nel 1171 missioni diplomatiche presso la corte dell'imperatore di Costantinopoli Emanuele Comneno. Il Persoglio cita i nomi di altri notabili di questa famiglia, della quale non si hanno pi\u00f9 notizie a partire dal Seicento.\nLa guerra del 1746-1747.\nCome tutto il Genovesato, nel Settecento il paese fu coinvolto nella guerra di successione austriaca e sub\u00ec una prima occupazione nel 1746 quando un esercito austro-piemontese, al comando del generale Botta Adorno, arriv\u00f2 fino a Genova, da dove fu cacciato in seguito all'insurrezione popolare del dicembre 1746, che prese avvio con il leggendario episodio del Balilla. Nel settembre del 1746 a Murta i soldati austriaci distrussero la canonica e depredarono la chiesa.\nNel tentativo di occupare nuovamente la citt\u00e0, l'esercito austriaco l'anno seguente pose un lungo assedio a Genova, occupando la val Polcevera e la val Bisagno. Questa volta l'occupazione, durata dall'11 aprile al 19 luglio del 1747, ebbe effetti ancor pi\u00f9 devastanti sui vari paesi coinvolti.\nIl comandante austriaco, il generale Schulemberg, pose il proprio quartier generale nella villa Bonarota (villa Clorinda) nell'attesa, rivelatasi poi vana, di poter riconquistare Genova. Le sue truppe si accamparono nella zona pianeggiante ai piedi della collina, sulle sponde del Polcevera, difesi, insieme alle munizioni e alle vettovaglie, da una batteria di cannoni collocata sulla piazza del palazzo; i soldati, assetati di bottino, saccheggiarono e devastarono tutto il paese. La chiesa fu spogliata di tutti gli arredi e gravemente danneggiata (furono salvati solo alcuni dei dipinti e degli arredi pi\u00f9 preziosi, trasferiti al sicuro a Genova nell'imminenza dell'arrivo degli invasori).\nDal saccheggio non si salvarono neppure case private, campi e vigneti, soprattutto durante le concitate fasi della ritirata degli invasori, all'inizio di luglio del 1747, quando i soldati, resi furiosi dalla sconfitta, sfogarono la loro rabbia sulla popolazione.\nIl Persoglio scrive che in conseguenza dell'occupazione morirono 350 persone, alcune a causa di scontri armati con gli invasori, ma la maggior parte per gli stenti e le privazioni patite in quei tragici mesi; ben 72 case di contadini, costruite in legno, furono incendiate, ma anche quelle in muratura subirono gravi danni dopo essere state saccheggiate. Il parroco del tempo, don Pratolongo, lasci\u00f2 negli archivi parrocchiali una dettagliata relazione sugli avvenimenti di quei mesi e sui danni subiti dalla chiesa.\nSubito dopo la partenza degli invasori, il 19 luglio 1747, si diede immediatamente mano alle riparazioni pi\u00f9 urgenti.\nLa Repubblica Ligure.\nNel 1797 la discesa dell'esercito napoleonico determin\u00f2 il passaggio della Liguria sotto il controllo francese; con i nuovi ordinamenti dal 1798 Murta entr\u00f2 a far parte del comune di Rivarolo.\nQuello stesso anno nella localit\u00e0 Crocetta, poco distante dalla chiesa, fu innalzato l'albero della libert\u00e0, simbolo del nuovo regime, ed organizzate feste \"popolari\". Il parroco del tempo, don Marchese, arrestato per aver rifiutato di prendervi parte e condotto dapprima nelle carceri di Alessandria e poi confinato a Novi, pot\u00e9 tornare a Murta solo due anni dopo.\nIl Persoglio scrive che \"il popolo, preteso di Murta, ma venutovi da Rivarolo, vi facea la ridda (rionda) intorno, dopo avere fatto all'aperto un pranzo democratico. Il Prevosto Marchese dovette partir per l'esiglio per aver ricusato di prendere parte a quelle orgie anticristiane e alzata la voce contro la profanazione delle bandiere rivoluzionarie entrate in chiesa.\"\nQuesta affermazione, anche se pu\u00f2 apparire viziata dal pensiero dell'autore, fiero avversario di tutte le ideologie anticlericali, appare realistica considerando che i murtesi, al pari della maggior parte dei valligiani polceveraschi, si mostrarono estranei alle nuove idee rivoluzionarie, che mettevano in discussione il loro consolidato attaccamento alle tradizioni..\nDall'Ottocento ai giorni nostri.\nTra il 1848 e il 1853, i lavori per l'apertura della nuova linea ferroviaria Genova-Torino, con la costruzione dell'argine e la deviazione del corso del Polcevera, comportarono la separazione tra Murta e il borgo della Chiappetta, con l'antico convento di San Francesco, fino ad allora ultima propaggine della collina sulla riva del torrente.\nA seguito dei lavori la Chiappetta venne a trovarsi sulla sponda opposta del torrente e di fatto incorporata nell'abitato di Bolzaneto, che andava espandendosi sul vecchio greto del Polcevera.\nNel 1854, dopo che l'anno precedente era stata aperta la nuova linea ferroviaria, fu inaugurata anche la stazione di Bolzaneto, che migliorando l'accessibilit\u00e0 da Genova, favor\u00ec lo sviluppo delle case di villeggiatura sulla collina di Murta. Il paese, gi\u00e0 da secoli meta delle vacanze delle famiglie patrizie genovesi, divenne una delle mete privilegiate di numerose famiglie della borghesia ottocentesca, che vi costruirono le loro residenze estive. Nota il Persoglio che se \"prima del 1833 gli appartamenti per villeggiatura forse non arrivavano ad una trentina, oggi (1873, ndr) passano i centocinquanta\".\nQueste case di villeggiatura per la maggior parte sono ancora esistenti e sono divenute eleganti residenze, affiancate anche da moderni villini.\nNel 1869 il paese, fino ad allora frazione del comune di Rivarolo, su richiesta degli stessi abitanti, fu aggregato al comune di Bolzaneto (che poi nel 1926 insieme ad altri 18 comuni \u00e8 confluito nella Grande Genova).\nNegli ultimi decenni dell'Ottocento fu realizzata la carrozzabile fino alla chiesa, con inizio dal nuovo ponte di S. Francesco, che consentiva a pedoni e veicoli di attraversare il Polcevera in tutta sicurezza in ogni stagione.\nMurta, nel 1922, fu il primo paese in Liguria ad inaugurare un monumento per commemorare i 53 concittadini caduti nella prima guerra mondiale. L'inaugurazione del monumento marmoreo, opera di E. Paggiani, avvenne il 5 novembre 1922, con un gran concorso di folla.\nIl paese non \u00e8 stato direttamente interessato dallo sviluppo industriale che ha riguardato le aree di fondovalle. Oggi \u00e8 quasi esclusivamente un centro residenziale, i cui abitanti per la maggior parte lavorano in aziende della Val Polcevera e di Genova. Dell'antica economia agricola restano intorno alle case piccoli orti e vigneti, coltivati dai residenti soprattutto ad uso personale.\nMonumenti e luoghi d'interesse.\nArchitetture religiose.\nChiesa di San Martino di Murta.\nLe prime notizie della chiesa di Murta, dedicata a San Martino di Tours, risalgono al 1143, quando viene citata nel Registro Arcivescovile come dipendenza della pieve di Rivarolo, ma le sue origini sono ritenute assai pi\u00f9 antiche. \nParrocchiale dal 1202, fu completamente ricostruita all'inizio del Settecento su quella preesistente. Nel 1747, durante la guerra di successione austriaca sub\u00ec danni gravissimi e la spoliazione di tutti gli arredi.\nLa ricostruzione fu completata nel 1770; l'interno, ad una navata, \u00e8 in stile barocco, con affreschi e stucchi dorati. Pregevoli tele del Seicento e del Settecento adornano l'abside e i sei altari laterali.\nIl dipinto di maggior pregio conservato nella chiesa \u00e8 l'ancona di San Martino, attribuita al pittore fiammingo Antoon van Dyck. Il quadro fu salvato dal saccheggio del 1747, essendo stato messo al sicuro a Genova.\nLa \"r\u00fbe\".\nIn passato fu celebre una grandiosa rovere (in ligure \"r\u00fbe\") plurisecolare piantata accanto alla chiesa, che costituiva un importante punto di riferimento per la comunit\u00e0.\nQuesta quercia era una delle due che furono piantate sul piazzale all'epoca della costruzione della nuova chiesa, intorno al 1710. Quella collocata sul lato a sud cadde, sradicata dal vento, nel 1801. La quercia superstite, sull'angolo nord della chiesa, aveva una circonferenza alla base di otto metri e undici rami, disposti simmetricamente a pi\u00f9 di quattro metri da terra. Il grande albero fu tenacemente difeso dagli abitanti di Murta quando alla fine del Settecento i soldati napoleonici avrebbero voluto abbatterlo per farne legname da costruzione. \nIn particolari occasioni tra i rami di quest'albero era allestito un originale punto di ristoro, come avvenne nel 1897, nel 15\u00ba centenario della morte di San Martino di Tours; gi\u00e0 in fase di decadenza negli anni trenta del Novecento, croll\u00f2 definitivamente la notte tra il 28 ed il 29 agosto 1948, a causa di un forte temporale.\nCimitero e roseto.\nIl cimitero di Murta fu benedetto il 4 settembre 1835 dal Prevosto Marchese. Responsabili dei lavori furono l\u2019Architetto Orsolino e l\u2019impresario Maestro Antonio Barabino. L\u2019area cimiteriale fu delimitata da mura e all\u2019interno furono, con il tempo, realizzati una cappella mortuaria e un ossario. Al suo interno si trovano numerosi manufatti artistici che propongono la simbologia funeraria tipica dei cimiteri ottocenteschi e molte lapidi con bassorilievi o incisioni floreali. La maggior parte delle sepolture risale alla seconda met\u00e0 del 1800 e ai primi anni del 1900. Tra le sepolture pi\u00f9 notabili, quella di Maria Antonietta Massuccone Mazzini, sorella di Giuseppe Mazzini.\nAll'ingresso del cimitero si trova un portale costruito nel 1835 con una forma neoclassica. Al centro del cimitero si trova una croce celtica non molto comune nei cimiteri cattolici. All'interno del cimitero si trova una clessidra alata che simboleggia l\u2019incessante passaggio del tempo.\nIl cimitero rimase in stato di abbandono fino al 2019, quando un gruppo di volontari del posto decise di ristrutturarlo e di realizzare all'interno un roseto. Infatti il Cimitero di Murta ospita una collezione botanica che raggruppa alcuni esemplari di rose discendenti da quelle introdotte dalla Cina, ufficialmente, a fine \u2018700. \nArchitetture civili.\nPalazzi di villa.\nLo sviluppo delle ville di campagna, appartenenti alle famiglie aristocratiche cittadine, comune a tante localit\u00e0 negli immediati dintorni di Genova, ebbe il suo culmine tra il Seicento e il Settecento. Nella Val Polcevera, la collina di Murta fu una delle localit\u00e0 preferite per il soggiorno estivo da molte di queste famiglie, che vi fecero costruire sontuose dimore di villeggiatura. Come accennato, il fenomeno prosegu\u00ec ancora nell'Ottocento, favorito dall'apertura della ferrovia, che accorciava sensibilmente il tempo necessario per raggiungere da Genova le colline polceverasche e migliorava il confort del viaggio; i villini sorti in questo periodo, di propriet\u00e0 di ricche famiglie borghesi, non raggiunsero tuttavia lo sfarzo delle antiche ville patrizie. Tra le molte ville ubicate sulla collina di Murta si possono citare:\nA queste ville si possono aggiungere anche le residenze che si trovano o si trovavano nella parte pi\u00f9 bassa della collina, oggi considerata parte integrante di Bolzaneto, ma che storicamente apparteneva alla parrocchia di Murta. Tra questi degni di nota i palazzi Rivarola-Drago e Pareto-Pozzoni, la palazzina Debarbieri e gli scomparsi palazzi Mari-Debarbieri e Serra-Molinari.\nEventi.\nMostra della zucca.\nIl paese di Murta \u00e8 famoso per la sagra della zucca chiamata \"Mostra dall'A... alla Zucca\", la prima di questo genere di sagre in Italia.\nSi svolge per due fine settimana consecutivi, in occasione della festa patronale di San Martino, intorno alla met\u00e0 del mese di novembre.\nQuesta sagra ospita un'interessante esposizione di zucche, da quelle pi\u00f9 classiche a quelle pi\u00f9 strane ed esotiche ed al termine sono premiate la zucca pi\u00f9 grande, la zucca pi\u00f9 lunga e quella pi\u00f9 strana. In occasione della mostra si possono gustare diversi piatti e bevande a base di zucca, serviti in appositi stand: frittelle di zucca dolci e salate, panini di zucca dolci, torta di zucca e grappa alla zucca.\nEconomia.\nOggi Murta \u00e8 quasi esclusivamente un centro residenziale, i cui abitanti per la maggior parte lavorano in aziende della Val Polcevera e di Genova.\nAgricoltura.\nFino al secondo dopoguerra l'economia locale era basata sull'agricoltura, favorita dall'esposizione a sud dei versanti collinari; molto rinomato era il vino bianco Polcevera, prodotto ancora oggi, anche se in quantit\u00e0 limitata.\nDell'antica economia agricola restano intorno alle case piccoli orti e vigneti, coltivati dai residenti soprattutto ad uso personale.\nAltra attivit\u00e0 economica del passato fu quella legata ai numerosi molini che sfruttando le acque dei rivi che attraversano il territorio, macinavano cereali o producevano forza motrice idraulica per aziende tessili o meccaniche. Questi mulini erano presenti soprattutto sul versante a nord della collina, nella valle del torrente chiamato appunto Molinassi; alcune case della localit\u00e0 Carpinello sono antichi mulini, oggi trasformati in abitazioni.\nInfrastrutture e trasporti.\nStrade.\nMurta \u00e8 collegata con la stazione ferroviaria di Bolzaneto, che dista 2,5\u00a0km dal centro del paese, dalla linea di autobus 74 della rete urbana di Genova. La principale via di accesso da Bolzaneto era dal 1854 il ponte San Francesco, costruito nei pressi della stazione ferroviaria sul nuovo alveo del Polcevera. Negli anni 2010 il traffico stradale \u00e8 stato convogliato sui due nuovi ponti intitolati alla 4\u00aa Divisione alpina \"Cuneense\" e a Luigi Ratto, allo scopo di eliminare il passaggio a livello che dalla stazione ferroviaria immetteva sul ponte San Francesco. Quest'ultimo \u00e8 stato pedonalizzato e collegato con il centro di Bolzaneto tramite un sottopasso pedonale sotto la ferrovia.\nLa strada che collega Murta a Bolzaneto, costruita intorno al 1880, nella parte pi\u00f9 bassa porta il nome di Antonietta Massuccone Mazzini, sorella maggiore di Giuseppe Mazzini, che qui possedeva una casa di campagna, mentre il tratto finale \u00e8 intitolato al doge Giovanni da Murta.\nPrima della costruzione della strada per arrivare a Murta esistevano diverse \"cr\u00eauze\", mattonate o acciottolate, ancora oggi percorribili, che risalivano la collina tra gli alti muri che cingevano le ville.\nDa sud verso nord, le principali di queste vie sono \"via Monfenera\", dalla localit\u00e0 Trasta, \"Salita inferiore di Murta\" e \"Salita Murta\" da Bolzaneto e, sempre da Bolzaneto, con inizio nei pressi del ponte intitolato alla 4\u00aa Divisione alpina \"Cuneense\", la ripida \"via Pino di Murta\", che nella parte alta prende il nome di \"via Pozzoni\".\nIl casello autostradale pi\u00f9 vicino \u00e8 quello di Bolzaneto, sull'Autostrada A7, a 3\u00a0km dal centro del paese.\nLa Gronda di Ponente.\nNonostante la relazione conclusiva evidenzi che nessun tracciato sia emerso ed anzi vi si dia ampio spazio ai cittadini contrari all'opera, Autostrade per l'Italia al termine del dibattito pubblico indetto dal comune di Genova in merito al progetto della Gronda di Ponente per realizzare il nuovo collegamento tra le autostrade A7, A10 e A12, ha comunque individuato una soluzione che coinvolge la zona di Bolzaneto, prevedendo un viadotto sul Polcevera all'uscita della lunga galleria proveniente da Voltri, che passerebbe sotto la collina di Murta.\nIl progetto, non ancora formalizzato a distanza di anni dal dibattito pubblico per la contrapposizione fra forze politiche favorevoli e contrarie, vede anche l'opposizione da parte di gruppi di cittadini delle zone interessate, costituitisi in comitati \"No Gronda\" e decisi a contrastare la realizzazione dell'opera."}
{"id": "622220", "revid": "228587", "url": "https://it.wikipedia.org/wiki?curid=622220", "title": "Partito Liberale (Brasile)", "text": "Il Partito Liberale (\"Partido Liberal\", PL) \u00e8 stato un partito politico del Brasile.\nIl PL era un partito centrista fondato nel 1985 da un insieme di indipendenti guidati da \u00c1lvaro Valle. Dal 1965 al 1985 in Brasile vi fu una dittatura militare che aveva imposto un fittizio \"bipartitismo\" al paese, grazie al quale l'ARENA, il partito filo-militare, otteneva puntualmente la maggioranza dei seggi a tutto discapito dei centristi del Movimento Democratico Brasiliano.\nIl PL si propose agli elettori come un partito moderato, alternativo al centralismo statuale socialista. Propose infatti maggiore autonomia ai comuni ed agli Stati federali, ma al contempo si impegn\u00f2 per una riforma agraria favorevole ai piccoli produttori ed una riforma sanitaria e sociale attenta alle classi meno abbienti. Al momento della sua costituzione il PL si present\u00f2, quindi, come espressione del \"liberalismo sociale\". \nCol tempo il PL divenne sempre pi\u00f9 punto di riferimento per i fedeli della Chiesa Universale del Regno di Dio (\"Igreja Universal do Reino de Deus\"), cristiani protestanti, che hanno spostato il partito su posizioni pi\u00f9 conservatrici, almeno sulle questioni etiche (aborto, pacs, eutanesia, etc.).\nAlle sue prime elezioni legislative, quelle del 1986, il PL ottenne appena il 2,8% dei voti ed elesse 7 deputati. Alle elezioni successive (1990) il PL ottenne il 4,3% ed elesse 16 deputati. \nAlle elezioni legislative del 1994 il PL ottenne il 3,5% dei voti ed elesse 13 deputati, posizionando all'ultimo posto. \nAlle elezioni del 1998, il PL scese al 2,2% dei consensi ma perse un solo seggi, passando a 12 deputati. Alle legislative del 2002 il PL raddoppi\u00f2 i propri consensi, salendo al 4,3% ed ottenne 26 seggi alla Camera. Alle presidenziali dello stesso anno il PL sostenne il socialista di sinistra (PT) Luis In\u00e1cio Lula da Silva, che venne eletto al secondo turno, battendo il socialdemocratico moderato (PSDB) Jos\u00e9 Serra. \nAlle politiche del 2006 il PL vide la secessione del Partito Repubblicano Brasiliano del vicepresidente Jos\u00e9 Alencar, vicino alle Chiesa Universale. Alle elezioni il PL ottenne il 4,4% e 23 deputati alla Camera e conferm\u00f2 il risultato di 1 senatore (sempre 3 totali).\nNel dicembre 2006 il PL ha, insieme ai nazional-conservatori del Partito della Ricostruzione dell'Ordine Nazionale (PRONA), dato vita al Partito della Repubblica."}
{"id": "622221", "revid": "2071991", "url": "https://it.wikipedia.org/wiki?curid=622221", "title": "\u00der\u00fa\u00f0r", "text": "\u00der\u00fa\u00f0r (talvolta traslitterato come \"\"Thrud\" o \"Thr\u00fad\"\") \u00e8 una valchiria, figlia di Thor e Sif nella mitologia norrena.\n\u00der\u00fa\u00f0r \u00e8 sorellastra di M\u00f3\u00f0i e Magni. \u00der\u00fa\u00f0r era stata promessa ad Alv\u00eds, un nano, a patto che quest'ultimo forgiasse armi per gli d\u00e8i. Thor escogit\u00f2 un piano per impedire al nano di sposare sua figlia: gli disse che, a causa delle sue piccole dimensioni, doveva dimostrare la sua saggezza. Il nano acconsent\u00ec, e il dio cominci\u00f2 a interrogarlo finch\u00e9 il Sole non sorse. Poich\u00e9 tutti i nani si pietrificano all'istante non appena esposti alla luce del sole, Alvis rimase pietrificato e \u00der\u00fa\u00f0r non dovette pi\u00f9 sposarlo.\n\u00der\u00fa\u00f0r \u00e8 citata sia nell'Edda poetica, dove uno dei poemi che la compone \u00e8 l'Alv\u00edssm\u00e1l (\"il discorso di Alv\u00eds), che nell'Edda in prosa di Snorri Sturluson.\nAlla fine la ragazza diventer\u00e0 una valchiria al servizio di Odino.\nNella cultura di massa.\nNel manga di \"Record of Ragnarok\", \u00der\u00fa\u00f0r \u00e8 una delle Valchirie che aiuta gli umani nel torneo del Ragnarok."}
{"id": "622227", "revid": "23885", "url": "https://it.wikipedia.org/wiki?curid=622227", "title": "Luis In\u00e1cio Lula da Silva", "text": ""}
{"id": "622229", "revid": "1632387", "url": "https://it.wikipedia.org/wiki?curid=622229", "title": "Ruthless Records (Los Angeles)", "text": "La Ruthless Records \u00e8 una etichetta discografica statunitense fondata da Eazy-E e Jerry Heller nel 1987. La label californiana \u00e8 considerata la fondatrice del genere gangsta rap.\nLa Ruthless inizialmente ebbe tra i propri artisti quelli che poi sarebbero diventati i big dell'hip hop, come Dr. Dre, Ice Cube e DJ Yella, con cui l'anno successivo Eazy-E (considerato il padrino del Gangsta Rap) form\u00f2 gli N.W.A. L'etichetta era per la maggior parte di propriet\u00e0 della gang dei Crips, vicini ad artisti come Eazy-E(in passato anche lui membro della Gang dei Crips), Cold 187um, Rhythm D e Yella ed attualmente si occupa di pubblicazioni prevalentemente G-funk tramite artisti come Above the Law, Penthouse Players Clique, Bone Thugs-n-Harmony, The D.O.C., Blood of Abraham, Steffon, Kokane, CJ Mac, Brownside, Tairrie B, Paperboy, Kid Frost, A.L.T., Shaki aka Dirty Red, Slow Pain, H.W.A., Laylaw, Mister D &amp; Sleepy Malo, Leicy Loc, Domino, Menajahtwa, Pistol e J J Fad. Vi erano voci secondo cui Tupac Shakur aveva intenzione di passare alla Ruthless Records prima della condanna al carcere nel 1995.\nNello stesso 1995 Eazy-E mor\u00ec a causa delle complicanze dovute all'AIDS. Dopo la morte del rapper e produttore, l'etichetta \u00e8 stata rilevata dalla moglie, Tomica Wright. La Ruthless Records attualmente \u00e8 una divisione della Epic Records.\nDistributori della Ruthless.\nL'etichetta californiana ha avuto diversi distributori contemporaneamente. I primi dischi della Ruthless furono distribuiti dalla Macola Records, ma il contratto ebbe vita breve e i diritti di distribuzione tornarono alla Ruthless. Tutti i lavori degli NWA ed i primi due dischi di Eazy-E per Ruthless furono distribuiti dalla Priority Records, ed i diritti su queste pubblicazioni sono attualmente detenuti dalla nuova proprietaria della Priority, la Capitol Records. I dischi di The D.O.C., Michel'le, e J.J. Fad sono stati commercializzati attraverso la Atlantic Records e la sua sussidiaria Atco Records. I diritti di pubblicazione sono tuttora in mano alla compagnia proprietaria della Atlantic, la Warner Music Group, mentre i lavori di Above the Law sono stati pubblicati tramite Epic Records. Nei primi anni 1990, la Ruthless ebbe diverse distribuzioni esclusive con la Relativity Records, inizialmente etichetta heavy metal ma che con la Ruthless produsse l'album horrorcore / G-funk \"Trippin' with No Luggage\" di Steffon, e \"Shock of the Hour\" cupo album di MC Ren, entrambi prodotti da Eazy-E. La Relativity fu pi\u00f9 tardi inglobata nella Sony Music.\nSuccessivamente la Makaveli Records si mise d'accordo per il trasferimento di Kokane e dei Bone Thugs-n-Harmony alla Makaveli, e il trasferimento dei Smif-N-Wessun e di Michel'le alla Ruthless (anche se concordarono per farli lavorare pure con la Makaveli).\nLe 2 etichette si misero d'accordo per distribuire i futuri album della Ruthless, ma nel 97 a causa del fallimento della Makaveli Records furono cancellati gli accordi\nDiscografia.\n1987\n1988\n1989\n1990\n 1991\n1992\n1993\n1994\n1995\n1996\n1997\n1998\n1999\n2000\n2001\n 2002\n2004\n 2005"}
{"id": "622237", "revid": "76261", "url": "https://it.wikipedia.org/wiki?curid=622237", "title": "Leo S. Olschki Editore", "text": ""}
{"id": "622244", "revid": "2091899", "url": "https://it.wikipedia.org/wiki?curid=622244", "title": "BMW Serie 3", "text": "La BMW Serie 3 \u00e8 la denominazione assunta da una serie di berline di segmento D, prodotte dalla casa automobilistica tedesca BMW fin dal 1975 e a cui, nel corso degli anni, si sono aggiunte anche le versioni familiare, coup\u00e9 e cabriolet.\nPresentazione.\nNata per sostituire la Serie 02, \u00e8 stata proposta con carrozzeria berlina a tre volumi e a 2 porte: solo in seguito sono state introdotte la berlina a 4 porte, la station wagon, la cabriolet e la coup\u00e9. Negli anni novanta e nella prima met\u00e0 degli anni 2000 \u00e8 stata proposta anche in una variante compatta, denominata Serie 3 Compact e destinata a confrontarsi con i contemporanei modelli di segmento C. A partire dalla seconda generazione della Serie 3, \u00e8 stata introdotta anche la variante sportiva, denominata M3. La sesta generazione ha invece conosciuto ben pi\u00f9 profondi aggioramenti alla gamma, con l'arrivo di una versione denominata GT (o Gran Turismo), dotata di una carrozzeria a cinque porte e a due volumi e mezzo, dal padiglione spiovente e dal baricentro piuttosto alto. Sempre durante la carriera commerciale della sesta generazione, poi, le versioni coup\u00e9 e cabriolet sono state separate dalla gamma della Serie 3 per essere incluse nella nuova gamma della Serie 4 in listino dal 2013.\nGalleria d'immagini.\nDal suo debutto, la produzione della Serie 3 si \u00e8 articolata in sette generazioni:"}
{"id": "622246", "revid": "1632387", "url": "https://it.wikipedia.org/wiki?curid=622246", "title": "Icon (Paradise Lost)", "text": "Icon \u00e8 il quarto album in studio del gruppo musicale britannico Paradise Lost, pubblicato nel 1993 dalla Music for Nations."}
{"id": "622249", "revid": "4252", "url": "https://it.wikipedia.org/wiki?curid=622249", "title": "Alquerque", "text": "L'Alquerque o Quirkat \u00e8 un antichissimo gioco da tavolo astratto, probabilmente originario del Medio Oriente. \u00c8 un antenato della dama e di numerosi altri giochi, tra cui il fanorona, gioco nazionale del Madagascar.\nStoria.\nLe origini dell'Alquerque non sono note. I primi riferimenti scritti al gioco risalgono al X secolo, ma si ritiene che il gioco esista da molto prima. Alcune incisioni che riprendono il tavoliere dell'Alquerque risalgono al XIV secolo a.C.; la pi\u00f9 nota si trova nel soffitto del tempio di Kurna, in Egitto.\nIl gioco viene menzionato nell'opera in 24 volumi \"Kitab al-Aghani\" (\"Libro delle canzoni\") di Ab\u016b l-Faraj al-I\u1e63fah\u0101n\u012b (X secolo). La prima descrizione delle regole appare invece nel \"Libro de los juegos\" commissionato da Alfonso X di Castiglia (XIII secolo). Un altro insieme di regole, pi\u00f9 dettagliato, si trova nel libro \"Board and Table Games of Many Civilizations\" di R. C. Bell.\nRegole.\nRegole \"di Alfonso\".\nAl proprio turno, il giocatore sposta uno qualsiasi dei propri pezzi in una casella adiacente vuota. Un pezzo pu\u00f2 saltare un pezzo avversario, mangiandolo, se quel pezzo \u00e8 adiacente e la casella successiva \u00e8 vuota (come nella dama). Sono permesse (e obbligatorie, se possibili) catture multiple. Se un giocatore non esegue una cattura avendone la possibilit\u00e0, il suo pezzo viene \"soffiato\" (ovvero eliminato dal gioco).\nVince chi elimina tutti i pezzi avversari.\nRegole di Bell.\nBell aggiunge alcune regole:"}
{"id": "622251", "revid": "486946", "url": "https://it.wikipedia.org/wiki?curid=622251", "title": "Progetto 205 Osa", "text": ""}
{"id": "622261", "revid": "1573940", "url": "https://it.wikipedia.org/wiki?curid=622261", "title": "Pakalitha Mosisili", "text": "Biografia.\n\u00c8 divenuto Primo ministro a seguito delle elezioni parlamentari del 1998, quando il suo partito, il Lesotho Congress for Democracy, ha sfiorato il plebiscito. Dopo la vittoria, vi sono state accuse da parte dei partiti d'opposizione, che sono culminate con l'occupazione della zona del palazzo. Nelle elezioni del 2002 il Congress for Democracy ha ottenuto una nuova schiacciante vittoria.\nL'8 giugno 2012 \u00e8 divenuto primo ministro Tom Thabane, a cui Mosisili \u00e8 succeduto ricoprendo nuovamente tale carica il 17 marzo 2015."}
{"id": "622264", "revid": "203463", "url": "https://it.wikipedia.org/wiki?curid=622264", "title": "Mezzadri", "text": ""}
{"id": "622265", "revid": "339392", "url": "https://it.wikipedia.org/wiki?curid=622265", "title": "Classe Sirena (sommergibile)", "text": ""}
{"id": "622266", "revid": "3115", "url": "https://it.wikipedia.org/wiki?curid=622266", "title": "Legionari di Cristo", "text": "I Legionari di Cristo (in latino \"Congregatio Legionariorum Christi\") sono un istituto religioso maschile di diritto pontificio: i membri di questa congregazione clericale, detti comunemente Legionari, pospongono al loro nome la sigla L.C.\nLa congregazione fu fondata da Marcial Maciel Degollado a Citt\u00e0 del Messico il 3 gennaio 1941; ricevette il pontificio decreto di lode il 6 febbraio 1965. Un'indagine condotta dalla Santa Sede a partire dal 2006 rivel\u00f2 che Degollado era colpevole di aver commesso reiterati atti di pedofilia e dopo essere stato ordinato sacerdote aveva avuto tre figli con due donne distinte. A seguito di questo grave scandalo la congregazione fu riformata. Le sue Costituzioni, originariamente approvate dalla Santa Sede nel 1983, vennero perci\u00f2 riviste e furono nuovamente approvate dalla Santa Sede nel novembre 2014.\nI Legionari si dedicano all'\u00abinstaurazione del Regno di Cristo nella societ\u00e0, in accordo con le esigenze della giustizia e carit\u00e0 cristiane\u00bb. Fecero parte del movimento di apostolato Regnum Christi. fino al novembre 2014.\nStoria.\nOrigini (1941-1948).\nMarcial Maciel Degollado, dopo due precedenti tentativi, falliti quando era seminarista nel seminario diocesano di Veracruz e nel \"Montezuma Seminary\" di New Mexico, il 3 gennaio 1941, con l'appoggio del vescovo di Cuernavaca Francisco Gonzalez Arias, suo zio, riun\u00ec la prima comunit\u00e0 composta da tredici ragazzi tra gli 11 e i 14 anni. La nuova comunit\u00e0 era un'estensione del seminario della diocesi di Cuernavaca. Poich\u00e9 Marcial Maciel non era ancora sacerdote, la direzione della comunit\u00e0 fu affidata al salesiano Daniele Santana.\nNel 1944 la giovane comunit\u00e0 si trasfer\u00ec nella sua prima casa a Tlalpan.\nNel 1946 papa Pio XII concesse un'udienza a Maciel, che poteva contare sull'appoggio economico di diverse tra le pi\u00f9 ricche famiglie del Messico e del suo presidente Miguel Alem\u00e1n Vald\u00e9s. Inoltre Maciel era accreditato dal regime franchista spagnolo e dai cardinali Clemente Micara e Nicola Canali. Il pontefice indic\u00f2 come missione dell'erigenda congregazione la formazione dei leader cattolici dell'America Latina.\nCongregazione di diritto diocesano (1948-1965).\nIl 13 giugno 1948 la comunit\u00e0 ottenne l'erezione canonica in istituto di diritto diocesano nella diocesi di Cuernavaca con il nome di Congregazione dei Missionari del Sacro Cuore e della Vergine dei Dolori. Il vescovo Alfonso Espino y Silva non sapeva che la Congregazione per i religiosi della Santa Sede avesse negato il \"nihil obstat\" a riconoscere la nuova congregazione. All'inizio degli anni cinquanta Maciel adott\u00f2 informalmente il nome Legionari di Cristo: il nuovo nome ebbe a che vedere con le parole che Pio XII gli rivolse nell'udienza del 1946, con le legioni romane e con la testimonianza dei cristeros.\nNel 1950 fu inaugurato il Collegio maggiore a Roma. Nel 1954 apr\u00ec a Citt\u00e0 del Messico la prima scuola, il collegio Cumbres, e fu acquistato un albergo in Spagna, poi trasformato nel seminario di Ontaneda.\nDal 1948 al 1956 giunsero alla Santa Sede relazioni che accusavano Maciel di pedofilia, tossicodipendenza e mendacit\u00e0. Valerio Valeri, prefetto della Congregazione per i religiosi, valut\u00f2 gli elementi di accusa sufficienti per disporre la sospensione \"a divinis\" di Maciel dal governo dei Legionari di Cristo e per l'invio di una visita apostolica alla congregazione. I provvedimenti non furono dichiarati.\nNel 1958 fu inaugurato il noviziato di Salamanca, e fu consacrata a Roma la futura Basilica di Nostra Signora di Guadalupe e San Filippo in Via Aurelia, eretta inizialmente come parrocchia dal cardinale vicario della diocesi di Roma Clemente Micara nel 1960.\nIl 9 ottobre 1958 Pio XII mor\u00ec e la visita apostolica, ostacolata dalla reticenza dei legionari e dall'influenza pro Maciel dei cardinali Clemente Micara, Giuseppe Pizzardo e Nicola Canali, non giunse a una formale conclusione. Il 6 febbraio 1959 Clemente Micara dispose il reintegro di Maciel.\nNel 1960 apr\u00ec il noviziato in Irlanda e nel 1964 fu fondata l'Universit\u00e0 An\u00e1huac di Citt\u00e0 del Messico.\nCongregazione di diritto pontificio (1965-2006).\nIl 6 febbraio 1965 i Legionari di Cristo ottennero il decreto di lode e, quindi, il riconoscimento di istituzione di diritto pontificio. Si diffusero con noviziati, scuole e universit\u00e0 in Europa e in America.\nNel 1966 i Legionari fondarono la prima scuola Mano Amiga per l'educazione dei bambini poveri, poi riunite nella Fundacion Altius. Nel 1970 Paolo VI eresse la prelatura territoriale di Chetumal, per le missioni tra le popolazioni maya, e l'affid\u00f2 ai Legionari di Cristo nominando vescovo Jorge Bernal Vargas, uno dei primi compagni di Maciel.\nI Legionari di Cristo godettero del sostegno di papa Giovanni Paolo II per lunga parte del suo pontificato: secondo gli stessi legionari \u00abil loro sviluppo coincide con questo pontificato\u00bb. Furono estimatori dei Legionari di Cristo anche i cardinali Dar\u00edo Castrill\u00f3n Hoyos, Alfonso L\u00f3pez Trujillo e Franc Rod\u00e9, Tarcisio Bertone, Norberto Rivera Carrera, Angelo Sodano e il segretario particolare di Giovanni Paolo II Stanis\u0142aw Dziwisz.\nDal 1979 i Legionari furono ricchissimi finanziatori del sindacato polacco Solidarno\u015b\u0107 guidato da Lech Wa\u0142\u0119sa. Nel 1983 la Congregazione per i religiosi e gli istituti secolari della Santa Sede, presieduta da Eduardo Francisco Pironio, approv\u00f2 con modifiche le Costituzioni della Congregazione dei Legionari di Cristo.\nI Legionari di Cristo fondarono a Roma nel 1991 il Collegio Maria Mater Ecclesiae e nel 1993 il Pontificio Ateneo Regina Apostolorum. Nel 1994 Woytila elogi\u00f2 Maciel come un'\u00abefficace guida per la giovent\u00f9\u00bb.\nNel 2004 la Congregazione per gli istituti di vita consacrata e per le societ\u00e0 di vita apostolica, presieduta da Franc Rod\u00e9, approv\u00f2 gli Statuti del movimento Regnum Christi. Nello stesso anno Giovanni Paolo II affid\u00f2 ai Legionari di Cristo l'Istituto Pontificio Notre Dame di Gerusalemme.\nNel gennaio del 2005 Maciel fu rieletto direttore generale dal Capitolo Generale, ma rinunci\u00f2. Gli subentr\u00f2 Alvaro Corcuera Mart\u00ednez del R\u00edo. Nel medesimo anno fu fondata l'Universit\u00e0 Europea di Roma.\nIntervento della Santa Sede (2006-oggi).\nIl 19 maggio 2006 la Congregazione per la dottrina della fede, competente \"de delictis gravioribus\", invit\u00f2 Maciel a una vita riservata di preghiera e di penitenza e alla rinuncia al ministero pubblico a seguito di una accusa per gravi atti di pedofilia. Il comunicato della Sala stampa della Santa Sede cos\u00ec terminava: \u00abIndipendentemente dalla persona del Fondatore si riconosce con gratitudine il benemerito apostolato dei Legionari di Cristo e dell'Associazione Regnum Christi\u00bb.\nNel marzo del 2009 papa Benedetto XVI decise di realizzare una nuova visita apostolica alle istituzioni dei Legionari di Cristo, che termin\u00f2 il 1\u00ba maggio 2010. I visitatori apostolici attestarono \u00abdi avere incontrato un gran numero di religiosi \u2026 che cercano Cristo con zelo autentico e che offrono l'intera loro esistenza per la diffusione del Regno di Dio\u00bb, ma appurarono che \u00abla condotta di P. Marcial Maciel Degollado ha causato serie conseguenze nella vita e nella struttura della Legione, tali da richiedere un cammino di profonda revisione\u00bb.\nDalla visita apostolica emerse \u00abcon chiarezza, tra gli altri elementi: 1. la necessit\u00e0 di ridefinire il carisma della Congregazione dei Legionari di Cristo [...]; 2. la necessit\u00e0 di rivedere l'esercizio dell'autorit\u00e0, che deve essere congiunta alla verit\u00e0, per rispettare la coscienza [...]; 3. la necessit\u00e0 di preservare l'entusiasmo della fede dei giovani, lo zelo missionario, il dinamismo apostolico, per mezzo di un'adeguata formazione\u00bb.\nIl \u00abcammino di purificazione\u00bb che attendeva i Legionari di Cristo comportava \u00abanche un confronto sincero con quanti, dentro e fuori la Legione, sono stati vittime degli abusi sessuali e del sistema di potere messo in atto dal fondatore\u00bb. Benedetto XVI espresse gratitudine \u00abper quanti di loro, pur in mezzo a grandi difficolt\u00e0, hanno avuto il coraggio e la costanza di esigere la verit\u00e0\u00bb.\nIl 16 giugno 2010 Benedetto XVI nomin\u00f2 Velasio De Paolis legato pontificio per la Congregazione dei Legionari di Cristo con \u00abl'incarico di governare, in mio nome, tale Istituto Religioso per il tempo che sar\u00e0 necessario a realizzare il cammino di rinnovamento e condurlo alla celebrazione di un Capitolo Generale Straordinario, che avr\u00e0 come scopo principale portare a termine la revisione delle Costituzioni\u00bb. Il successivo 9 luglio la Segreteria di Stato della Santa Sede eman\u00f2 il decreto che indicava \u00abalcune ulteriori modalit\u00e0 di espletamento di tale Ufficio\u00bb. L'incarico implicava \u00abuna conoscenza approfondita della Congregazione dei Legionari, della sua storia e del suo sviluppo\u00bb.\nL'avvento del delegato pontificio suscit\u00f2 grandi aspettative, ma l'Associated Press ha stimato che gi\u00e0 nel 2011 l'8% dei sacerdoti e il 16% dei seminaristi avevano lasciato la congregazione disillusi che la Santa Sede volesse imporre i cambiamenti necessari. La scelta di De Paolis di confermare i superiori legionari compromessi con Maciel \u00e8 stato criticata da chi, come l'ex legionario Richard Gill, riteneva che la loro rimozione fosse necessaria per ripristinare un certo grado di fiducia nella Legione. Il cardinale si \u00e8 espresso in termini critici nei confronti dei legionari cosiddetti \"dissidenti\".\nNell'ottobre del 2012 De Paolis ha esonerato dalle funzioni di governo il direttore generale \u00c1lvaro Corcuera per motivi di salute. Ad \u00c1lvaro Corcuera, che conserva il titolo di direttore generale, \u00e8 subentrato nel governo della congregazione il vicario generale Sylvester Heereman, che \u00e8 considerato \u00abun prodotto del programma di formazione sacerdotale dell'era Maciel\u00bb. Per Jes\u00fas Rodr\u00edguez De Paolis \u00abregna ma non governa\u00bb restando \u00abil controllo operativo della Legione di Cristo nelle mani dei complici di Maciel\u00bb.\nNel capitolo generale del 2014 fu eletto il messicano Eduardo Robles Gil come nuovo superiore generale, per un periodo di 6 anni. Padre Robles Gil, in un'intervista pubblicata dall'editore della Santa Sede, ha dichiarato che \u00abquesti anni di nuovo governo vogliono essere un periodo di revisione e rinnovamento, anche se non sar\u00e0 un traguardo al quale si potr\u00e0 arrivare immediatamente. Abbiamo nuove costituzioni che ci spingono a trovare forme diverse di organizzazione, abbandonando la prassi di prendere tutte le decisioni a Roma\u00bb.\nCon il capitolo, \u00e8 terminato l'incarico di legato pontificio del cardinale De Paolis. La figura del legato \u00e8 stata sostituita con quella dell'assistente pontificio, non appartenente all'istituto, il quale ha facolt\u00e0 di partecipare alle riunioni del Consiglio generale, quando lo ritenga opportuno, e ha il compito di aiutare la congregazione nel superamento della crisi a seguito degli scandali compiuti dal suo fondatore; come primo (e attuale) assistente \u00e8 stato nominato il gesuita italiano Gianfranco Ghirlanda.\nNel gennaio 2020, in un nuovo capitolo generale, fu eletto padre John Connor come superiore generale.\nIl fondatore.\nMarcial Maciel Degollado nacque il 10 marzo 1920 a Cotija (Messico). Fu ordinato sacerdote nel 1944. Nel 1979, 1990 e 1993 accompagn\u00f2 Giovanni Paolo II nei viaggi apostolici in Messico. Maciel fu nominato membro dell'Assemblea Ordinaria del Sinodo dei vescovi per la formazione dei candidati al sacerdozio (1990), membro della IV Conferenza Generale dell'Episcopato Latinoamericano (1992), consultore permanente della Congregazione per il clero (1994), membro dell'Assemblea Speciale per l'America del Sinodo dei vescovi (1997) e membro del Sinodo dei vescovi sulla vita consacrata e la sua missione nella Chiesa (1997).\nIl 23 febbraio 1997 due giornalisti statunitensi, Jason Berry e Gerald Renner, raccolsero in un articolo pubblicato su \"The Hartford Courant\" le testimonianze di nove ex legionari che accusavano Maciel di aver a lungo abusato sessualmente di loro e di un'altra ventina di seminaristi tra gli anni quaranta e gli anni sessanta, fin da quando erano minorenni, e di aver assolto alcuni di loro in confessione. Nel febbraio del 1999 incaricarono l'avvocato canonista Martha Wegan di istruire presso la Congregazione per la dottrina della fede il processo canonico contro Maciel per il delitto di assoluzione del complice in un peccato contro il sesto comandamento.\nIl 19 maggio 2006 la Congregazione per la Dottrina della Fede, rinunciando al processo canonico per l'et\u00e0 avanzata e la salute cagionevole, inflisse a Maciel la pena della rinuncia a ogni ministero pubblico e gli impose una vita riservata di preghiera e di penitenza. Il 1\u00ba maggio 2010 la Santa Sede dichiar\u00f2: \u00abI gravissimi e obiettivamente immorali comportamenti di P. Maciel, confermati da testimonianze incontrovertibili, si configurano, talora, in veri delitti e manifestano una vita priva di scrupoli e di autentico sentimento religioso\u00bb.\nMor\u00ec il 30 gennaio 2008 a Jacksonville.\nNel febbraio del 2009 il \"The New York Times\" rivel\u00f2 che Maciel ebbe una relazione prolungata e stabile con una donna, Norma Hilda Ba\u00f1os Torres, da cui nel 1986 nacque una figlia, Norma Hilda Rivas Ba\u00f1os. Il 2 marzo 2010 altri due giovani messicani, Jos\u00e9 Ra\u00fal e Omar Gonz\u00e1lez Lara, si presentarono come figli di Maciel nel programma televisivo \"MVS Noticias\".\nI Legionari di Cristo guardano a Marcial Maciel come lo strumento che Dio ha scelto per fondare la Legione di Cristo e il movimento Regnum Christi, ma lo hanno disconosciuto come modello di vita cristiana o sacerdotale. Benedetto XVI defin\u00ec Marcial Maciel Degollado \u00abun falso profeta\u00bb che ha condotto una vita \u00abal di l\u00e0 di ci\u00f2 che \u00e8 morale: un'esistenza avventurosa, sprecata, distorta\u00bb, ma che ha saputo costruire il suo movimento religioso con grande dinamismo.\nCarisma.\nNe \"La mia vita \u00e8 Cristo\" (2003) Marcial Maciel afferma: \u00abLa Legione di Cristo ha avuto vita per opera dello Spirito Santo per cercare l'autenticit\u00e0 nell'esercizio del comandamento della carit\u00e0 tra gli uomini, che riassume il messaggio dell'incarnazione del Verbo Divino\u00bb. Nel 2009 il suo successore Alvaro Corcuera scrisse che i frutti del carisma erano l'amore a Cristo, alla Vergine Maria, alla Chiesa cattolica, al papa e alle anime.\nDopo la seconda visita apostolica, terminata nell'aprile del 2010, Benedetto XVI ritenne evidenziate \u00abla necessit\u00e0 e l'urgenza di un cammino di profonda revisione del carisma dell'Istituto\u00bb.\nIntervistato nel 2011 dall'Associated Press su quale fosse il carisma dei Legionari di Cristo, il delegato pontificio Velasio De Paolis rispose con \u00abBella domanda\u00bb, aggiungendo che si tratta di un \u00ab\"work in progress\"\u00bb e che \u00abanche senza un carisma chiaramente definito, la grande maggioranza dei membri della Legione sono felici, stanno facendo un buon lavoro e servendo la Chiesa\u00bb.\nSpiritualit\u00e0.\nNe \"La mia vita \u00e8 Cristo\" (2003) Maciel afferma: Cristo \u00e8 \u00abil modello supremo, il criterio, l'ispiratore di tutta la nostra spiritualit\u00e0\u00bb e \u00abil cristocentrismo e la carit\u00e0 sono nel cuore della nostra spiritualit\u00e0\u00bb.\nMissione.\nLa missione dei Legionari \u00e8 \u00abl'instaurazione del Regno di Cristo nella societ\u00e0, in accordo con le esigenze della giustizia e carit\u00e0 cristiane per mezzo della preghiera, dell'apostolato e di un'estesa diffusione della dottrina cattolica\u00bb per mezzo di:\nIl governo della congregazione.\nLa casa generalizia dell'istituto \u00e8 in via Aurelia 677 a Roma.\nDal 6 febbraio 2014 il Consiglio generale dei Legionari di Cristo \u00e8 cos\u00ec composto:\nA questi si affiancano i direttori territoriali.\nDal 2014 il governo della congregazione \u00e8 affiancato da un assistente pontificio, non appartenente all'istituto, il quale ha facolt\u00e0 di partecipare alle riunioni del Consiglio generale, quando lo ritenga opportuno, e ha il compito di aiutare la congregazione nel superamento della crisi a seguito degli scandali compiuti dal suo fondatore; l'attuale assistente \u00e8 il gesuita italiano Gianfranco Ghirlanda.\nStatistiche.\nAl 31 dicembre 2015 la congregazione contava 121 case e 1.650 religiosi, 963 dei quali sacerdoti; al 31 dicembre 2009 contava 124 case e 2.262 religiosi, dei quali 867 sacerdoti.\nControversie.\nLe controversie che sono sorte intorno ai Legionari di Cristo si possono cos\u00ec sintetizzare:"}
{"id": "622267", "revid": "114520396", "url": "https://it.wikipedia.org/wiki?curid=622267", "title": "Quarto Cagnino", "text": "Quarto Cagnino (\"Quart\" in dialetto milanese, IPA: ) \u00e8 un quartiere di Milano che si sviluppa nella periferia occidentale della citt\u00e0, appartenente al Municipio 7 distante poche centinaia di metri dallo Stadio San Siro, dal Parco di trenno, dal Boscoincitt\u00e0 e dal Parco delle cave.\nStoria.\nDa Quarto Cagnino, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Un tempo Quarto Cagnino era un borgo del Milanese gi\u00e0 noto nell'epoca romana e, poi, nel Medioevo come borgo agricolo. Quarto Cagnino, in particolare, distava quattro miglia da Milano, da cui il nome in latino del centro abitato (\"Ad Quartum\"), che esisteva gi\u00e0 in questa epoca storica.\nIl suo territorio confinava coi Corpi Santi a nord e a est, con Sellanova e Baggio a sud, e con Quinto Romano ad ovest. Fino a un secolo fa Quarto Cagnino era un piccolo centro, che si affacciava sulla strada per il Vercellese, l'odierna via Novara. Di questo passato oggi rimane la via principale della borgata e alcuni rari fabbricati agricoli.\nPeriodo 1346-1798.\nDagli \u201c\"Statuti delle acque e delle strade del contado di Milano\"\u201d - fatti nel 1346 - fino al 1798 Quarto Cagnino risulta essere incluso nel ducato di Milano, pieve di Trenno. In questi secoli, dalle risposte ai vari quesiti della giunta del censimento, la popolazione pass\u00f2 dai 120 ai 239 abitanti (estimo voluto dall'imperatrice Maria Teresa nel 1771). A tutela dell'ordine pubblico e quale responsabile dell'ordinaria amministrazione degli affari, vi era un console eletto dai cinque compossessori della comunit\u00e0.\nPeriodo 1798-1853.\nCon una serie di provvedimenti normativi, che si sono succeduti tra il 1798 e il 1853, Quarto Cagnino \u00e8 stato inserito progressivamente nel distretto di Baggio, di Sedriano e, infine, in quello di Bollate. Nel 1853 a Quarto Cagnino si contavano 397 abitanti.\nTuttavia, \u00e8 da rilevare che in et\u00e0 napoleonica, nel 1808 (con decreto 9 febbraio 1808), il comune di Quarto Cagnino venne soppresso e, per la prima volta, annesso a Milano. Tale inclusione nel Circondario esterno del comune di Milano durer\u00e0 solo 8 anni: verr\u00e0 annullata dagli austriaci nel 1816.\nQuarto Cagnino nel Regno d'Italia.\nAlla costituzione del Regno d\u2019Italia, nel 1861, il comune aveva una popolazione residente di 473 abitanti. In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio.\nTuttavia, per mezzo del Regio Decreto 17 gennaio 1869, n. 4827, Quarto Cagnino venne annesso al comune di Trenno, insieme a Figino e Quinto Romano. Successivamente, per mezzo del Regio Decreto 2 settembre 1923, n. 1912, Trenno e altri dieci comuni vennero aggregati al comune di Milano e, inevitabilmente, Quarto Cagnino ne segu\u00ec le sorti.\nIl dopo-guerra.\nFino agli anni cinquanta del novecento Quarto Cagnino si presentava, insieme ad una ventina di cascine, come un territorio prevalentemente agricolo: l'area per tradizione era dedita alla risicoltura.\nTra il 1967 e 1973, tuttavia, \u00e8 iniziata la pianificazione e la realizzazione del quartiere GESCAL all'interno di uno dei lotti del piano per l'edilizia popolare seguito alla legge 167 del 18/4/1962 per l'edilizia economica e popolare. Tale progetto \u2013 in mano agli architetti Matilde Baffa, Mario Ghidini e Vincenzo Montaldo - prevedeva la costruzione di 1100 nuovi alloggi per circa 5000 residenti.\nIl quartiere GESCAL si \u00e8 sviluppato secondo la tipologia \"a stecca\", con corpi lunghi appoggiati su pilotis rotondi e isole adibite a spazio pubblico e semi-pubblico. Le caratteristiche principali di queste megastrutture sono almeno due: la presenza di un corpo di fabbrica principale (lungo anche 360 metri) ai cui lati si collega una struttura di ordine minore sotto la quale, per non doverla interrompere, spesso scorrono le strade pubbliche; la presenza di grandi pilastri circolari - nel cui interno cavo trovano posto i corpi scala - e ovali, adibiti a spazio per il gioco dei bambini e per la vita pubblica dei condomini.\nIl quartiere \u00e8 servito da cinque linee automobilistiche ATM (49, 64, 72, 78 e 80). Nelle adiacenze si trovano l'ospedale San Carlo, il Parco delle cave dove \u00e8 possibile ammirare lo spettacolo delle lucciole di sera tra fine maggio ed inizio giugno (passeggiata chiamata \"Lusiroeula\"), il Parco Trenno, il centro sportivo Kennedy e lo stadio Meazza.\nNel 2013 \u00e8 nato il gruppo sportivo A.S.D. Atletico S.Elena, con sede presso la parrocchia di S.Elena, Via S.Elena 5."}
{"id": "622271", "revid": "339392", "url": "https://it.wikipedia.org/wiki?curid=622271", "title": "Ladislao Jagie\u0142\u0142o", "text": ""}
{"id": "622274", "revid": "37401", "url": "https://it.wikipedia.org/wiki?curid=622274", "title": "Nar\u0101m-S\u00een", "text": "Fu figlio di Manishtushu e padre di Shar-kali-sharri. Secondo la cronologia media, regn\u00f2 dal 2254 al 2218 a.C.\nIl nome Naram-Sin significa 'amato da Sin' o 'caro a Sin', con riferimento alla divinit\u00e0 Sin (in sumero, Nanna), ed era normalmente scritto \"na\"-\"ar\"-\"am\"-dEN.ZU. I primi tre segni esprimono la parola \"naram\" ('caro a'), mentre il nome del dio lunare Sin era espresso dal logogramma EN.ZU (da leggere ZU.EN &gt; Su'en &gt; Sin).\nLa conquista delle quattro parti del mondo.\nDopo Sargon di Akkad, fondatore della dinastia accadica, regnano in Mesopotamia i suoi due figli Rimush e Manishtushu. Sotto la guida di Naram-Sin, l'impero accadico sembra raggiungere il suo apice. Sargon aveva conquistato Sumer (cio\u00e8 la Bassa Mesopotamia), Rimush aveva domato due ribellioni delle citt\u00e0 sumeriche e sconfitto una coalizione composta dall'Elam, da Barakhshi e da Zakhara, mentre Manishtushu aveva organizzato una spedizione contro l'Anshan, nell'altopiano iranico, a testimonianza delle mire commerciali degli Accadi verso quella direzione e della capacit\u00e0 dell'impero di muoversi in un ampio raggio.\nAll'inizio del suo regno, Naram-Sin riusc\u00ec a portare il dominio accadico ad est controllando l'Elam, almeno fino a Barakhshi (cos\u00ec dicono le sue iscrizioni): se non pot\u00e9 abbattere l'intera confederazione elamica, resta vero che la dinastia elamita di Awan entra in crisi a questo punto. Non solo: Susa finir\u00e0 per essere controllata da un \"ensi\" accadico e l'intera Susiana subir\u00e0 un processo di solida \"accadizzazione\". Per quanto riguarda l'attivit\u00e0 bellica di Naram-Sin verso il nord, vanno distinte due fasi, come suggeriscono le iscrizioni reali: in una prima fase, il re giunge fino a Talkhat e si vanta di avere conquistato Subartu (la futura Assiria), \"fino alla foresta dei cedri\"; si pu\u00f2 pensare che il suo dominio sia giunto al monte Amano o che abbia persino coperto tutta la Mesopotamia, fino all'arco montano (che, da ovest a est \u00e8 definito dall'Amano, dal Tauro, dagli Zagros). Egli, infatti, dichiara di avere sottomesso gli \"ensi\" di Subartu e i signori del \"paese alto\". Tali indicazioni non vanno forse intese come informazioni di sapore geografico (il \"paese alto\" sarebbe il territorio intorno al fiume Khabur e il medio Eufrate in genere), ma piuttosto come uno schema socio-politico: gli \"ensi\" indicano i signori delle citt\u00e0 della vallata, mentre i signori del paese alto sarebbero i capi delle confederazioni tribali che abitano la steppa.\nIn una seconda fase, Naram-Sin giunse fino al Mediterraneo, distruggendo Armanum ed Ebla: la distruzione di quest'ultima fece sensazione nel mondo antico.\nSembra, insomma, che, con Naram-Sin, si realizzi effettivamente quella conquista dal Mare Superiore (Mar Mediterraneo) al Mare Inferiore (Golfo Persico), che finir\u00e0 per avere un ruolo ideologico preminente in tutta la storia del Vicino Oriente antico. L'estendersi dell'impero accadico a tutta la Mesopotamia, entro l'arco montano, appare confermato dalla posizione delle iscrizioni di Naram-Sin: se ne trovano, infatti, a Ninive (Subartu), a Basetki (ancora pi\u00f9 a monte), a Diyarbak\u0131r, ed esiste poi un palazzo di Naram-Sin a Tell Brak.\nDivinizzazione.\nFu il primo re della Mesopotamia a proclamarsi divino (\"dio della sua terra\") e il primo a essere chiamato \"re dei quattro angoli del mondo\". Commerci\u00f2 con la Civilt\u00e0 della valle dell'Indo e controll\u00f2 una vasta porzione di territorio lungo il Golfo Persico. Naram-Sin espanse il suo impero sconfiggendo il re di Magan al limite meridionale del golfo e conquistando le trib\u00f9 delle colline nelle montagne del Tauro.\nCostru\u00ec centri amministrativi a Ninive e Nagar.\nSecondo la mitologia mesopotamica la dea Inanna abbandon\u00f2 l'antica capitale Akkad a causa del saccheggio effettuato da Naram-Sin del tempio del dio Enlil (il tempio \u00e8 chiamato anche Ekur o Duranki) a Nippur. Irato, Enlil avrebbe fatto scendere la trib\u00f9 dei Gutei dalle colline, portando malattie, carestia e morte in tutta la Mesopotamia. Per impedire questo tragico destino otto altre divinit\u00e0 decretarono che Akkad dovesse essere distrutta per poter risparmiare le altre citt\u00e0. Questo racconto \u00e8 di sapore mitologico, ma suggerisce che le razzie dei Gutei, che determinarono la caduta dell'Impero accadico, iniziarono proprio in questo periodo.\nLa famosa stele della vittoria di Naram-Sin lo rappresenta come un gigantesco dio-re (adornato di un elmo con le corna), mentre troneggia sopra i suoi soldati e i nemici. La stele della vittoria fu spezzata nella parte in alto quando fu rubata e trafugata dagli Elamiti, ma rivela pur sempre in modo sorprendente l'orgoglio e la gloria e la divinit\u00e0 di Naram-Sin. Questa \u00e8 probabilmente la prima volta nella storia in cui un re \u00e8 stato rappresentato come un dio. Lo stile del bassorilievo rappresenta una rottura rispetto ai canoni tradizionali, perch\u00e9 utilizza elementi grafici diagonali invece di un formato orizzontale per narrare la storia."}
{"id": "622279", "revid": "124452286", "url": "https://it.wikipedia.org/wiki?curid=622279", "title": "Woofer", "text": "Viene definito woofer un altoparlante progettato per riprodurre le frequenze basse della gamma audio (comprese tipicamente fra i 60 e i 250 Hz) in unione ad altri altoparlanti destinati a riprodurre la gamma rimanente. Solitamente viene accompagnato almeno un tweeter, ottimizzato per riprodurre l'estremo alto, o medio alto, della gamma acustica, in sistemi di altoparlanti a due vie. In sistemi di altoparlanti pi\u00f9 complessi, tre o pi\u00f9 vie, compare anche il midrange, progettato per riprodurre le frequenze della gamma media. \nGli altoparlanti sono di norma montati e cablati in un'unica cassa, detta diffusore acustico.\nEsistono diverse modalit\u00e0 di accoppiare il woofer al mobile, sia come unit\u00e0 singola o in unione ad altri woofer, solitamente identici tra loro. I sistemi pi\u00f9 popolari sono la sospensione pneumatica, il bass reflex, il reflex passivo, il carico asimmetrico, il labirinto acustico e la tromba.\nLa caratteristica principale \u00e8 di avere dimensioni e peso maggiori degli altri trasduttori, generalmente \u00e8 conformato a cono, di diametro piuttosto grande, e con un equipaggio elettromeccanico avente buone doti di robustezza, costituito da una bobina in filo di rame o alluminio di adeguata sezione, e da un potente magnete, in grado di fornire l'adeguato flusso magnetico per i veloci ed ampi spostamenti assiali della bobina solidale al cono. La ragione di questo maggior dimensionamento rispetto agli altri due, \u00e8 dovuto al fatto che pi\u00f9 si scende in frequenza e pi\u00f9 energia occorre per avere la stessa intensit\u00e0 sonora, (decibel). In un impianto ad alta fedelt\u00e0, per brevi istanti, durante i veloci transitori del suono della grancassa o di grandi tamburi, questo trasduttore deve dissipare potenze dell'ordine dei kilowatt. Il compito principale del woofer \u00e8 spostare l'aria, quindi pi\u00f9 il woofer \u00e8 grande, minore sar\u00e0 lo sforzo dell altoparlante nel produrre le frequenze basse.\nIl cono \u00e8 realizzato nei materiali pi\u00f9 diversi: carta, resine plastiche, leghe metalliche, fibra di carbonio. La caratteristica ideale di questo, come di tutti i trasduttori, consiste nell'avere una membrana di minimo peso e massima rigidit\u00e0, pi\u00f9 il cono \u00e8 rigido pi\u00f9 si abbasser\u00e0 la fs del woofer ,considerando le dimensioni relativamente grandi del cono, questo obiettivo risulta piuttosto impegnativo. Per ottenere la massima rigidit\u00e0 dell'intero trasduttore, i migliori woofer a cono, hanno il cestello realizzato in alluminio pressofuso, e il loro peso raggiunge decine di chilogrammi. Esistono woofer che inglobano assialmente anche il midrange e il tweeter, questo altoparlanti vengono definiti \"a gamma intera\", celebri sono le realizzazioni dei costruttori anglosassoni Tannoy e KEF. Non esiste una normativa o uno standard che permetta di classificare questo tipo di altoparlante, pertanto vengono chiamati impropriamente woofer anche i piccoli trasduttori contenuti nelle \"casse\" in dotazione ai riproduttori mp3 e ai personal computer.\nEsistono sul mercato woofer non configurati a cono, ad esempio il costruttore statunitense Magnepan, per i propri diffusori definiti isodinamici, utilizza woofer e midrange, costituiti da sottili membrane piane in (mylar), poste tra magneti permanenti, la bobina \u00e8 realizzata con un filo di alluminio, incollato con un percorso a greca su tutta la superficie, il principio di funzionamento \u00e8 analogo ad un altoparlante a cono."}
{"id": "622280", "revid": "250563", "url": "https://it.wikipedia.org/wiki?curid=622280", "title": "Stadio Giuseppe Grezar", "text": "Lo stadio comunale Giuseppe Grezar \u00e8 un impianto sportivo di Trieste, il secondo pi\u00f9 importante della citt\u00e0 dopo il pi\u00f9 recente Nereo Rocco.\nInaugurato come \"Stadio del Littorio\", dal 1943 al 1966 chiamato \"Comunale\", e popolarmente noto come \"Stadio di Valmaura\", dal nome del quartiere in cui sorge, fu successivamente intitolato al calciatore triestino Giuseppe Grezar, che faceva parte della squadra del Grande Torino e che fu tra le vittime della tragedia di Superga, del 1949. Per molte stagioni impianto interno della , \u00e8 stato trasformato in un impianto polifunzionale, con una pista di otto corsie dedicata all'atletica leggera.\nLa nascita dell'impianto.\nCostruzione.\nL'idea della costruzione di un impianto calcistico moderno e capiente nacque nel 1928, con l'approdo della Triestina, principale sodalizio calcistico cittadino, alla Divisione Nazionale, il primo livello della piramide del campionato italiano di calcio.\nSu impulso del prefetto, Porro, e del segretario cittadino del PNF, Perusino, venne costituita una commissione apposita, che potesse analizzare la questione. Successivamente vennero convocate le principali istituzioni cittadine, pubbliche e private, al fine di raccogliere i fondi necessari alla costruzione. Vennero sollecitate, oltre al Comune e alla Provincia di Trieste, le Assicurazioni Generali, la Riunione Adriatica di Sicurt\u00e0, l'Unione Industriale, la Federazione degli Armatori, la Cassa di Risparmio, la Federazione dei Commercianti e la Banca Commerciale Triestina. Il progetto venne affidato all'architetto Umberto Nordio, che venne assistito dall'ingegnere Renato Rostirolla.\nCome localizzazione dell'impianto vennero scelti dei terreni comunali, precedentemente acquistati per l'ampliamento del macello cittadino (ampliamento che poi venne abbandonato), nella zona di San Sabba, ove era gi\u00e0 presente un campo sportivo della Ginnastica Triestina. Vennero scartate altre ipotesi, come Cologna, Montebello, Ponziana e Sant'Andrea.\nDopo la scelta dei terreni venne costituito un comitato esecutivo, di cui fecero parte Perusino, il podest\u00e0 Giorgio Pitacco, e il dottor Segre. Successivamente venne costituita una commissione tecnica, che affianc\u00f2 il progettista, e affid\u00f2 i lavori all'impresa Zelco e Locatelli, che inizi\u00f2 i lavori il 1\u00ba agosto 1931.\nI lavori videro la visita del presidente della FIDAL, Luigi Ridolfi Vay da Verrazzano, del vicepresidente della FIGC, Graziani, e del noto allenatore austriaco di calcio, Hugo Meisl, nonch\u00e9 vicepresidente della Federazione calcistica dell'Austria.\nCaratteristiche tecniche.\nLa superficie totale della struttura era misurata in m\u00b2, e per la costruzione erano state stimate ore lavoro. Per la demolizione di una piccola collina, da lato di via dell'Istria, erano stati movimentati m\u00b3.\nIl terreno di gioco venne leggermente rialzato rispetto a quello utilizzato dalla Ginnastica Triestina. Soprattutto, per evitare il ristagno dell'acqua, in caso di pioggia, venne asportato lo strato argilloso, e creato un sistema di canalizzazioni, al fine di permettere un migliore drenaggio. La terra per coprire il campo da gioco venne, in parte, dai recenti scavi effettuati presso il torrione del Castello di San Giusto.\nAttorno al campo venne disegnata una pista per l'atletica, coperta con materiale \"tennissol\", lunga 440 metri, larga 7,25 metri, con un rettilineo di 122 metri. All'altezza della curva nord vennero disegnate due pedane semicircolari e le fosse per il salto in alto, e la pedana per il lancio del giavellotto. Nella stessa zona vennero create le piazzole per il lancio del peso e del martello. Le zone per il salto con l'asta, salto in lungo e triplo, vennero posizionate ai piedi della tribuna centrale. La sistemazione del manto erboso e la progettazione della pista fu affidata all'ingegnere De Bernardi di Torino.\nLa tribuna centrale, coperta, poteva contenere posti, mentre la tribuna scoperta dei popolari, ne conteneva . Tenendo conto dei posti del \"parterre\", la capienza era fissata in spettatori.\nInaugurazione.\nL'impianto inaugurato alle 15:30 del 25 settembre 1932, poco prima dell'incontro -Napoli, valido per la seconda giornata del campionato Serie A 1932-1933. \nAll'inaugurazione parteciparono le pi\u00f9 alte cariche cittadine, col prefetto Porro che spezz\u00f2 una bottiglia di spumante contro una delle porta, come gesto beneaugurante. Il vescovo di Trieste, Luigi Fogar, venne rappresentato dal monsignor Tamaro, che impart\u00ec la benedizione all'impianto. Il calcio d'inizio simbolico venne dato da una bambina, Anna Maria Barbo.\nL'incontro termin\u00f2 sul 2-2. Il primo gol, nel nuovo stadio, venne marcato dal giocatore rossoalabardato Carlo Rosa, che segn\u00f2 una doppietta. I gol degli azzurri furono di Attila Sallustro e Valerio Gravisi (tra l'altro triestino di nascita). All'incontro assistettero tra i quindicimila e ventimila spettatori.\nNei giorni precedenti all'inaugurazione Amedeo di Savoia, Duca d'Aosta, aveva accettato la presidenza onoraria della Triestina.\nL'intitolazione.\nInizialmente intitolato come \"Stadio del Littorio\", perse tale denominazione nel 1943. Da quel momento la sua denominazione ufficiale fu di \"Stadio Comunale\", anche se prevalse l'uso popolare di indicarlo quale \"Stadio di Valmaura\", dal nome del quartiere ove ha sede.\nIl 1\u00ba ottobre 1966, il giorno precedente alla prima gara interna stagionale di campionato della Triestina, venne intitolato alla memoria di Giuseppe Grezar, centrocampista del Grande Torino, perito nella Tragedia di Superga. Alla cerimonia presenziarono le pi\u00f9 alte cariche cittadine, tra cui il sindaco Mario Franzil. Una targa ricordo venne apposta sul lato, verso il piazzale di Valmaura, che venne scoperta da Ardea, figlia del calciatore.\nL'ampliamento.\nNel 1983, a seguito della promozione della Triestina in Serie B, venne deciso un ampliamento della capienza dello stadio. I lavori, iniziati nel luglio, si conclusero prima dell'inizio del campionato successivo. Venne innalzata una struttura in tubi Innocenti, al di sopra della gradinata, con la creazione di posti. Venne anche ampliata la curva Sud, per un aumento dei posti disponibili stimato, in totale, in unit\u00e0. In tutto la capienza effettiva venne cos\u00ec portata a posti. Vennero rimodernati, inoltre, gli spogliatoi.\nLa ristrutturazione.\nNel 2004 \u00e8 cominciata la ristrutturazione, che sarebbe dovuta terminare nell'autunno 2010. A causa del fallimento della ditta incaricata, il termine slitt\u00f2, inizialmente di un anno, anche se la pista di atletica e il campo di calcio erano utilizzabili gi\u00e0 dal maggio 2011. Ulteriori ritardi fecero slittare la scadenza al 2012, quando fu concesso l'uso esclusivo dell'impianto alla FIDAL.\nLa pista e gli impianti sportivi furono infine inaugurati il 27 febbraio 2013, mentre spogliatoi e servizi avrebbero dovuto essere completati pi\u00f9 avanti, nel corso dello stesso anno. A seguito di ulteriori ritardi, l'apertura definitiva dell'impianto venne fatta slittare al termine del 2016, ma nemmeno questo termine venne rispettato.\nA seguito dell'assegnazione dei campionati italiani di atletica leggera 2017, lo stadio \u00e8 stato infine aperto il 29 giugno 2017 con l'inizio dei campionati stessi.\nUtilizzo calcistico.\nLo stadio divenne la sede delle gare interne della Triestina, che fino a quel momento era stata accolta sul campo di Montebello. La squadra venne ospitata in questo impianto fino alla costruzione del nuovo Stadio Nereo Rocco, inaugurato nel 1992. \nLo stadio venne selezionato quale sede per i mondiali di calcio del 1934; fu disputata la gara valida per gli ottavi di finale tra Cecoslovacchia e Romania. La Cecoslovacchia, che arriv\u00f2 in finale, battuta poi dall'Italia, s'impose per 2-1.\nIl 27 aprile 1941 il Bologna, dopo lo 0-0 con la Triestina, ottenne la matematica certezza del suo sesto scudetto.\nLo stesso evento si riprodusse il 6 maggio 1956, quando, grazie all'1-1 contro la squadra di casa, la Fiorentina vi si aggiudic\u00f2 il suo primo scudetto.\nIl 18 maggio 1958, dopo la vittoria sul Cagliari per 3-1 allo stadio di Valmaura, la Triestina riconquist\u00f2 la massima serie, dopo un anno d'assenza.\nLo stadio ha ospitato in due occasioni gare valide per le coppe europee principali: lo spareggio tra la Juventus e il Belgrado, valido per il primo turno della Coppa delle Fiere 1963-1964 e il ritorno, sempre valido per il primo turno, della Coppa UEFA 1971-1972 tra i ciprioti del Digenis Akritas Morphou e il Milan.\nIl 1\u00b0 dicembre 1974 si disput\u00f2 il derby cittadino contro il Ponziana, valido quale match della Serie D; la gara rappresenta l'incontro che vide la maggior affluenza di pubblico nella storia dello stadio.\nIl Ponziana aveva utilizzato il Grezar anche l'anno precedente, nella partita decisiva per la promozione in Serie D, contro il Maniago. Nelle due stagioni di militanza in Serie D l'altra compagine triestina condivise l'impiego del Grezar con la Triestina. \nIl 15 maggio 1980 la Triestina, battendovi la squadra inglese del Sutton United ai calci di rigore, si aggiudic\u00f2 la Coppa Anglo-Italiana. Esattamente tre anni dopo, il 15 maggio 1983, a seguito della vittoria sul Parma per 2-1, la Triestina festeggi\u00f2 il ritorno in Serie B, dopo 18 anni d'assenza.\nIl 6 giugno 1990 la Triestina affront\u00f2 in amichevole la Spagna, che si stava preparando per i vicini mondiali in Italia.\nIl 27 settembre 1992 la Triestina disput\u00f2 l'ultimo incontro al Grezar, prima del passaggio allo stadio nuovo. La formazione alabardata batt\u00e9 per 3-0 la Sambenedettese.\nDalla inaugurazione dello Stadio Rocco il Grezar ha ospitato una sola gara ufficiale della , il 1\u00ba novembre 1994, -Sevegliano (1-0), gara valevole per il campionato nazionale dilettanti.\nIn occasione del Campionato europeo di calcio Under-21 2019, disputato in Italia, la Serbia ha utilizzato il Grezar quale campo d'allenamento.\nPartite internazionali di calcio.\nIncontri della Nazionale italiana.\nFra gli otto impianti che ospitarono i Mondiali di calcio 1934 \u00e8 l'unico a non aver mai visto giocare la Nazionale Italiana A.\nLo stadio ha ospitato in tre occasioni l'Italia B e Italia U.23:\nIl Grezar ha anche ospitato l'Under-21 in due occasioni:\nIncontri delle rappresentative di Lega.\nIn tre occasioni si sono disputate delle gare con rappresentative di Lega Nazionale Serie B Under-21 e Lega Nazionale Serie C Under-21:\nAltri eventi sportivi.\nAtletica leggera.\nNel settembre 1953 l'impianto fu sede del triangolare tra le nazionali femminili di atletica d'Italia, Austria e Svizzera. Il 28 e 29 settembre 1957, invece, si svolse l'incontro tra le nazionali maschili di Italia e Svezia.\nDal 19 al 21 luglio 1963 lo stadio ospit\u00f2 i Campionati italiani assoluti di atletica leggera. Nel corso della manifestazione Francesco Bianchi batt\u00e9 due volte il record italiano sugli 800 m di Mariolino Lanzi, che durava dal 1939, prima con 1'49 netti, poi con 1'48\"7 mentre Letizia Bertoni ottenne quello sugli 80 h con 11\" netti. Infine Magal\u00ec Vettorazzo port\u00f2 il limite nazionale nel salto in lungo femminile a 6,08 m. Nel luglio 1968 lo stadio ospit\u00f2 nuovamente i Campionati italiani. Il 13 e 14 settembre 1977 fu teatro dell'incontro tra le nazionali italiane e ungheresi.\nL'impianto rinnovato ha ospitato l'edizione 2017 dei campionati italiani di atletica leggera.\nAltri eventi.\nIl 1\u00ba maggio 1955 lo stadio ospit\u00f2 un comizio di Palmiro Togliatti, segretario del PCI; Togliatti, nel corso del suo intervento, fu colpito da un malore.\nNel 1982 ospit\u00f2 un concerto di Franco Battiato. Il 12 giugno 1998 fu sede di un concerto del gruppo inglese hard rock Deep Purple. Il 23 giugno dello stesso anno si esibirono i Simple Minds."}
{"id": "622292", "revid": "276491", "url": "https://it.wikipedia.org/wiki?curid=622292", "title": "Comasina", "text": "La Comasina (\"Comasina\" in dialetto milanese, : ) \u00e8 un quartiere della periferia di Milano, a 6\u00a0km a nord del centro della citt\u00e0. \u00c8 compreso nel Municipio 9. \n\u00c8 considerato esempio emblematico del cosiddetto \"quartiere autosufficiente\" ed uno dei principali interventi realizzati negli anni cinquanta dall'Istituto Autonomo Case Popolari.\nIl quartiere Comasina confina coi quartieri di Quarto Oggiaro, Affori, Bruzzano e Bovisa e con il comuni di Cormano e Novate Milanese.\nIl quartiere Comasina \u00e8, dal punto di vista quantitativo, la pi\u00f9 importante realizzazione dello IACP di Milano; le consistenti dimensioni - ottantaquattro edifici e undicimila vani - lo resero \u00abla maggiore realizzazione non solo dello IACP di Milano, ma di tutti gli istituti d'Italia\u00bb ed un caposaldo nella panorama dei quartiere autosufficienti.\nIl primo progetto, curato dall'architetto-ingegnere Irenio Diotallevi, prevedeva quattro nuclei insediativi organizzati intorno ad un luogo di centralit\u00e0 destinato ad attrezzature collettive. I corpi di fabbrica erano costituiti da edifici alti di grandi dimensioni che configuravano un insediamento ordinato.\nLe elaborazioni successive, posteriori alla scomparsa di Irenio Diotallevi, portarono ad un'organizzazione in quattro ambiti insediativi separati dai percorsi stradali di penetrazione: il pi\u00f9 grande, delimitato dalle vie Val Sabbia, Spadini, Teano, Comasina, Madre Merloni Clelia ed Esculapio, contiene un nucleo di centralit\u00e0 costituito da una chiesa a pianta centrale, da uno spazio conformato a corte aperta delimitato da edifici bassi destinati a servizi commerciali e ricreativi e da una casa alta, nonch\u00e9 dalle scuole primarie. Gli altri tre, pi\u00f9 piccoli, sono attestati sulle vie Salemi e Litta Modignani e chiudono i margini ovest e sud del quartiere. La viabilit\u00e0 \u00e8 separata dai percorsi pedonali secondo un principio insediativo messo a punto nei CIAM (congressi internazionali di architettura moderna).\nL'autosufficienza come filosofia abitativa.\nLa zona risulta ancora oggi segregata sia dal resto della periferia che dal centro della citt\u00e0, ed \u00e8 caratterizzata dalla distribuzione di quattro unit\u00e0 residenziali provviste di ogni servizio, tra cui quelli per l'educazione dell'infanzia, gli esercizi commerciali e gli spazi per il tempo libero. Percorsi pedonali ed automobilistici sono totalmente separati, cos\u00ec come lo sono i servizi principali dalle unit\u00e0 abitative e dai servizi considerati minori. Nonostante lo studio planimetrico sia stato svolto in maniera unitaria, il frazionamento del lotto tra diversi finanziatori e la partecipazione di numerosi progettisti ha determinato un'evidente eterogeneit\u00e0 delle abitazioni. Tra gli edifici di maggior pregio, un fabbricato sperimentale realizzato dal Centro per la Ricerca Applicata sui Problemi dell'Edilizia Residenziale, tra i primi esempi di edificio realizzato con parti prefabbricate, e particolarmente interessante dal punto di vista tecnico per via dell'impianto centralizzato per la produzione di acqua calda ed energia elettrica (il primo realizzato in Italia e, per molto tempo, il maggiore impianto di quel tipo in tutta Europa).\nAl progetto parteciparono numerosi architetti, tra cui: Arrigo Arrighetti, Renzo Beretta, Piero Bottoni, Pietro Lingeri, Ezio Cerutti, Franco Girardi, Paolo Costermanelli, Giancarlo De Carlo, Luigi Dodi, Angelo Galesi, Enzo Fratelli, Enrico Freyrie, Angelo Galesio, Alessandro Lissoni, Vittorio Gandolfi, Gustavo Latis, Ambrogio Managhi, Mario Terzaghi, Attilio Mariani, Carlo Perogalli, Alberto Morone, Ivo Ceccarino, Max Pedrini, Gianluigi Reggio, Camillo Rossetti, Angelo Sirtori e Mario Tedeschi.\nInfrastrutture e trasporti.\nIl quartiere della Comasina \u00e8 lambito a est dalla superstrada Milano-Meda e a nord dall'autostrada A4. \u00c8 inoltre attraversato dalla strada Comasina, che collega Milano (Piazzale Maciachini) a Como e alla Svizzera.\nLa Comasina \u00e8 servita dalla stazione omonima della metropolitana di Milano, capolinea della linea M3.\nVarie linee di autobus, gestite da ATM, collegano la Comasina ai quartieri e ai comuni limitrofi. Inoltre, presso il quartiere sita il capolinea meridionale della tranvia Milano-Limbiate; questa tranvia, fino all'apertura della metropolitana (avvenuta nel 2011), attraversava il quartiere e arrivava fino alla Zona Farini.\nBibliografia.\nUlteriori approfondimenti:"}
{"id": "622294", "revid": "1381093", "url": "https://it.wikipedia.org/wiki?curid=622294", "title": "Stay Hungry", "text": "Stay Hungry \u00e8 il terzo album in studio del gruppo musicale statunitense Twisted Sister, pubblicato il 10 maggio 1984 dalla Atlantic Records.\nL'album include i due maggiori successi del gruppo, \"We're Not Gonna Take It\" e \"I Wanna Rock\", che permisero al disco di ottenere il triplo disco di platino per le vendite di oltre 3 milioni di copie nei soli Stati Uniti.\nI Twisted Sister eseguono la canzone \"Burn in Hell\" durante un cameo nel film \"Pee-wee's Big Adventure\", noto per esser stato il primo diretto dal regista Tim Burton.\nNel 2004, l'album \u00e8 stato interamente registrato daccapo dal gruppo stesso sotto il titolo \"Still Hungry\"."}
{"id": "622304", "revid": "1654832", "url": "https://it.wikipedia.org/wiki?curid=622304", "title": "Omar Bongo", "text": "Fondatore e segretario generale del Partito Democratico Gabonese, nel novembre 1967 succedette a L\u00e9on M'ba come presidente della Repubblica alla morte di questi, e venne rieletto nel 1973, 1979, 1986, 1993, 1998 e 2005. Mantenne una politica conservatrice e autoritaria sul piano interno, filo-occidentale e alleata della Francia sul piano internazionale. Nei primi anni novanta avvi\u00f2 nel paese un contrastato processo di democratizzazione che condusse all'abolizione del sistema a partito unico e gli permise di vincere le prime elezioni presidenziali multipartitiche nel 1993.\nDopo le dimissioni del leader cubano Fidel Castro nel febbraio 2008, Bongo \u00e8 diventato il Presidente pi\u00f9 longevo al mondo. Malato di cancro all'intestino, \u00e8 morto l'8 giugno 2009 in una clinica di Barcellona, dopo quasi quarantadue anni di potere assoluto. Alla sua morte gli \u00e8 succeduto il figlio, l'attuale Presidente della Repubblica Gabonese Ali Bongo Ondimba.\nBiografia.\nOrigini e carriera militare.\nNato il 30 dicembre 1935 col nome di Albert-Bernard Bongo nella cittadina di Lewai (in seguito rinominata Bongoville) nella provincia dell'Haut-Ogoou\u00e9, apparteneva al piccolo gruppo etnico Bateke. Ultimo di dodici fratelli in una famiglia di contadini, rimase presto orfano e frequent\u00f2 una scuola commerciale e quindi una facolt\u00e0 tecnica a Brazzaville, allora capitale dell'Africa Equatoriale Francese. Dopo gli studi lavor\u00f2 per le PTT fino al 1954 quando si arruol\u00f2 nell'aviazione francese dove rimase per sei anni, servendo come sottotenente e poi tenente a Brazzaville, a Bangui e a Fort Lamy, prima di congedarsi con il grado di capitano.\nMatrimoni e figli.\nBongo ebbe in totale oltre 30 figli da tre matrimoni e da diverse altre relazioni. Nel 1955, spos\u00f2 Louise Mouyabi Moukala. Dalla loro unione nacque una figlia, Pascaline, che diventer\u00e0 ministro degli Esteri del Gabon. Il secondo matrimonio di Bongo fu con la cantante Patience Dabany da cui ebbe Alain-Bernard e Albertine. Dopo il divorzio, Bongo si rispos\u00f2 nel 1990 con \u00c9dith Lucie Sassou Nguesso (di quasi 30 anni pi\u00f9 giovane di lui), figlia del Presidente del Congo-Brazzaville Denis Sassou Nguesso. Ebbero due figli.\nIngresso in politica.\nDopo L'indipendenza del Gabon nel 1960, Albert-Bernard Bongo inizi\u00f2 la sua ascesa politica ricoprendo vari incarichi sotto la presidenza di L\u00e9on M'ba. Dopo le elezioni legislative del 1961 entr\u00f2 al ministero degli Esteri e nel 1962 M'ba gli affid\u00f2 la direzione del suo ufficio. Il 18 febbraio 1964, Bongo fu arrestato e imprigionato a Libreville dopo un colpo di Stato militare contro il presidente M'ba, ma fu liberato dall'immediato intervento dell'esercito francese che riport\u00f2 M'ba al governo in 24 ore. Bongo fu segnato da quell'esperienza al punto da non dare mai alcuna fiducia al suo esercito nei quattro decenni che avrebbe trascorso al potere.\nNel settembre del 1965 venne nominato Ministro per la Presidenza in carica della Difesa e degli Esteri. Quando L\u00e9on M'ba si ammal\u00f2 gravemente, il generale de Gaulle individu\u00f2 Bongo come suo successore. A tal fine, nel 1966 M'ba affid\u00f2 la carica di vicepresidente a Bongo, che da quel momento inizi\u00f2 di fatto a governare al posto del presidente malato fino alla morte di quest'ultimo nel 1967. Fu cos\u00ec che ad appena 31 anni Bongo divenne il secondo presidente della Repubblica Gabonese il 28 novembre 1967.\nIl regime.\nNel 1968, fond\u00f2 il Partito Democratico Gabonese (\"Parti D\u00e9mocratique Gabonais\") monopartitico sino al 1990, e si fece battezzare al solo scopo di ottenere un'udienza da Papa Paolo VI. Nel 1973 si convert\u00ec all'Islam assumendo il nome di El Hadj Omar Bongo, ma per alcuni questa conversione fu solo uno stratagemma per ottenere l'ingresso del Gabon tra i paesi musulmani dell'OPEC. Dietro suo ordine, il 17 settembre 1971 venne eseguito, a Libreville, il sequestro del suo avversario principale Germain Mba, del quale non fu poi pi\u00f9 trovata traccia. Nel 1977, un altro oppositore, il poeta Ndouna Depenaud, venne assassinato in circostanze misteriose.\nNel febbraio 1973, Omar Bongo vinse le prime elezioni presidenziali come candidato unico, con il 99,6% dei voti. Nel decennio successivo, grazie ad un relativo benessere economico derivante dall'innalzamento del prezzo del petrolio, il regime decise di inaugurare importanti opere infrastrutturali come strade, ferrovie, porti ed industrie (c.d. \"miracolo gabonese\").\nTuttavia, un'iniqua distribuzione della ricchezza lascia ancora oggi ampie fasce della popolazione in condizioni di estrema povert\u00e0. Gli introiti petroliferi contribuirono ad alimentare lo stile di vita stravagante di Bongo, che nei decenni accumul\u00f2 un patrimonio multimilionario grazie alla rapina delle casse statali e corruzione nei servizi pubblici a tutti i livelli. Riconfermato nelle elezioni del 1979 e del 1986, divenne oggetto di un forte culto della personalit\u00e0. Iniziato in Massoneria nella Loggia \"Parfaite union\" di Angoul\u00eame nel 1983 \u00e8 diventato Gran Maestro della Grande Loggia del Gabon.\nSostegno internazionale.\nNel corso del suo lunghissimo governo, Bongo instaur\u00f2 un'alleanza con i paesi occidentali (che ne avevano appoggiato l'ascesa al potere in funzione anti-URSS) e mantenne saldo il legame privilegiato con la Francia, accorsa in sua difesa ad ogni crisi in nome delle ingenti risorse del Gabon (manganese, uranio, petrolio, carbone, metano) e presente ancora oggi nel paese con una base militare. Bongo fu tra i pochi riconoscitori della pseudo-indipendenza dello stato secessionista del Biafra (Nigeria sud-orientale). La scarsa popolazione e le ridotte dimensioni, favorirono il ruolo del Gabon quale potenza diplomatica dell'Africa francofona. Bongo seppe mediare tra i rivali alla presidenza della Repubblica Centrafricana, contribuire ad allentare le tensioni in Burundi, arginare la guerra civile nel Congo-Brazzaville e favorire un colpo di Stato in Guinea Equatoriale.\nIn cambio dell'appoggio dell'Eliseo, che pu\u00f2 intervenire per destituirlo, Bongo accetta di mettere a disposizione della Francia una parte delle ricchezze del Gabon, in particolare il petrolio e l'uranio, risorse strategiche. In materia di politica internazionale, il Gabon si \u00e8 allineato con Parigi. Alla fine del 1968, Omar Bongo, ancora sotto l'influenza di Jacques Foccart, fu costretto dalla Francia a riconoscere la pseudo-indipendenza del Biafra (Nigeria sud-orientale). Ha anche dovuto accettare che l'aeroporto di Libreville serviva come hub per le consegne di armi a colonnello Ojukwu (il leader secessionista del Biafra). Fu anche dal Gabon che i mercenari di Bob Denard tentarono di destabilizzare il regime marxista del Benin.\nNel 1990, la Francia schiera parte del suo esercito a Libreville per salvare il suo alleato da una rivolta.\nRitorno al multipartitismo.\nVerso la fine degli anni ottanta, complici una grave crisi economica, lo stile di governo autocratico di Bongo e le accuse di repressione del dissenso, esplose un malcontento popolare contro il regime. Nel maggio 1985 Bongo sfugg\u00ec a un attentato e nel 1990 vennero sventati due tentativi di colpo di Stato. A seguito di un violento sciopero generale nato da una rivolta studentesca, infine, Bongo si rassegn\u00f2 ad autorizzare la reintroduzione del multipartitismo e si ricandid\u00f2 nelle prime elezioni presidenziali multipartitiche nel 1993. Riport\u00f2 la vittoria al primo turno con il 51% dei suffragi e i candidati sconfitti accusarono brogli. Nel 1994 si oppose invano alla svalutazione del Franco CFA e fece uscire il Gabon dall'OPEC. Quattro anni dopo fu rieletto con il 66% dei voti.\nNei primi anni duemila, Bongo benefici\u00f2 di un nuovo aumento del prezzo del petrolio, pur restando considerevole il debito estero del paese. Nel 2004 aggiunse il nome tradizionale di suo padre al suo che divenne Omar Bongo Ondimba. Fu rieletto ancora una volta il 27 novembre 2005 con il 79,18% dei voti secondo i risultati ufficiali, sempre contestati dai candidati dell'opposizione.\nMorte.\nOmar Bongo Ondimba \u00e8 morto alle ore 12:30 dell'8 giugno 2009 nella clinica di Barcellona, in Spagna (e non in Francia, dove era indagato per malversazione di fondi pubblici) in cui era ricoverato dal 21 maggio per un cancro intestinale in stadio avanzato, tre mesi dopo la moglie \u00c9dith. Dopo 24 ore di annunci e smentite, la conferma della morte \u00e8 arrivata da parte del governo gabonese e 30 giorni di lutto sono stati decretati su tutto il territorio nazionale. Alla sua morte, suo figlio Ali Bongo Ondimba ne ha preso il posto con elezioni dichiarate fraudolente dalle opposizioni. Omar Bongo \u00e8 sepolto in un mausoleo a Franceville, nella sua provincia natale dell'Haut-Ogoou\u00e9.\nFortuna.\nNel gennaio 2008, il giornale Le Monde ha rivelato la lista dei presunti guadagni illeciti in Francia del presidente gabonese e della sua famiglia: pi\u00f9 di 33 appartamenti e ville private, per un valore di oltre 150 milioni di euro. Queste informazioni provengono dall'inchiesta della polizia francese che ha seguito una denuncia presentata nel marzo 2007 a Parigi da tre associazioni francesi (Survie, Sherpa e la Federazione dei Congolesi nella Diaspora) per appropriazione indebita di fondi pubblici.\nAlla sua morte, ha lasciato ai suoi eredi una fortuna stimata tra i 500 milioni e i tre miliardi di euro."}
{"id": "622310", "revid": "521028", "url": "https://it.wikipedia.org/wiki?curid=622310", "title": "Stefano I B\u00e1thory", "text": "Principe di Transilvania.\nStefano B\u00e1thory nacque a Szil\u00e1gysomly\u00f3 (Transilvania), figlio del voivoda Stefano VIII B\u00e1thory, partigiano di Janos Zapolya contro le pretese sul trono ungherese di Ferdinando d'Asburgo. Studi\u00f2 all'Universit\u00e0 di Padova, ed una statua in Prato della Valle oggi lo ricorda.\nIl giovane Stefano dimostr\u00f2 rapidamente di possedere notevoli doti diplomatiche che mise al servizio di Janos II Zapolya contro gli interessi del nuovo imperatore d'Asburgo, Massimiliano II. L'ostilit\u00e0 di Massimiliano cost\u00f2 a B\u00e1thory due anni di carcere.\nNonostante i servigi resi, Stefano venne notevolmente penalizzato dagli accordi che chiusero la contesa tra gli Asburgo e gli Zapolya sul Regno d'Ungheria. Sconfitto, Janos II prese per s\u00e9 il principato di Transilvania e design\u00f2 quale suo erede G\u00e1sp\u00e1r Bekes. Nel 1571, alla morte di Zapolya, la dieta dei boiardi di Kolozsv\u00e1r indic\u00f2 per\u00f2 in Stefano IX B\u00e1thory il nuovo voivoda. Appoggiato da Massimiliano II d'Asburgo, Bekes tent\u00f2 di strappare il potere a Stefano ma venne sconfitto e costretto a ritirarsi presso l'alleato, alla corte di Vienna.\nRe di Polonia.\nNel 1572 il trono della Confederazione Polacco-Lituana, a quel tempo il pi\u00f9 grande stato europeo ed uno dei pi\u00f9 popolosi, divenne vacante: il re Sigismondo II di Polonia era infatti morto senza eredi maschi. Nell'aprile del 1573 Anna Jagellona, figlia di Sigismondo, peror\u00f2 davanti alla \"Camera dei deputati della Polonia\" (Dieta) l'elezione a re del suo promesso sposo, Enrico di Valois. Enrico abbandon\u00f2 per\u00f2 il trono polacco per divenire re di Francia alla morte di suo fratello (1575).\nIl 12 dicembre 1575 la \"Camera dei deputati della Polonia\", dietro pressioni del nunzio apostolico, elesse re della confederazione l'imperatore Massimiliano. La nobilt\u00e0 si ribell\u00f2 per\u00f2 alla scelta e pretese un sovrano polacco. Per salvare la situazione si risolse di eleggere quale monarca Anna Jagellona e di darla in moglie a Stefano B\u00e1thory: il tollerante voivoda di Transilvania era infatti ritenuto una scelta migliore dell'Asburgo, strenuo difensore della Controriforma. La scelta non venne per\u00f2 ratificata dai Lituani che abbandonarono la \"Camera dei deputati della Polonia\".\nB\u00e1thory venne incoronato nella cattedrale del Wawel a Cracovia il 1\u00ba maggio 1576 dall'arcivescovo Stanis\u0142aw Karnkowski. Formalmente eletto re della Confederazione, Stefano ottenne la conferma del suo \"status\" dalla Lituania solo successivamente. Il titolo di cui si fregi\u00f2 da quel giorno fu: principe di Transilvania, re di Polonia, granduca di Lituania, principe di Rutenia, principe della Prussia, principe della Masovia, di Samogizia, di Kiev, di Volinia, di Podlachia e Livonia.\nRe di Polonia e Granduca di Lituania.\nFormalmente signore della potente Confederazione Polacco-Lituana, B\u00e1thory dovette faticare prima di ottenere un saldo dominio. Massimiliano d'Asburgo, in accordo con lo \"Zar\" Ivan il Terribile, inizi\u00f2 a complottare per strappare il fresco trono del voivoda Stefano.\nDanzica.\nLa potente citt\u00e0-stato di Danzica, sobillata dall'Asburgo e dalla Danimarca, si ribell\u00f2 all'autorit\u00e0 di B\u00e1thory. Durante l'Assedio di Danzica (1577) re Stefano riusc\u00ec a sconfiggere l'esercito dei ribelli ma non a conquistare la citt\u00e0: Danzica vers\u00f2 un sostanzioso indennizzo al sovrano (200.000 \"Gulden\") e mantenne la sua indipendenza ed il suo codice legale autonomo.\nIl rafforzamento del potere regio.\nAppoggiato dal suo scaltro cancelliere, il potente \"Grand Hetman\" Jan Zamoyski, Stefano B\u00e1thory var\u00f2 delle fondamentali riforme per rafforzare la sua posizione di sovrano. Cerc\u00f2 di avere i favori sia della \"Szlachta\" (la piccola nobilt\u00e0) che dei magnati. Per ottenere il sostegno della \"szlachta\" dei territori orientali rinunci\u00f2 al privilegio di emettere sentenze conferendolo al Supremo Tribunale della Corona ed al Supremo Tribunale di Lituania. Nel 1579 fond\u00f2 l'Accademia di Vilnius, la seconda nella Confederazione Polacco-Lituana, dopo quella di Cracovia, di cui il primo rettore fu Piotr Skarga.\nNel 1579 chiam\u00f2 dall'Italia Domenico Ridolfini da Camerino ingegnere militare che giunse a Cracovia il 3 febbraio per sistemare alcune sue fortezze.\nStefano B\u00e1thory var\u00f2 importantissime riforme volte ad ammodernare e rafforzare l'esercito regio:\nLe campagne contro la Moscova.\nDeciso a muovere guerra allo \"Zar\" e sospettoso nei confronti dei turchi, Stefano accett\u00f2 di raffreddare il conflitto con gli Asburgo accettando le profferte di pace del nuovo imperatore, Rodolfo II.\nNel 1578 Stefano B\u00e1thory e \"hetman\" Jan Zamoyski guidarono le truppe della Confederazione nella Livonia occupata dalle armate di Ivan il Terribile. L'anno successivo re Stefano attaccava i territori russi. Le armate dello \"Zar\" vennero sconfitte presso Velikie Luki. Nel 1581 B\u00e1thory avvi\u00f2 l'Assedio di Pskov. Nel 1582 Ivan il Terribile sigl\u00f2 la Pace di Jam Zapol'skij rinunciando alle sue pretese sulla Livonia.\nLa fine.\nPacifico il confine settentrionale della Confederazione, Stefano B\u00e1thory progett\u00f2 una grande lega cristiana in funzione anti-turca. Avvi\u00f2 negoziati con la Moscova ma la morte di Ivan il Terribile (1584) e l'avvio del Periodo dei torbidi privarono l'intraprendente sovrano polacco di un degno interlocutore.\nStefano B\u00e1thory si spense a Grodno nell'inverno del 1586, senza eredi diretti. Il suo trono venne conteso dall'Asburgo Massimiliano III d'Austria e dallo svedese Sigismondo Vasa nella guerra asburgico-polacca; fu il cancelliere di B\u00e1thory, Zamoyski, a garantire la successione a Sigismondo dopo aver scartato l'ipotesi di far eleggere uno dei nipoti del defunto re."}
{"id": "622313", "revid": "26891", "url": "https://it.wikipedia.org/wiki?curid=622313", "title": "Classe nuova S", "text": ""}
{"id": "622314", "revid": "71155", "url": "https://it.wikipedia.org/wiki?curid=622314", "title": "Funzione strettamente crescente", "text": ""}
{"id": "622315", "revid": "45891", "url": "https://it.wikipedia.org/wiki?curid=622315", "title": "Tratto somatico", "text": ""}
{"id": "622327", "revid": "320578", "url": "https://it.wikipedia.org/wiki?curid=622327", "title": "Classe Sonja", "text": ""}
{"id": "622337", "revid": "339392", "url": "https://it.wikipedia.org/wiki?curid=622337", "title": "Classe Vanja", "text": ""}
{"id": "622339", "revid": "339392", "url": "https://it.wikipedia.org/wiki?curid=622339", "title": "Classe Natja", "text": ""}
{"id": "622343", "revid": "409613", "url": "https://it.wikipedia.org/wiki?curid=622343", "title": "Porta NAND", "text": "Con NAND \u00e8 definita la porta logica costituita da ingressi e un'uscita che restituisce FALSO solo quando tutti gli ingressi sono nello stato logico VERO. \u00c8 corrispondente alla connessione in serie di una porta AND e di una NOT.\nDescrizione.\nTabella di verit\u00e0 di una porta NAND a due ingressi:\n 0 NAND 0 = 1\n 0 NAND 1 = 1\n 1 NAND 0 = 1\n 1 NAND 1 = 0\nLa porta pu\u00f2 avere anche pi\u00f9 di due ingressi, questi devono comunque portarsi tutti a livello 1 affinch\u00e9 l'uscita si porti a livello 0. Il dispositivo integrato di pi\u00f9 largo impiego, utilizzato ormai da decenni, porta la sigla 7400 e contiene al suo interno 4 porte NAND a 2 ingressi.\nNel 1989 Toshiba, basandosi su questa porta, ha realizzato un tipo di memoria che sfrutta concetti simili a quelli della memoria NOR. Tale memoria ha sostituito velocemente la memoria NOR in quanto pi\u00f9 veloce ed economica.\nLe celle di memoria flash NAND sono solo la met\u00e0 di quelle della NOR. Questo conduce a un risparmio di spazio in fase di costruzione di apparecchi elettronici.\nLa porta NAND \u00e8 attualmente usata per realizzare la maggior parte delle memorie digitali in commercio.\nCompletezza Funzionale.\nLa porta NAND possiede la propriet\u00e0 di Completezza Funzionale. Questo significa che ogni altra funzione logica (AND, OR etc.) pu\u00f2 essere implementata utilizzando solamente porte NAND. Si pu\u00f2 creare un intero processore utilizzando solamente porte NAND. Questa caratteristica \u00e8 presente anche nelle porte NOR, rendendo NAND e NOR, le uniche porte logiche universali."}
{"id": "622346", "revid": "44939", "url": "https://it.wikipedia.org/wiki?curid=622346", "title": "John C. Mather", "text": ""}
{"id": "622348", "revid": "44939", "url": "https://it.wikipedia.org/wiki?curid=622348", "title": "John Mather", "text": ""}
{"id": "622349", "revid": "108107", "url": "https://it.wikipedia.org/wiki?curid=622349", "title": "George F. Smoot", "text": ""}
{"id": "622351", "revid": "108107", "url": "https://it.wikipedia.org/wiki?curid=622351", "title": "George Smoot", "text": ""}
{"id": "622352", "revid": "842", "url": "https://it.wikipedia.org/wiki?curid=622352", "title": "Variabili aleatorie", "text": ""}
{"id": "622359", "revid": "767487", "url": "https://it.wikipedia.org/wiki?curid=622359", "title": "Scissor Sisters", "text": "Gli Scissor Sisters sono un gruppo musicale pop rock/dance statunitense, formatosi a New York nel 2000.\nStoria.\nIl gruppo, chiamato inizialmente Dead Lesbian e poi Fibrillating Scissor Sisters, si forma nel 2000 per iniziativa di Jake Shears e Babydaddy (Scott Hoffman). I due si spostano a New York e iniziano a produrre musica insieme, con il primo autore dei testi ed il secondo delle musiche. Pubblicano cos\u00ec qualche singolo e iniziano ad esibirsi nel locali della citt\u00e0. Durante un viaggio a Disneyland incontrano Ana Matronic (Ana Lynch), artista di cabaret e cantante. Il gruppo diventa quindi un trio e poi un quartetto con l'ingresso di Paddy Boom (Patrick Seacor).\nNel 2002 il gruppo pubblica il singolo \"Electrobix\" ed una versione di \"Comfortably Numb\" dei Pink Floyd, che diventano entrambe molto apprezzate nel circuito dance anche nel Regno Unito.\nIl gruppo si guadagna l'attenzione della Polydor, che decide di fargli firmare un contratto. Il primo singolo per questa label \u00e8 \"Laura\" (2003), che raggiunge la posizione numero 54 nella Official Singles Chart. Il singolo \u00e8 seguito da \"Comfortably Numb\" (ripubblicato nel 2004), \"Take Your Mama\" e \"Filthy/Gorgeous\". Tutti questi brani vengono inseriti nell'album di debutto del gruppo, ossia \"Scissor Sisters\", che raggiunge la prima posizione della Official Albums Chart e diventa uno degli album pi\u00f9 venduti del 2004.\nCirca sei mesi dopo la sua pubblicazione del Regno Unito, il disco viene distribuito anche negli Stati Uniti.\nAlcuni nuovi brani del secondo album \"Ta-Dah\" vengono gi\u00e0 proposti dal vivo a partire dal maggio 2005. Il disco viene pubblicato nel settembre 2006 anticipato dal singolo \"I Don't Feel Like Dancin\"', a cui collabora Elton John (coautore e pianista). La canzone diventa un successo mondiale e consacra il gruppo nel panorama dance rock.\nElton John partecipa ad altri brani inseriti nel disco. \nNel 2006 il gruppo si esibisce dal vivo in numerose date e partecipa a diversi festival musicali come Siren Music Festival, Coachella Valley Music and Arts Festival, Bestival, nonch\u00e9 in trasmissioni radiofoniche e televisive.\nAltri singoli estratti da \"Ta-Dah\" sono \"Lands of a Thousand Words\", \"She's My Man\" (febbraio 2007) e \"Kiss You Off\" (maggio 2007) .\nDopo il tour mondiale del 2007, il gruppo si concede un periodo di pausa prima di lavorare sul terzo disco. Ritorna nell'ottobre 2008 a New York assumendo il nome Queef Latina and Debbie's Hairy, in un concerto in cui vengono presentati nuovi brani (tra cui \"Uroboros\" e \"Do the Strand\").\nSul sito ufficiale il gruppo comunica che alcuni di questi brani potrebbero essere inseriti in un nuovo lavoro discografico. Intanto entra nel gruppo Randy \"Real\" Schrager, che sostituisce Paddy Boom.\nNel 2008 e nel 2009 il gruppo registra il proprio terzo disco, che viene pubblicato nel giugno 2009 e che si intitolato \"Night Work\". L'album \u00e8 prodotto insieme a Stuart Price. Il primo singolo estratto \u00e8 \"Fire with Fire\". Successivamente il gruppo apre alcuni concerti di Lady Gaga.Nel 2011 i membri del gruppo collaborano con Jeff Whitty e Jason Moore alla realizzazione di un musical riguardante la vita a San Francisco negli anni settanta.\nNell'ottobre 2011 Shears annuncia la pubblicazione del quarto album del gruppo. La nuova canzone \"Shady Love\" viene lanciata nel gennaio 2012 ed \u00e8 realizzata insieme a Azealia Banks.\nNel marzo 2012 il gruppo annuncia il titolo dell'album, ossia \"Magic Hour\", che viene poi pubblicato nel mese di maggio. Il successivo singolo estratto \u00e8 \"Only the Horses\".\nL'album raggiunge la posizione numero 4 della Official Albums Chart e la numero 35 della Billboard 200. L'ultimo brano estratto dell'album e ultimo pubblicato dal gruppo \u00e8 \"Let's Have a Kiki.\"\nNell'ottobre 2012 il gruppo annuncia una pausa per un tempo indeterminato.\nCaratteristiche.\nLe loro influenze vanno dalla musica dance al pop rock e della scena dei club gay di New York. Il nome del gruppo deriva dalla posizione sessuale fra due donne detta tribadismo, mentre il loro nome originale completo \u00e8 \"Dead Lesbian and the Fibrillating Scissor Sisters\".\nNella loro carriera hanno anche svolto la funzione di \"remixers\" di un brano: nel 2004 remixarono la canzone \"Flamboyant\" dei Pet Shop Boys.\nHanno scritto con Kylie Minogue la hit della stessa cantante \"I Believe in You\". Tra il gruppo e la cantante c'\u00e8 una profonda amicizia e una collaborazione lavorativa costante, avendo cantato insieme anche a lei in un altro successo, ossia \"All the Lovers\".\nHanno lavorato con la celebre cantante anche durante il periodo di lavorazione del documentario sulla carriera della Showgirl australiana nel 2007, scrivendo per lei la canzone \"White Diamond\", la quale porta lo stesso nome del documentario stesso. Nel 2010 la Minogue ha partecipato come featuring artist nella realizzazione della canzone Skin this Cat, inclusa nell'album del gruppo Night Work."}
{"id": "622360", "revid": "124103219", "url": "https://it.wikipedia.org/wiki?curid=622360", "title": "Mj", "text": ""}
{"id": "622363", "revid": "599013", "url": "https://it.wikipedia.org/wiki?curid=622363", "title": "Mk", "text": ""}
{"id": "622367", "revid": "1748", "url": "https://it.wikipedia.org/wiki?curid=622367", "title": "Franz Mesmer", "text": ""}
{"id": "622369", "revid": "287204", "url": "https://it.wikipedia.org/wiki?curid=622369", "title": "Skew (elica)", "text": "Lo skew, applicato alle eliche navali e chiamato anche \"deviazione\" delle pale, \u00e8 un accorgimento utile per ridurre le vibrazioni dello scafo in caso di transito in zone d'acqua perturbate; lo skew, infatti, consente all'elica di attraversare gradualmente il volume d'acqua interessato e, quindi, di risentire in maniera pi\u00f9 lieve delle vibrazioni. In base al valore assunto dallo skew varia la svergolatura della pala stessa.\nDefinizione Geometrica.\nLo skew viene inteso come l'angolo compreso tra la linea di riferimento dell'elica e la linea di riferimento locale, per una data sezione. "}
{"id": "622371", "revid": "1718925", "url": "https://it.wikipedia.org/wiki?curid=622371", "title": "MM", "text": ""}
{"id": "622372", "revid": "492713", "url": "https://it.wikipedia.org/wiki?curid=622372", "title": "Kensington Security Slot", "text": "Il Kensington Security Slot (chiamato in gergo semplicemente \"Kensington\") \u00e8 un piccolo foro presente in quasi tutti i computer portatili recenti, ma anche in monitor o altri dispositivi informatici, ideato per assicurarli al tavolo ed evitarne il furto.\nQuesto foro e l'apposito cavo che vi si collega sono un'invenzione dell'azienda che si \u00e8 aggiudicata il brevetto, la Kensington Technology Group.\nDopo numerosi anni di supremazia assoluta, oggi esistono diverse marche che producono vari tipi di lucchetti compatibili con il foro Kensington.\nI lucchetti compatibili con il foro Kensington sono principalmente distinguibili in due categorie, quelli con la chiave o quelli che utilizzano un codice numerico, come le valigie.\nIl lucchetto Kensington non vuole essere una misura di protezione estrema; infatti, \u00e8 un'ottima soluzione per gli uffici aperti al pubblico ma, con una buona quantit\u00e0 di tempo e con degli strumenti adatti, un malintenzionato pu\u00f2 agevolmente eludere questa protezione.\nUno dei maggiori deterrenti del Kensington \u00e8 il fatto che la forzatura di questo lucchetto provoca una distruzione delle plastiche intorno al portatile, con una conseguente difficolt\u00e0 a rivendere lo stesso, quindi scoraggiando il furto."}
{"id": "622379", "revid": "1632387", "url": "https://it.wikipedia.org/wiki?curid=622379", "title": "Draconian Times", "text": "Draconian Times \u00e8 un album in studio del gruppo musicale britannico Paradise Lost, pubblicato nel 1995 dalla Music for Nations."}
{"id": "622380", "revid": "767487", "url": "https://it.wikipedia.org/wiki?curid=622380", "title": "Cantone di Landivisiau", "text": "Il Cantone di Landivisiau \u00e8 una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 19 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "622382", "revid": "599013", "url": "https://it.wikipedia.org/wiki?curid=622382", "title": "Mp", "text": ""}
{"id": "622385", "revid": "4918882", "url": "https://it.wikipedia.org/wiki?curid=622385", "title": "Scissor sisters", "text": ""}
{"id": "622386", "revid": "984922", "url": "https://it.wikipedia.org/wiki?curid=622386", "title": "Cantone di Lanmeur", "text": "Il Cantone di Lanmeur era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622387", "revid": "110157", "url": "https://it.wikipedia.org/wiki?curid=622387", "title": "Cantone di Morlaix", "text": "Il Cantone di Morlaix \u00e8 una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 11 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 11, ridottisi poi a 10 dal 1\u00ba gennaio 2016 per effetto della fusione dei comuni di Loc-Eguiner-Saint-Th\u00e9gonnec e Saint-Th\u00e9gonnec per formare il nuovo comune di Saint-Th\u00e9gonnec Loc-Eguiner:"}
{"id": "622389", "revid": "599013", "url": "https://it.wikipedia.org/wiki?curid=622389", "title": "Mr", "text": ""}
{"id": "622390", "revid": "984922", "url": "https://it.wikipedia.org/wiki?curid=622390", "title": "Cantone di Plouescat", "text": "Il Cantone di Plouescat era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622394", "revid": "767487", "url": "https://it.wikipedia.org/wiki?curid=622394", "title": "Cantone di Plouigneau", "text": "Il Cantone di Plouigneau \u00e8 una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 17 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "622395", "revid": "984922", "url": "https://it.wikipedia.org/wiki?curid=622395", "title": "Cantone di Plouz\u00e9v\u00e9d\u00e9", "text": "Il Cantone di Plouz\u00e9v\u00e9d\u00e9 era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622396", "revid": "110157", "url": "https://it.wikipedia.org/wiki?curid=622396", "title": "Cantone di Saint-Pol-de-L\u00e9on", "text": "Il Cantone di Saint-Pol-de-L\u00e9on \u00e8 una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 14 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "622400", "revid": "984922", "url": "https://it.wikipedia.org/wiki?curid=622400", "title": "Cantone di Saint-Th\u00e9gonnec", "text": "Il Cantone di Saint-Th\u00e9gonnec era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622403", "revid": "984922", "url": "https://it.wikipedia.org/wiki?curid=622403", "title": "Cantone di Sizun", "text": "Il Cantone di Sizun era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:\nCollegamenti esterni.\n "}
{"id": "622406", "revid": "767487", "url": "https://it.wikipedia.org/wiki?curid=622406", "title": "Cantone di Taul\u00e9", "text": "Il Cantone di Taul\u00e9 era una divisione amministrativa dell'Arrondissement di Morlaix.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622409", "revid": "984922", "url": "https://it.wikipedia.org/wiki?curid=622409", "title": "Cantone di Arzano", "text": "Il Cantone di Arzano era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622411", "revid": "984922", "url": "https://it.wikipedia.org/wiki?curid=622411", "title": "Cantone di Bannalec", "text": "Il Cantone di Bannalec era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622413", "revid": "767487", "url": "https://it.wikipedia.org/wiki?curid=622413", "title": "Cantone di Briec", "text": "Il Cantone di Briec \u00e8 una divisione amministrativa dell'Arrondissement di Ch\u00e2teaulin e dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 18 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "622414", "revid": "767487", "url": "https://it.wikipedia.org/wiki?curid=622414", "title": "Cantone di Concarneau", "text": "Il Cantone di Concarneau \u00e8 una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 6 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "622416", "revid": "767487", "url": "https://it.wikipedia.org/wiki?curid=622416", "title": "Cantone di Douarnenez", "text": "Il Cantone di Douarnenez \u00e8 una divisione amministrativa dell'Arrondissement di Quimper e dell'Arrondissement di Ch\u00e2teaulin (per il solo comune di Kerlaz).\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 17 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 17, ridottisi poi a 16 dal 1\u00ba gennaio 2016 per effetto della fusione del comune di Esquibien nel comune di Audierne:"}
{"id": "622418", "revid": "767487", "url": "https://it.wikipedia.org/wiki?curid=622418", "title": "Cantone di Fouesnant", "text": "Il Cantone di Fouesnant \u00e8 una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 8 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "622420", "revid": "767487", "url": "https://it.wikipedia.org/wiki?curid=622420", "title": "Cantone di Guilvinec", "text": "Il Cantone di Guilvinec era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622421", "revid": "125149464", "url": "https://it.wikipedia.org/wiki?curid=622421", "title": "Teatro Ventidio Basso", "text": "Il teatro Ventidio Basso di Ascoli Piceno si trova in via del Trivio, di fronte al chiostro Maggiore di San Francesco, nelle immediate vicinanze di piazza del Popolo. Dei due teatri storici cittadini (l'altro \u00e8 il Filarmonici) \u00e8 il teatro di maggiori dimensioni ed importanza. Ospita la stagione lirico - concertistica, di prosa, balletti, concerti di musica leggera e convegni.\nStoria.\nQuesto teatro rappresenta la continuit\u00e0 della tradizione teatrale ascolana. La prima struttura della citt\u00e0, realizzata interamente in legno, risale infatti al 1579 e si trovava nel palazzo Anzianale, nel salone anticamente del Consiglio Generale (oggi Sala della Vittoria nel percorso della Pinacoteca).\nPrecedentemente alla costruzione del teatro, l'area dove sarebbe sorto il teatro era occupata da vari edifici di epoca rinascimentale, di cui abbiamo notizia di ampliamenti e modifiche nel 1689 e nel 1733.\nNel 1827 si inizi\u00f2 ad ipotizzare la realizzazione di un nuovo grande edificio teatrale comunale (mentre l'Accademia dei Filodrammatici aveva in animo di costruire il teatro omonimo), principalmente per motivi di sicurezza, temendo che la sala nel palazzo comunale potesse andare a fuoco. Per il nuovo teatro, da edificarsi sul Trivio, in prossimit\u00e0 della chiesa di San Francesco, fu creata la Societ\u00e0 dei Palchettisti, che insieme al Comune avrebbe partecipato alla costruzione del nuovo edificio. Si decise di affidarne la progettazione ad Ireneo Aleandri di Sanseverino, uno dei maggiori architetti del tempo, gi\u00e0 progettista di teatri e altre opere architettoniche. Il progetto fu tuttavia realizzato tra il 1840 ed il 1846, dopo che l'architetto ebbe abbandonato l'opera per dissapori con la committenza.\nGli subentrarono gli ascolani Marco Massimi e Gabriele Gabrielli, e l'architetto fermano Giambattista Carducci, i quali apportarono numerose modifiche e innovazioni alle linee originali del disegno.\nInaugurato nel novembre 1846 con l\"'Ernani\" di Giuseppe Verdi e \"I puritani\" di Vincenzo Bellini, fu intitolato al generale Publio Ventidio Basso, ascolano, vissuto nel I secolo a.C. che riusc\u00ec a salire i gradi della gerarchia militare romana. Ventidio Basso fu uno dei principali luogotenenti di Marco Antonio e ottenne gli onori del trionfo per le sue brillanti vittorie contro i Parti nel 39-38 a.C.\nDescrizione.\nEsterno.\nLa facciata neoclassica, realizzata da Gabriele Gabrielli nel 1851, in travertino, \u00e8 caratterizzata da un corpo centrale, che presenta, nell'ordine inferiore un pronao, preceduto da sei colonne in ioniche, che attraverso vari ingressi immettono nel \"foyer\" del piano terra. L'ordine superiore, \u00e8 scandito da altrettante colonne composite, alternate a finestre e sormontate da timpano triangolare. Le ali laterali della facciata sono caratterizzate da due nicchie nell'ordine inferiore, cui corrispondono in quello superiore altrettante finestre lunettate con decorazione a palmette. La parte posteriore dell'edificio mostra maggiormente le preesistenze rinascimentali dell'area. L'ingresso laterale (riservato agli artisti), di impronta cinquecentesca, immette in un piccolo cortile con un loggiato ad arcate e portali e finestre riquadrate.\nInterno.\nDall'interno del pronao si accede al \"foyer\" del piano terra, ambiente suddiviso in due parti da quattro coppie di colonne ioniche in gesso ed arricchito lungo il perimetro da nicchie con all'interno delle statue opere di Giorgio Paci (1845 circa), che raffigurano la \"Danza\", la \"Tragedia\", la \"Commedia\" e l'\"Armonia\", rappresentate allegoricamente da figure femminili, lungo i lati brevi; a lato dell'ingresso alla sala, sono rappresentati Apollo e Minerva. La volta \u00e8 a cassettoni in stucco decorati a rosoncini. Sui lati lunghi si aprono altri ambienti (caff\u00e8, guardaroba), mentre lateralmente si accede alle scalinate che immettono ai palchi.\nOltrepassato il foyer del piano terra \u00e8 la \"sala\", di 15 metri di corda, dalla forma a ferro di cavallo con quattro ordini di palchi, suddivisi in 23 palchetti ciascuno, ed il loggione a galleria, per una capienza complessiva di 842 spettatori. Le superfici esterne dei palchetti sono impreziosite dalla decorazione in stucco dorato, realizzata da Giorgio ed Emidio Paci su disegno dell'architetto Giambattista Carducci, raffiguranti composizioni di putti, trofei e strumenti musicali. Le sue poltrone sono rivestite di velluto liscio di colore rosso.\nL'originaria decorazione pittorica fu affidata nel 1846 al pittore anconetano Vincenzo Podesti che realizz\u00f2, in collaborazione con Carlo Carbonari, la decorazione del sipario, raffigurante \"Il trionfo di Ventidio Basso sui Parti\", oltre che quella della volta, caratterizzata da un'immagine allegorica nella parte centrale, ed attorniata da medaglioni raffiguranti le \"Muse\" e \"Uomini illustri\". I meccanismi del palcoscenico furono curati da Gabriele Ferretti di Ancona.\nL'attuale decorazione del soffitto fu invece realizzata da Ferdinando Cicconi nel 1872, in sostituzione della precedente, che risultava assai deperita nel 1870. Dal rosone centrale, decorato con motivi a imitazione di un intaglio, si estende la decorazione di fondo, dai toni rosati, a rombi ed iris, su cui fluttuano, entro ovali, le otto Muse, in luogo delle nove della tradizione classica (manca Urania), rappresentate per\u00f2 da quattro figure femminili e quattro putti. Il tutto \u00e8 delimitato da una balaustra adorna di otto vasi di fiori, le cui linee anticipano il Liberty. I due pennacchi che separano la volta circolare dalla parte sopra il boccascena presenta due medaglioni a monocromo simulanti bassorilievi raffiguranti Goldoni ed Alfieri, mentre lo spazio al di sopra del boccascena vede un'analoga rappresentazione dei maggiori compositori: Verdi, Bellini, Rossini, Donizetti e al centro una rappresentazione di strumenti musicali.\nIn corrispondenza del terzo ordine di palchi \u00e8 il ridotto del piano superiore, realizzato per la Societ\u00e0 Filarmonica Ascolana che vi ebbe la sua sede dal 1874, chiuso da un lato da una serie di colonne ioniche che sorreggono una balconata dove trovavano posto i musicisti. Il soffitto, decorato a motivi floreali con un rosone centrale e quattro rappresentazioni angolari delle \"Stagioni\", denota caratteristiche stilistiche proprie dello stile Liberty e la sua esecuzione \u00e8 collocabile ad inizio Novecento. Lungo una delle pareti sono collocati due quadri barocchi raffiguranti \"Ventidio Basso a cavallo\", opera settecentesca di Biagio Miniera, e \"Papa Niccol\u00f2 IV in trono\", del XVII secolo, di Ludovico Trasi. La parete opposta \u00e8 invece interamente occupata dall'imponente opera del pittore Massimiliano Gallelli, firmata e datata nel 1911, raffigurante \"I Garibaldini che entrano a Roma\", tela caratterizzata dalla commistione di elementi risorgimentali e di mitologia romana. Arricchiscono la sala consolles neoclassiche, su cui sono collocati busti femminili, ed il busto raffigurante \"Ventidio Basso\", opera dello scultore Serafino Tramazzini, donato al Comune nel 1883."}
{"id": "622422", "revid": "984922", "url": "https://it.wikipedia.org/wiki?curid=622422", "title": "Cantone di Plogastel-Saint-Germain", "text": "Il Cantone di Plogastel-Saint-Germain era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622423", "revid": "599013", "url": "https://it.wikipedia.org/wiki?curid=622423", "title": "Cantone di Pont-Aven", "text": "Il Cantone di Pont-Aven era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622424", "revid": "767487", "url": "https://it.wikipedia.org/wiki?curid=622424", "title": "Cantone di Pont-Croix", "text": "Il Cantone di Pont-Croix era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622426", "revid": "125340764", "url": "https://it.wikipedia.org/wiki?curid=622426", "title": "Vittorio Bersezio", "text": "Biografia.\nAvviato agli studi di giurisprudenza dal padre \u2013 Carlo Bersezio, un giudice di tendenze liberali \u2013 frequenta fin da adolescente i circoli letterari della capitale subalpina. Esordisce quattordicenne con un primo lavoro teatrale, \"Le male lingue\", che conoscer\u00e0 successivamente una discreta fortuna sotto il nuovo titolo \"Una bolla di sapone\" (Milano 1876). Il suo vero esordio teatrale avviene al Carignano di Torino nella stagione 1852/1853 con i drammi \"Pietro Micca\" e \"Romolo\" in cui gli ideali patriottici venivano adattati ai canoni classici dell'arte drammatica.\nQuasi come una sorta di basso continuo la sua opera (per il resto fortemente debitrice a influenze d'oltralpe, da Dumas a Hugo, Balzac, Sue) \u00e8 percorsa da una vena umoristica e satirica. Assumendo nel 1854 la direzione del \"Fischietto\", uno dei pi\u00f9 importanti periodici satirici d'Italia, riscuote un'ampia notoriet\u00e0.\nIl capolavoro riconosciuto di Bersezio \u00e8 la commedia piccolo-borghese \"Le miserie 'd Mons\u00f9 Travet\" (rappresentata a Torino al Teatro Alfieri il 4 aprile 1863 dalla compagnia di Giovanni Toselli) che ebbe a suo tempo gli elogi di Manzoni, mentre il nome del suo protagonista \"Travet\" o \"Travetti\" venne accolto nel \"Dizionario\" di Petrocchi come sinonimo di \u00abpiccolo burocrate\u00bb, \u00abimpiegatuccio\u00bb ed era ancora ampiamente usato fino agli anni settanta del XX secolo.\nNotevole \u00e8 stata anche l'attivit\u00e0 giornalistica di Bersezio, fondatore e primo direttore nel 1867 della \"Gazzetta Piemontese\", cui aggiunse il settimanale la \"Gazzetta letteraria\". Portavoce della piccola e media borghesia piemontese, irritata tra l'altro dal trasferimento della capitale da Torino a Firenze, Bersezio partecipa attivamente alla campagna condotta dal suo quotidiano contro la Destra e viene eletto deputato di Cuneo per la Sinistra costituzionale nella IX e X legislatura (1865-1870). Favorevole al governo di Agostino Depretis nel marzo del 1876, se ne allontan\u00f2 due anni pi\u00f9 tardi, in quanto contrario ai trasformismi adottati dalla prassi politica del suo tempo.\nDopo il 1878, insieme con il maturare dell'interesse letterario per gli ambienti delle classi pi\u00f9 povere, ambienti che gli forniscono lo spunto per \u2018romanzi sociali\u2019 ispirati al naturalismo di \u00c9mile Zola, cresce la sua sensibilit\u00e0 per i problemi sociali e i contrasti di classe causati dal processo di industrializzazione che andava consolidandosi a Torino. La sua convinzione era comunque \u2018liberale\u2019 nel senso che, a suo avviso, solo un ordinato sviluppo capitalistico e industriale avrebbe portato vantaggi concreti anche alle \u00abclassi subalterne\u00bb ponendo le basi di una \u00abgraduale e ordinata redenzione sociale\u00bb. Muore a Torino il 30 gennaio 1900. nella sua casa di via Belfiore. \u00c8 sepolto in una tomba di famiglia nel cimitero di Moncalieri.\nUna grande commemorazione si ebbe al Teatro Alfieri la sera del 23 marzo 1900 cui prese parte un nucleo di artisti eccezionali come Claudio Leigheb, Gemma Cuniberti, Alfonso Ferrero, Enrico Gemelli, Francesco Ferrero, Lina Castadoni e Giuseppina Gemelli."}
{"id": "622427", "revid": "767487", "url": "https://it.wikipedia.org/wiki?curid=622427", "title": "Cantone di Pont-l'Abb\u00e9", "text": "Il Cantone di Pont-l'Abb\u00e9 \u00e8 una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 6 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "622431", "revid": "767487", "url": "https://it.wikipedia.org/wiki?curid=622431", "title": "Cantone di Quimper-1", "text": "Il Cantone di Quimper-1 \u00e8 una divisione amministrativa dell'Arrondissement di Quimper e dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito e include altri 6 comuni.\nComposizione.\nPrima della riforma del 2014 comprendeva solo parte della citt\u00e0 di Quimper.\nDal 2015, oltre a parte del territorio comunale della citt\u00e0 di Quimper, i comuni appartenenti al cantone sono i seguenti 6:"}
{"id": "622432", "revid": "767487", "url": "https://it.wikipedia.org/wiki?curid=622432", "title": "Cantone di Quimper-2", "text": "Il Cantone di Quimper-2 \u00e8 una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva parte della citt\u00e0 di Quimper e il comune di Ergu\u00e9-Gab\u00e9ric.\nDal 2015 comprende solo parte del territorio comunale della citt\u00e0 di Quimper."}
{"id": "622433", "revid": "729019", "url": "https://it.wikipedia.org/wiki?curid=622433", "title": "M-Bahn", "text": "La M-Bahn o Magnetbahn (\"ferrovia magnetica\") fu un sistema sperimentale di trasporto locale ferroviario costruito negli anni ottanta a Berlino Ovest. Come molti rapidi e treni a levitazione magnetica, utilizzava un motore lineare per la propulsione; comunque, solo l'85% del peso del veicolo era supportato dalla levitazione magnetica: il resto del peso era sopportato dalle ruote.\nCaratteristiche.\nA Berlino, la \"M-Bahn\" fu in servizio come sistema di trasporto automatico (senza guidatore), anche se in effetti era progettato in modo da poter essere condotto da una persona.\nLa linea era lunga 1,6\u00a0km e contava 3 fermate, Gleisdreieck, Bernburger Stra\u00dfe e Kemperplatz.\nA Gleisdreieck la \"M-Bahn\" utilizzava la banchina superiore (attualmente utilizzata dalla linea U2 della metropolitana), abbandonata in seguito alla costruzione del muro di Berlino.\nDa Gleisdreieck a oltre Bernburger Stra\u00dfe la \"M-Bahn\" utilizzava la sede (sopraelevata) che era stata della metropolitana. Da quest'ultima stazione (realizzata \"ex novo\") la \"M-Bahn\" deviava verso nord-ovest, fino ad attestarsi al capolinea di Kemperplatz, presso la Philharmonie.\nLe prove di percorso con i passeggeri a bordo iniziarono nell'agosto 1989, e il servizio regolare inizi\u00f2 nel luglio 1991. A causa dei cambiamenti della viabilit\u00e0 dopo l'abbattimento del Muro di Berlino, la linea fu smantellata solo due mesi dopo e il servizio fu annullato definitivamente nel febbraio 1992, per far spazio alla ricostruzione della \"U-Bahn\" (linea U2)."}
{"id": "622435", "revid": "984922", "url": "https://it.wikipedia.org/wiki?curid=622435", "title": "Cantone di Quimper-3", "text": "Il Cantone di Quimper-3 era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Quimper e i comuni di:"}
{"id": "622437", "revid": "767487", "url": "https://it.wikipedia.org/wiki?curid=622437", "title": "Cantone di Quimperl\u00e9", "text": "Il Cantone di Quimperl\u00e9 \u00e8 una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 11 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "622438", "revid": "629428", "url": "https://it.wikipedia.org/wiki?curid=622438", "title": "Rake (elica)", "text": "Il rake, in ambito navale, \u00e8 l'abbattimento delle pale dell'elica; si verifica quando la generatrice dell'elica presa in considerazione non \u00e8 normale all'asse che percorre longitudinalmente la nave.\nL'angolo formato da retta normale e generatrice \u00e8 chiamato angolo di abbattimento."}
{"id": "622447", "revid": "984922", "url": "https://it.wikipedia.org/wiki?curid=622447", "title": "Cantone di Rosporden", "text": "Il Cantone di Rosporden era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622449", "revid": "984922", "url": "https://it.wikipedia.org/wiki?curid=622449", "title": "Cantone di Sca\u00ebr", "text": "Il Cantone di Sca\u00ebr era una divisione amministrativa dell'Arrondissement di Quimper.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622451", "revid": "287204", "url": "https://it.wikipedia.org/wiki?curid=622451", "title": "Rake", "text": ""}
{"id": "622452", "revid": "1494169", "url": "https://it.wikipedia.org/wiki?curid=622452", "title": "Skew", "text": ""}
{"id": "622453", "revid": "580", "url": "https://it.wikipedia.org/wiki?curid=622453", "title": "Bugnato", "text": "Il bugnato \u00e8 una lavorazione muraria utilizzata nell'architettura sin dall'antichit\u00e0 e ripresa, con modalit\u00e0 e forme diverse, fino all'epoca contemporanea, caratterizzata da blocchi di pietra sovrapposti a file sfalsate preventivamente lavorate in modo che i giunti orizzontali e verticali risultino scanalati ed arretrati rispetto al piano di facciata della muratura, con un effetto aggettante di ogni singolo blocco.\nDescrizione.\nIl bugnato \u00e8 costituito da blocchi di pietra sovrapposti a file sfalsate preventivamente lavorate in modo che i giunti orizzontali e verticali risultino scanalati ed arretrati rispetto al piano di facciata della muratura, con un effetto aggettante di ogni singolo blocco. Probabilmente tale lavorazione \u00e8 sin dall'origine funzionale allo sgocciolamento dell'acqua piovana, che in tal modo non viene assorbita dagli interstizi di giunzione.\nCertamente in epoca romana, quello che in origine rappresenta un elemento costruttivo, assume carattere di comunicazione del linguaggio architettonico. Ne \u00e8 testimonianza la Porta Maggiore a Roma, dove \u00abil bugnato \u00e8 un manierismo deliberato, che si ritrova soltanto in un piccolo gruppo di monumenti della met\u00e0 del I secolo\u00bb. fra cui le arcate delle strutture di sostegno del Tempio del Divo Claudio. Fin dal XVI secolo, ma in particolare nel XIX e inizio XX secolo si diffusero tecnologie imitative del bugnato, utilizzando intonaci opportunamente modellati e matericamente trattati, o con paramenti di facciata in pietra sagomata, che lo tramutarono in un rivestimento sofisticato.\nIl bugnato si distingue secondo la forma e il rilievo delle \"bugne\", che pu\u00f2 essere di diverse dimensioni e forme e con trattamenti materici \"rustico\", \"liscio\", squadrato, a \"cuscino\", \"a punta di diamante\". Spesso il bugnato interessa in particolare la parte basamentale dell'edificio, rivelando la sua origine costruttiva, in quanto era pratica edilizia corrente, anche nel medioevo, costruire la parte bassa di un edificio con robusti blocchi di pietra, mentre i livelli superiori potevano essere in muratura di minor impegno.\nIl bugnato diventa popolare in Italia nell'architettura rinascimentale e viene usato per conferire maestosit\u00e0 alle facciate dei palazzi o delle ville. Alcuni esempi sono palazzo Medici Riccardi (che presenta un bugnato diverso per ogni piano), palazzo Rucellai e come chiese, la collegiata di San Giovanni Battista ad Angri (esempio di facciata interamente fatta in bugnato di piperno \"liscio tagliato a cuscino\") a Firenze, Palazzo dei Diamanti a Ferrara, che deve il suo nome al bugnato \"a punta di diamante\" che ne orna l'intera facciata; anche la facciata della chiesa del Ges\u00f9 Nuovo a Napoli costituisce un pregevole e antico esempio di questo tipo di bugnato. Altro esempio di edificio monumentale dove il bugnato acquista forza e significato \u00e8 palazzo Te a Mantova, di Giulio Romano. In Sicilia, a Trapani, vi \u00e8 il palazzo della Giudecca in stile plateresco di derivazione catalana e a Sciacca (AG) si pu\u00f2 ammirare il Palazzo Steripinto, del periodo tardo Gotico Rinascimentale. Nel Cremlino di Mosca la struttura a bugnato \u00e8 presente sul palazzo delle Faccette. "}
{"id": "622454", "revid": "298055", "url": "https://it.wikipedia.org/wiki?curid=622454", "title": "Wimpzilla", "text": "Le Wimpzilla sono ipotetiche particelle superpesanti che sarebbero all'origine della massa mancante dell'universo e dei raggi cosmici e per questo imparentate con le particelle WIMP. Questa teoria \u00e8 stata formulata per la prima volta dai cosmologi Daniel Chung, Rocky Kolb e Antonio Riotto quando questi si trovavano presso il gruppo di Astrofisica teorica del Fermilab di Chicago. Si pensa che le Wimpzilla si siano create all'origine dell'universo quando c'era ancora abbastanza energia per creare particelle cos\u00ec massive (milioni di volte in pi\u00f9 rispetto alle WIMP). I ricercatori stanno cercando di dimostrare l'esistenza delle Wimpzilla con varie tecniche di nuova generazione. "}
{"id": "622458", "revid": "339392", "url": "https://it.wikipedia.org/wiki?curid=622458", "title": "FAC Classe Komar", "text": ""}
{"id": "622464", "revid": "4506", "url": "https://it.wikipedia.org/wiki?curid=622464", "title": "Como se cada beijo", "text": ""}
{"id": "622470", "revid": "599013", "url": "https://it.wikipedia.org/wiki?curid=622470", "title": "Castel Pietra (Campo di Trens)", "text": "Castel Pietra (ted.: \"Schloss Sprechenstein\") \u00e8 un castello che sorge nel comune di Campo di Trens, all'apertura a sud della conca dove sorge Vipiteno (nella provincia autonoma di Bolzano), di fronte a castel Tasso.\nStoria.\nIl castello si trova in buono stato ed \u00e8 abitato da una nobile famiglia di Salisburgo, gli Auersperg.\n\u00c8 caratterizzato dall'essere formato da due distinte costruzioni. Nella parte alta dello sperone si trova la torre rotonda, il segno caratteristico pi\u00f9 noto del castello, con le costruzioni pi\u00f9 antiche (risalenti al XIII secolo); pi\u00f9 vicino alle mura sorge invece il pi\u00f9 tardo (XV secolo) palazzo, con l'altra struttura che rende nota la costruzione: la tardo-gotica cappella di Sant'Erasmo, terminata nel 1511.\nFu seriamente danneggiato dai bombardamenti della seconda guerra mondiale, ma un intenso lavoro di restauro gli ha restituito l'abitabilit\u00e0, infatti tra il 2007 e il 2008, vi fu un ampliamento del castello stesso, ma anche delle strutture limitrofe, dove sono stati costruiti tre appartamenti privati, una casa privata ed un caseificio. Nel 2008, Luis Durnwalder accompagnato da Hans Berger e dal sindaco di Campo di Trens Armin Holzer, hanno sottolineato quanto sono sempre pi\u00f9 importanti per la cura dei beni culturali e dell'agricoltura. Il caseificio invece ha aperto nel 2009.\nAttualmente il castello non \u00e8 visitabile."}
{"id": "622473", "revid": "991694", "url": "https://it.wikipedia.org/wiki?curid=622473", "title": "Castel Sprechenstein", "text": ""}
{"id": "622476", "revid": "916580", "url": "https://it.wikipedia.org/wiki?curid=622476", "title": "Cucurbita ficifolia", "text": "La zucca siamese (Cucurbita ficifolia ) \u00e8 una pianta della famiglia delle Cucurbitacee, coltivata come ortaggio per i suoi frutti commestibili sia maturi, adatti per fare confettura, oppure immaturi, utilizzati in cucina come le zucchine. L'International Society for Horticultural Science la indica con il nome comune di zucca dai sette anni.\nNomi comuni e stranieri.\nCuriosa \u00e8 l'origine del suo nome, questo tipo di zucca venne introdotto in Francia dal Siam quando vennero importati degli yak per il Museo nazionale di storia naturale di Francia e queste zucche erano impiegate per l'alimentazione degli animali durante il viaggio.\nI semi di qualche frutto residuo vennero seminati al \"Jardin des Plantes\" della capitale francese, e da qui si diffuse in Europa.\nIn francese \u00e8 detta \"courge de Siam\", \"melon de Malabar\", \"courge \u00e0 feuille de figuier\", \"courge \u00e0 graines noires\".\nIn inglese: \"fig-leaf gourd\", \"Siam squash\", \"black-seeded squash\", \"Malabar Squash\".\nEsiste molto disaccordo in lingua italiana nell'indicare questo tipo di zucca. I nomi pi\u00f9 comuni sono: zucca siamese, zucca a foglia di fico, zucca melonina, ficifolia, zucca a seme nero, zucca dalla polpa bianca.\nLa zucca \u00e8 in realt\u00e0 originaria del Messico, dove era gi\u00e0 presente in epoca precolombiana: gli aztechi la chiamavano \"Tzilicayotli\". In spagnolo \u00e8 infatti chiamata \"chilacayote\" (storpiatura del termine azteco), \"alcayota\" o \"cidra\". A volte nella medesima lingua \u00e8 indicato con il nome \"chayote\", che non \u00e8 ortodosso in quanto comunemente riferito alla \"zucchina spinosa\".\nDescrizione.\n\u00c8 una pianta erbacea annuale nelle zone temperate, perenne in quelle tropicali, rampicante o strisciante, con lunghi tralci molto vigorosi che possono raggiungere i 15 metri di lunghezza.\nLe foglie sono grandi, a nervatura palmata, divise in cinque lobi che le fanno assomigliare molto a quelle del fico. Da qui il nome scientifico \"Cucurbita ficifolia\".\nI frutti sono di forma sferica o leggermente allungata, del diametro di circa 20 centimetri per un peso che non supera i 6\u00a0kg. A maturit\u00e0 sono verdi, ornati di macchie pi\u00f9 chiare e striature bianche che percorrono la buccia, che si presenta lievemente rugosa. Queste due caratteristiche le donano un aspetto a met\u00e0 tra l'anguria e il melone. Da qui probabilmente il nome di \"zucca melonina\".\nLa buccia \u00e8 molto coriacea, la polpa \u00e8 di colore bianco e si consuma previa cottura.\nI semi sono neri. Questo rende questa zucca unica nel suo genere.\nOrigine e distribuzione.\n\u00c8 largamente coltivata in Sudamerica e in Asia orientale. In Europa \u00e8 poco diffusa, assente da alcuni paesi tra cui l'Italia, dove \u00e8 praticamente sconosciuta eccetto che nella Sicilia orientale (Zafferana Etnea, Milo, Trecastagni).\nColtura.\nQuesto tipo di zucca non presenta particolari difficolt\u00e0 nella coltivazione, anzi \u00e8 molto rustica e produttiva. Rispetto alle altre specie del genere \"Cucurbita\" la \"C. ficifolia\" \u00e8 particolarmente resistente al freddo, anche se non resiste al gelo. La zucca si semina in primavera e arriva a maturazione in agosto.\nPu\u00f2 essere utilizzata come portinnesto del melone.\nUtilizzo.\nLa zucca siamese si raccoglie a completa maturazione e si consuma cotta. Alla cottura, la polpa diviene filamentosa e assume l'aspetto di capei d'angelo. Questa zucca si pu\u00f2 fare cuocere intera in forno (usanza molto diffusa in Sudamerica) per poi essere candita. Si utilizza anche per fare una particolare\nconfettura, molto popolare in Spagna, chiamata \"cabello de angel\" . La spremuta di zucca siamese in Ecuador prende il nome di \"Zambo\".\nSi possono consumare i frutti giovani quando hanno le dimensioni di una mela a mo' di zucchine, trifolati o fritti.\nLa zucca a foglia di fico si conserva senza difficolt\u00e0 pi\u00f9 di due anni in un luogo fresco e aerato.\nAlcune trib\u00f9 fanno bollire i germogli apicali come ingrediente delle minestre.\nLe foglie, i fiori e i frutti immaturi hanno un gradevole odore che ricorda il cetriolo."}
{"id": "622479", "revid": "838137", "url": "https://it.wikipedia.org/wiki?curid=622479", "title": "Barra luminosa", "text": "Una barra luminosa \u00e8 un dispositivo di segnalazione luminosa e, talvolta, anche acustica normalmente in dotazione ai mezzi che svolgono interventi di emergenza e soccorso. Poste situate sul tettuccio del veicolo, hanno come scopo principale quello di renderlo visibile da ogni direzione.\nTipologie.\nEsistono 3 tipi di barra luminosa:\nStroboscopica.\n\u00c8 generalmente composta da 5 parti: \nVersione \"mini\".\nLe mini barre luminose si differenziano dalle prime in quanto:\nSegnalazione acustica.\nLa maggior parte delle barre luminose attualmente in commercio possono essere dotate anche di un altoparlante in grado di svolgere sia la funzione di sirena che quella di megafono (per la trasmissione di messaggi vocali all'esterno del veicolo). \nLa potenza media di questi altoparlanti \u00e8 di 100 W, ma una nota ditta italiana \u00e8 riuscita a produrne uno in grado di sprigionare una potenza totale di ben 140 W e, come se non bastasse, offre anche l'installazione di un altro altoparlante supplementare da altri 140 W, riuscendo a costruire delle barre luminose in grado di produrre ben 280 W di potenza sonora complessiva.\nSistemi di fissaggio.\nI sistemi di fissaggio possono essere suddivisi in tre grandi categorie:\nI primi presentano caratteristiche tali da renderli facilmente applicabili a qualsiasi tipo di veicolo e permettono una veloce rimozione della barra luminosa in caso di necessit\u00e0.\nI secondi, invece, sono studiati appositamente per garantire un ancoraggio pressoch\u00e9 totale della barra luminosa al tetto del veicolo e non prevedono per nulla la possibilit\u00e0 di rimozione della stessa.\nGli ultimi sono dedicati soprattutto alle mini barre luminose, le quali devono essere facilmente trasportabili e non possono pertanto essere dotate di sistemi di fissaggio permanenti.\nAltre luci.\nTalvolta sono anche accompagnate da avvisatori direzionali rivolti verso il retro del veicolo, necessari qualora si debba deviare il Traffico in direzioni ben specifiche; inoltre possono essere ulteriormente dotate di:"}
{"id": "622483", "revid": "648716", "url": "https://it.wikipedia.org/wiki?curid=622483", "title": "Classe Victory", "text": "La classe Victory \u00e8 una classe di piccole corvette costruite per la marina militare della Repubblica di Singapore, dotate di una completa e miniaturizzata capacit\u00e0 ASW, antinave e antiaerea.\nCaratteristiche.\nQueste sei unit\u00e0 hanno un sistema di comando e controllo automatizzato, missili e siluri per ruoli difensivi e offensivi. Sono leggermente meno potenti delle corvette d'attacco malaysiane Laksamana (ex-irachene) rispetto alle quali hanno del resto anche un dislocamento leggermente inferiore e gli manca un CIWS, sostituito dal sistema missilistico a corto raggio Barak, ma hanno 2 missili in pi\u00f9 antinave. Queste unit\u00e0 possono essere considerate una sorta di motocannoniere missilistiche aumentate di circa il 30-50% del dislocamento standard delle unit\u00e0 tale categoria che \u00e8 di circa 300-400 tonnellate con un maggior raggio operativo, una minima suite di lotta antisommergibile, e una decente capacit\u00e0 antiaerea.\nIn pratica, un'evoluzione della capacit\u00e0 delle piccole navi, che diventano non solo mezzi antinave, ma hanno anche una capacit\u00e0 di comando e controllo e di lotta antisommergibile e scorta convogli.\nCostruzione.\nLe unit\u00e0 vennero ordinate nel 1983 ai cantieri tedeschi Fredrich L\u00fcrssen Werft di Brema dove venne costruita la prima unit\u00e0, mentre le rimanenti cinque furono costruite su licenza a Singapore nei cantieri ST Marine. Queste unit\u00e0, entrate in servizio tra il 1990 e il 1991, furono le prime della Angkatan Laut Republik Singapura ad avere capacit\u00e0 antisommergibile. Caratteristico \u00e8 l'albero, imponente per navi di questa stazza, che ha dato problemi per l'eccessivo peso. Le sei unit\u00e0 sono inquadrate nella 188\u00aa Squadriglia.\nArmamento.\nNotevole l'armamento, con un cannone 76/62mm Compatto OTO Melara, missili antinave Harpoon, missili SAM Barak di fabbricazione israeliana e sei tubi lanciasiluri in due impianti tripli per siluri leggeri da 324mm Eurotorp A-244S."}
{"id": "622485", "revid": "125273787", "url": "https://it.wikipedia.org/wiki?curid=622485", "title": "Piccole labbra", "text": "Le piccole labbra, (chiamate anche labbra minori del pube dal latino \"labium minus pudendi\", oppure labbra vaginali), in anatomia umana sono sottili pliche cutanee rilevabili su entrambi i lati dell'apertura della vulva, nello spazio circoscritto dalle grandi labbra. Anticamente venivano anche chiamate ninfe.\nLe piccole labbra variano ampiamente in termini di dimensioni, pigmentazione e forma da individuo a individuo.\nStruttura e funzione.\nLe piccole labbra si estendono dal clitoride obliquamente e verso il basso, lateralmente e all'indietro su entrambi i lati del vestibolo, terminando tra il fondo del vestibolo vulvare e le grandi labbra.\nLe piccole labbra delineano quindi un'area triangolare (appunto il vestibolo vulvare), ovvero l'area ove sboccano sia l'uretra che la vagina.\nLe estremit\u00e0 posteriori delle piccole labbra sono di solito unite attraverso la linea mediana da una piega di cute, chiamata frenulo delle piccole labbra o forchetta.\nSulla parte anteriore, ogni biforcazione si divide in due parti che circondano il clitoride. La parte superiore di ogni labbro passa sopra il clitoride per incontrare la parte superiore dell'altro labbro, che pu\u00f2 essere spesso un po\u2019 pi\u00f9 grande o pi\u00f9 piccola, formando una piega che sovrasta il glande clitorideo (punta o testa del clitoride); questa piega \u00e8 chiamata anche \"cappuccio del clitoride\". La parte inferiore passa sotto il glande clitorideo e si unisce alla superficie sottostante formando, con il labbro interno del lato opposto, il frenulo clitorideo. Il cappuccio clitorideo, analogamente al prepuzio del pene negli uomini viene anche definito, come quest'ultimo, con il termine (derivato dal latino) prepuzio; esso serve a coprire per la maggior parte del tempo l'asta e talvolta il glande (che \u00e8 molto sensibile al tatto) a proteggere il clitoride dall'irritazione meccanica e dalla secchezza.\nSi deve comunque tenere presente che il cappuccio clitorideo \u00e8 mobile e pu\u00f2 scorrere durante la fase di erezione del clitoride o essere tirato un poco verso l'alto per consentire una maggiore esposizione del clitoride alla stimolazione sessuale. Il frenulo \u00e8 una fascia elastica di tessuto (una vera e propria piccola briglia) attaccata da una sua estremit\u00e0 all'albero clitorideo e al glande e dall'altra estremit\u00e0 al prepuzio. Questa struttura permette lo spostamento bidirezionale del cappuccio del clitoride: in primo luogo, pu\u00f2 estendersi per far muovere il cappuccio verso l'alto per esporre il glande alla stimolazione sessuale (ma anche alla pulizia igienica intima) e, in secondo luogo, si contrae trascinando all\u2019indietro il cappuccio clitorideo, fornendogli protezione.\nIstologia.\nSulle superfici opposte delle piccole labbra sono presenti numerose le ghiandole sebacee non associate a follicoli piliferi. Queste ghiandole sono rivestite da epitelio squamoso stratificato.\nCome l'intera area del vestibolo vulvare, il muco secreto da queste ghiandole ha la funzione di proteggere le labbra dalla secchezza e dall'irritazione meccanica.\nVarianti anatomiche.\nEssendo pi\u00f9 sottili delle labbra esterne, le labbra interne possono essere anche pi\u00f9 strette delle prime, o pi\u00f9 larghe delle grandi labbra, sporgendo cos\u00ec nella fessura pudenda e rendendo il termine minora (pi\u00f9 piccole) essenzialmente errato in questi casi. Talvolta le piccole labbra, specialmente in caso di dimensioni cospicue, possono presentarsi parzialmente arricciate. L\u2019accettazione e l'accoglimento psicologico di labbra larghe e/o pi\u00f9 lunghe della norma varia considerevolmente tra persona e persona e tra partner e partner: alcune donne lamentano infatti un certo disagio o riferiscono un atteggiamento negativo del partner per la non corrispondenza dei loro genitali femminili esterni a quelli stereotipati. Da questa percezione deriva un numero crescente di interventi di chirurgia plastica. D'altro canto, anche in medicina l'aspetto \"normale\" della vulva \u00e8 un concetto decisamente sfuggente, scarsamente descritto nei libri di testo e reso ulteriormente confuso dal crescente numero di interventi di chirurgia estetica vulvare.\nDal 2003 al 2004, i ricercatori del Dipartimento di Ginecologia, Elizabeth Garret Anderson Hospital di Londra, hanno misurato le labbra vulvari e le altre strutture genitali di 50 donne dai 18 ai 50 anni, con un'et\u00e0 media di 35,6 anni. I risultati sono stati i seguenti:\nA causa della frequente raffigurazione di un\u2019anatomia ideale, nell'arte e nella pornografia, caratterizzata dalla mancata protrusione delle piccole labbra, c'\u00e8 stato un aumento della popolarit\u00e0 dell\u2019intervento di labioplastica vulvare, un intervento chirurgico per alterare le labbra minor, di solito, per renderle pi\u00f9 piccole. D'altra parte, c'\u00e8 un movimento di pensiero opposto favorevole all'allungamento delle piccole labbra. I suoi sostenitori sottolineano la bellezza di labbra vaginali lunghe e il loro ruolo positivo nella stimolazione sessuale di entrambi i partner.\nIn alcune nazioni africane (Ruanda, Uganda e altre), l'allungamento delle piccole labbra (sebbene classificato dall'Organizzazione Mondiale della Sanit\u00e0 come una mutilazione genitale femminile di tipo IV) \u00e8 una pratica a cui fanno ricorso molte donne.\nFunzione.\nLe piccole labbra interne servono a proteggere da irritazione meccanica, secchezza e infezioni l'area altamente sensibile del vestibolo vaginale con l\u2019apertura della vagina ed il meato uretrale esterno che sono racchiuse in esso e fra le labbra. Durante il rapporto sessuale per via vaginale, le piccole labbra possono contribuire alla stimolazione dell'intera area del vestibolo, del clitoride e della vagina della donna e, sembra anche del pene del suo partner. La stimolazione del clitoride pu\u00f2 manifestarsi attraverso la tensione del cappuccio clitorideo e del suo frenulo da parte delle labbra interne che li tirano. Durante l'eccitazione sessuale le labbra vaginali interne sono lubrificate dal muco secreto nella vagina e intorno ad esse per rendere la penetrazione indolore e proteggerle da una possibile irritazione meccanica. Poich\u00e9 l'apertura del meato uretrale esterno nelle femmine si trova localizzata tra le piccole labbra, quest\u2019ultime possono svolgere un ruolo nel guidare il flusso delle urine durante la minzione.\nCondizioni mediche.\nEssendo molto sensibili per la loro struttura a qualsiasi irritazione e situate nell'area di escrezione dove possono essere presenti tracce di urina, perdite vaginali, smegma e persino feci, le labbra interne possono soffrire di infezioni infiammatorie tipiche della vulva (ad esempio la vulvite). La probabilit\u00e0 di infiammazione pu\u00f2 essere ridotta attraverso un'appropriata e regolare pulizia ed igiene di tutto il vestibolo vulvare, utilizzando acqua e agenti detergenti, meglio se testati clinicamente per le aree intime femminili, ovvero con un pH che si avvicina a quello fisiologico della zona.\nPer evitare un\u2019accidentale contaminazione della vulva con batteri fecali, i ginecologi raccomandano di lavare la vulva solo dalla parte anteriore a quella posteriore, ovvero dal monte di Venere al perineo e all'ano.\nIn et\u00e0 pediatrica lo sfregamento eccessivo delle piccole labbra delle bambine durante il lavaggio, associato ad alcuni fattori favorenti come la mancanza di adeguati livelli di estrogeni nel loro organismo, pu\u00f2 portare ad una condizione che \u00e8 prevalentemente pediatrica ed \u00e8 nota con il nome di fusione labiale. Se la fusione delle piccole labbra impedisce o rende molto difficoltosa la minzione (disuria), l'urina tende ad accumularsi causando un forte dolore e problemi di tipo infiammatorio, in particolare infezione delle vie urinarie. Nelle femmine adulte, l'irritazione e la successiva infiammazione della zona sembra possa essere causata dall'indossare biancheria intima troppo stretta (specialmente quando le piccole labbra tendono a sporgere nella fessura pudenda). Questa evenienza unitamente ad altre cause di vulvovaginite potrebbe spiegare i rari casi di fusione labiale che si registrano nelle donne in et\u00e0 post menopausale."}
{"id": "622498", "revid": "122813657", "url": "https://it.wikipedia.org/wiki?curid=622498", "title": "Certosa di San Martino", "text": "La certosa di San Martino \u00e8 un'area palaziale di Napoli situata sulla collina del Vomero, accanto al castel Sant'Elmo. Costituisce in assoluto uno dei maggiori complessi monumentali religiosi della citt\u00e0 e uno dei pi\u00f9 riusciti esempi di architettura e arte barocca assieme alla reale cappella del Tesoro di san Gennaro, nonch\u00e9 fulcro della pittura napoletana del Seicento. Conta circa cento sale, due chiese, un cortile, quattro cappelle, tre chiostri e giardini pensili. Cronologicamente \u00e8 la seconda certosa della Campania essendo nata diciannove anni dopo quella di San Lorenzo a Padula e quarantasei prima di quella di San Giacomo a Capri.\nDopo l'Unit\u00e0 d'Italia ha assunto il titolo di monumento nazionale e dal 1866 ospita il Museo nazionale di San Martino, nato con lo scopo di raccontare la storia artistica e culturale della citt\u00e0.\nDal dicembre 2014 il Ministero per i beni e le attivit\u00e0 culturali gestisce certosa e museo tramite il Polo museale della Campania, nel dicembre 2019 divenuto Direzione regionale Musei.\nStoria.\nNel 1325 sulla sommit\u00e0 del colle di Sant'Erasmo, Carlo d'Angi\u00f2 duca di Calabria, primogenito di Roberto d'Angi\u00f2, fece erigere il monastero dell'ordine dei certosini, il preferito della casa reale francese.\nGli architetti che iniziarono la costruzione della certosa furono i medesimi che lavoravano negli stessi anni al castello adiacente di Belforte (pi\u00f9 noto come Castel Sant'Elmo): Tino di Camaino e Francesco di Vito, a cui successero nel 1336 dopo la morte del Camaino, maestro di corte angioina, il suo allievo Attanasio Primario coadiuvato da Giovanni de Bozza. La certosa fu inaugurata e consacrata nel 1368, sotto il regno della regina Giovanna d'Angi\u00f2, seppur i certosini avevano preso possesso del monastero gi\u00e0 dal 1337. Della primitiva soluzione architettonica della fabbrica rimangono tuttavia solo pochi elementi all'interno del complesso religioso: sono riconoscibili alcune aperture con archetti in stile catalano che si trovano nell\"ex\" refettorio, usate probabilmente come passavivande, venute alla luce in un recente restauro. Pi\u00f9 importanti e ampi, che mettono in luce l'originaria impostazione gotica dell'edificio, sono invece gli spazi sotterranei della certosa, aperti al pubblico solo nel 2015 e che dimostrano probabilmente come il lavoro del Camaino abbia inglobato strutture preesistenti legate al castello di Belforte che fungono tra l'altro anche da basamento della certosa sovrastante, scavato all'interno della collina.\nIl complesso fu dedicato a Martino di Tours, probabilmente per la presenza nel luogo di un'antica cappella preesistente a lui dedicata, solo verso la seconda met\u00e0 del secolo XVI. Sotto la spinta della Controriforma la certosa fu poi modificata secondo criteri pi\u00f9 moderni e grandiosi, tant'\u00e8 che alla fine del XVI secolo il complesso sub\u00ec rimaneggiamenti e ampliamenti in stile tardomanierista e barocco. I lavori vennero affidati dal 1589 al 1609 a Giovanni Antonio Dosio che fu di fatto il primo artefice di gran parte delle trasformazioni ricevute dal complesso, occupandosi del nuovo disegno architettonico del monastero. Il Dosio si impegn\u00f2 a ristrutturare il trecentesco chiostro grande, nel quale aggiunse altre celle per i monaci, che intanto stavano crescendo a dismisura, a costruire il chiostro dei Procuratori, ad ampliare la chiesa con le edificazioni delle cappelle laterali e degli ambienti laterali alla zona absidale, il coro e il parlatorio da un lato e il refettorio e la cappella del Tesoro Nuovo dall'altro. A questo periodo si devono le commissioni pittoriche che ne decorano le sale interne, affidate ad artisti quali il Cavalier d'Arpino, suo fratello Bernardino, Belisario Corenzio, Giovanni Baglione, Lazzaro Tavarone, Andrea Lilli e Avanzino Nucci. La parte scultorea invece spetta prevalentemente ai lavori di Pietro Bernini, Michelangelo Naccherino e Giovan Battista Caccini.\nDal 1618 al 1623 la direzione del cantiere pass\u00f2 a Giovan Giacomo di Conforto, che si occuper\u00e0 di completare il progetto del Dosio, mentre dal 1623 al 1656 lasci\u00f2 la sua impronta artistica l'architetto Cosimo Fanzago, artefice della veste barocca che ha assunto il complesso certosino. Al Fanzago spettano la facciata della chiesa e le decorazioni marmoree interne della stessa e delle sue cappelle, i busti marmorei che decorano le pareti del porticato del chiostro grande e il cimitero del priore, che diverr\u00e0 il modello per quello della certosa di Padula di qualche decennio dopo. I pittori che lavorarono in questa fase successiva di ristrutturazione del complesso furono i pi\u00f9 grandi artisti della pittura napoletana del Seicento: Massimo Stanzione, Jusepe de Ribera, Luca Giordano, Battistello Caracciolo, Paolo Finoglio e gli emiliani Guido Reni e Giovanni Lanfranco.\nNella prima met\u00e0 del XVIII secolo i lavori passarono poi a Nicola Tagliacozzi Canale, che si dedicher\u00e0 soprattutto al rifacimento degli spazi occupati dal priore, le cui sale furono affrescate da Crescenzio Gamba, e poi a Domenico Antonio Vaccaro; i due architetti in questa fase furono accompagnati nelle decorazioni pittoriche principalmente da Francesco Solimena e Francesco De Mura.\nNel 1799 i certosini vennero cacciati, ritornando poi nel 1804 per poi essere nel 1807 nuovamente espulsi. Nel 1836 vennero di nuovo riammessi e infine espulsi definitivamente nel 1866, quando alla certosa fu annesso il museo nazionale omonimo divenendo pertanto, su richiesta di Giuseppe Fiorelli, bene monumentale propriet\u00e0 dello Stato italiano.\nDescrizione.\nPiazza e cortile d'onore.\nSul piazzale esterno al complesso certosino \u00e8 defilata sulla sinistra la chiesa delle Donne, opera di Giovanni Antonio Dosio ornata da stucchi del XVII secolo, chiamata cos\u00ec perch\u00e9 destinata ad uso esclusivo delle donne, alle quali era proibito fare accesso alla certosa. A destra \u00e8 invece l'ingresso, caratterizzato da un androne su cui \u00e8 collocato uno stemma angioino ed un affresco ritraente \"San Bruno\"; dall'ingresso si accede al cortile d'onore realizzato sempre dal Dosio, sulla cui sinistra prospetta la chiesa principale della certosa.\nChiesa.\nFacciata e pronao.\nLa facciata della chiesa trecentesca fu rimaneggiata prima sul finire del Cinquecento dal Dosio, che riadatt\u00f2 il pronao da cinque a tre arcate ricavandone due cappelle nella controfacciata della chiesa, quella del Rosario e di San Giuseppe, e poi successivamente da Cosimo Fanzago che costru\u00ec nella prima met\u00e0 del Seicento una serliana per mascherare la facciata precedente; la parte superiore e le pareti laterali sono invece opera di Nicola Tagliacozzi Canale.\nLe pareti del pronao sono caratterizzate dagli affreschi del Cavalier d'Arpino, di Micco Spadaro, Giovanni Baglione e Belisario Corenzio. Al primo sono attribuiti i due \"angeli reggenti lo stemma CART\" posti sopra il \"busto di papa Pio V\", questo opera di ignoto autore napoletano di fine Cinquecento collocato sopra il portale d'ingresso, il cui portone in legno intagliato con figure di \"santi\" \u00e8 dei primi del XVII secolo, mentre invece nella stessa parete frontale sono ritratte in quattro grandi riquadri le scene di \"Carlo duca di Calabria che offre la chiesa al vescovo San Martino\", posta in alto a sinistra e opera del Baglione del 1591 circa, mentre in basso \u00e8 l'opera del Corenzio \"Bruno di Colonia che vede miracolosamente Raimondo Diocres condannato all'inferno\", datata 1632, cos\u00ec come del Corenzio sono gli altri due riquadri a destra del portale con \"La regina Giovanna I che offre la custodia della chiesa a san Bruno\" in alto e \"Il sogno di sant'Ugo che indica il luogo di Cartusia\" in basso, entrambe datate ancora 1632.\nLe pareti laterali dello stesso pronao vedono infine altri quattro grandi riquadri con affreschi dello Spadaro datati 1651-1656; a sinistra sono le scene di \"Storie di santi Certosini\" in alto e \"La distruzione di una certosa in Inghilterra\" in basso, a destra sono invece in entrambi i riquadri \"Storie di supplizi inflitti ai certosini in Inghilterra da parte di re Enrico VIII Tudor\".\nInterno.\nLa chiesa si compone di una navata unica con otto cappelle laterali e altre sale (una sacrestia, un coro, un refettorio, una sala capitolare, diverse cappelle e un parlatorio) che si succedono ai lati della zona absidale. Essa presenta nel suo insieme un livello di decorazione interna, sia pittorica che scultorea, a cavallo tra il XVI secolo e il XVIII secolo che la rendono una delle pi\u00f9 importanti della citt\u00e0. Le esecuzioni marmoree e plastiche interne sono frutto prevalentemente dell'opera di Cosimo Fanzago, che fu chiamato a ristrutturare la certosa dal 1623 al 1656, occupandosi in questa circostanza anche di rifare la facciata esterna della chiesa.\nL'abside, profonda e rettangolare con pavimento marmoreo del Fanzago stilisticamente in linea con quello della navata, ospita un grandioso coro ligneo dei monaci, datato 1629 ed eseguito da Orazio De Orio, e un altare maggiore in legno dorato e finto marmo eseguito su progetto di Francesco Solimena, compiuto per fungere da modello di un originale che avrebbe dovuto comporsi di marmo vero ma che per\u00f2 tuttavia non fu mai eseguito e per questo il modello venne utilizzato sin dalla sua esecuzione, avvenuta intorno al 1705, come altare della chiesa. I putti che decorano i lati del paliotto sono di inizio Settecento ed opera di Giacomo Colombo, mentre gli \"angeli capoaltare\" sono di Giuseppe Sanmartino e datati 1768. Nella parete di fondo dell'abside sono disposte in due nicchie laterali le statue raffiguranti la \"Vita Attiva\" di Pietro Bernini, a destra, e la \"Vita Contemplativa\" di Giovanni Battista Caccini a sinistra; la scultura in rame dorato dell\"Immacolata\" collocata in basso al centro della parete frontale \u00e8 invece di Gennaro Monte del 1682.\nGli affreschi della volta con le \"Storie del Vecchio e Nuovo Testamento con evangelisti, dottori della chiesa, profeti e santi certosini\" sono del Cavalier d'Arpino e del fratello Bernardino Cesari, compiuti tra il 1591 e il 1596, mentre di Giovanni Lanfranco \u00e8 la \"Crocifissione\" nella lunetta frontale, eseguita tra il 1638 e il 1640 sotto la quale \u00e8 inoltre una tela centrale raffigurante la \"Nativit\u00e0\", opera di Guido Reni del 1642. Nella parete destra sono poi collocate le tele raffiguranti la \"Pasqua degli ebrei\" (1639) di Massimo Stanzione e l\"Ultima cena\" (1589) di Carletto Caliari (bottega di Paolo Veronese); in quella di sinistra invece sono la \"Comunione degli apostoli\" (1651) di Jusepe de Ribera e la \"Lavanda dei piedi\" (1622) di Battistello Caracciolo. Dalla zona absidale si accede infine agli altri ambienti del complesso.\nIl presbiterio \u00e8 preceduto prima dell'altare maggiore da una sontuosa balaustra in marmi, pietre preziose e bronzo dorato eseguita da Filippo Belliazzi nel 1761 su disegni di Nicola Tagliacozzi Canale e del Sanmartino.\nIl pavimento marmoreo della navata \u00e8 un progetto del Fanzago. L'architetto tuttavia non riusc\u00ec a portarlo a termine a causa di una violenta controversia con i certosini, verificatasi nel 1656, che lo spinse ad interrompere ogni rapporto con loro e quindi a lasciare incompiuti molti progetti, che furono per\u00f2 ultimati da Bonaventura Presti, che assunse la direzione dei lavori in tutto il complesso e al quale si deve l'assetto definitivo della chiesa. Il pavimento fu realizzato dal Presti nel 1664-1665 in preziosi marmi policromi, costituendo un grande esempio dell'arte dell'intaglio e della commissione dei marmi; si tratta di una soluzione decorativa che produce un'apparente tridimensionalit\u00e0 e uno straordinario impatto visivo per chi visita la chiesa. \nLa volta della navata \u00e8 arricchita da uno ciclo pittorico che maschera le strutture a crociera della copertura; gli affreschi furono compiuti tra il 1636 e il 1639 e costituiscono uno dei pi\u00f9 importanti e preziosi lavori del pittore emiliano Giovanni Lanfranco, il quale intese riprendere le scene dell\"Ascensione di Cristo con angeli e beati\" e \"Apostoli\" negli spicchi laterali dei finestroni.\nNella controfacciata, ai lati del portale d'ingresso, sono due statue del Fanzago, che tuttavia furono terminate da Alessandro Rondone, e sempre nei pressi del portale sono collocate entro due cornici marmoree ancora del Fanzago le tele raffiguranti \"Mos\u00e8\" ed \"Elia\" del Ribera, che hanno rimpiazzato due affreschi del d'Arpino a medesimo soggetto che comunque sono rimasti intatti sotto le tele; sopra il portale principale \u00e8 infine una \"Piet\u00e0\" di Massimo Stanzione del 1638, la quale sostitu\u00ec un affresco di Andrea Lilli oggi esposto in una sala del Quarto del priore della certosa.\nCappelle laterali.\nLe cappelle laterali della navata sono otto, quattro per lato, due delle quali aggiunte nel corso del Seicento agli angoli estremi della controfacciata, comunicanti con le prime di destra e di sinistra, e che costrinsero il riadattamento della facciata esterna della chiesa con una riduzione da cinque arcate del pronao a tre. Le transenne di tutte le cappelle cos\u00ec come la decorazione marmorea di quelle di San Bruno e di San Giovanni Battista sono infine ancora del Fanzago, a cui si devono anche i festoni di frutta sui pilastri e quattro putti marmorei sulle arcate di accesso alle cappelle, dove sono collocate inoltre una serie di dodici tele con \"Profeti\" e \"Patriarchi\" di Jusepe de Ribera.\nLa prima cappella di sinistra \u00e8 dedicata a San Gennaro; si rif\u00e0 ai modi del Dosio e del Conforto nella decorazione con marmi commessi, datata 1620, e a quella del Fanzago per quanto concerne gli stucchi. I dipinti della \"Decollazione di San Gennaro\" e del \"Martirio di San Gennaro\" cos\u00ec come i cicli di affreschi della volta con le \"Storie del santo\" e \"San Gennaro in gloria\", tutte opere datate 1632, sono di Battistello Caracciolo, mentre le sculture che decorano l'ambiente sono invece di Domenico Antonio Vaccaro, datate 1709-1719, e sono \"la Vergine e la Trinit\u00e0 consegnano le chiavi della citt\u00e0 a san Gennaro\", in un altorilievo, la statua della \"Fede\", quella del \"Martirio\" e i quattro medaglioni con \"evangelisti\". Una porta a sinistra della cappella d\u00e0 accesso alla cappella di San Giuseppe, decorata anch'essa dal medesimo Domenico Vaccaro che esegu\u00ec per l'ambiente gli stucchi dorati che la caratterizzano, e da tele di Paolo De Matteis datate 1718 circa.\nLa seconda cappella di sinistra della navata \u00e8 quella di San Bruno, le cui decorazioni marmoree datate 1631-1636 sono del Fanzago, quando questi era al capo del cantiere della certosa. I dipinti che decorano le pareti sono di Massimo Stanzione e datati 1633-1637, \"San Bruno d\u00e0 la regola ai suoi seguaci\", il \"Conte Ruggiero davanti a San Bruno\" e l\"Apparizione della Vergine e di san Pietro ai certosini di Grenoble\"; allo stesso pittore napoletano si devono inoltre gli affreschi della volta coevi ai dipinti con \"San Bruno portato in cielo dagli angeli\", l\"Assedio di Capua da parte del conte Ruggiero\" e la \"Guarigione dei malati alla fonte miracolosa\". Le sculture della \"Solitudine\" e \"Penitenza\" datate 1705-1708 sono infine di Lorenzo Vaccaro (ultimate poi da Domenico Antonio), a cui si deve anche il pavimento marmoreo e due \"putti\".\nLa terza cappella di sinistra \u00e8 quella dell'Assunta. Questa presenta una decorazione seicentesca completata nel Settecento da Nicola Tagliacozzi Canale; sull'altare e alle pareti sono dipinti di Francesco De Mura con l\"Annunciazione\", l\"Assunta\" e la \"Visitazione\". Nella volta e nelle lunette sono collocati affreschi del 1626 circa con \"Storie di Maria\", di Battistello Caracciolo; le sculture della \"Verginit\u00e0\" e della \"Ricompensa\" cos\u00ec come i due \"putti\" all'altare sono invece di Giuseppe Sanmartino e datati 1757. Una porta a destra della cappella conduce a quella di San Nicola, \"ex\" sacrestia vecchia, dove sono alle pareti affreschi del 1632 di Belisario Corenzio con i \"Martiri delle sante Agata e Caterina\", e una pala d'altare datata 1636 di Pacecco De Rosa ritraente \"San Nicola\".\nLa prima cappella di destra, dedicata a sant'Ugo, presenta una decorazione marmorea del 1617-1622 circa di Jacopo Lazzari e Felice de Felice. I dipinti alle pareti sono uno dello Stanzione, la \"Vergine tra i santi Ugo e Anselmo\" del 1644, e due di Andrea Vaccaro, \"Sant'Ugo che resuscita un bambino morto\" e \"Ricostruzione dell'abazia di Lincoln\" (entrambe del 1652); gli affreschi nella volta e nelle lunette sono invece del Corenzio e riguardano le \"Storie della vita di sant'Ugo\" (1632). Le sculture di Matteo Bottiglieri che caratterizzano l'ambiente sono infine la \"Beata Margherita di Digione\", la \"Beata Rosellina di Villanova\", il \"Beato Nicola Albergati\", \"San Bruno\" e alcuni \"putti\" e \"cherubini\" decorativi, tutte opere datate 1725 circa. A destra una porta conduce alla cappella del Rosario, decorata negli stucchi, nell'esecuzione del pavimento e nelle tre tele alle pareti (frontale e laterali) da Domenico Antonio Vaccaro, mentre \u00e8 del Caracciolo il dipinto sulla controfacciata sui \"Santi Gennaro, Martino e altri\", proveniente dalla cappella di San Gennaro della stessa chiesa.\nLa seconda cappella di destra \u00e8 di San Giovanni Battista. Decorata dal Fanzago nel 1631, si presenta con un dipinto di Carlo Maratta del 1710 con il \"Battesimo di Cristo\", con due di Paolo De Matteis del 1708, il \"Cristo che addita il Battista ai suoi discepoli\" e \"Giovanni Battista che predica nel deserto\", e con due tele dello Stanzione, \"Salom\u00e8 che offre la testa del Battista a Erode\" e la \"Decollazione del Battista\", entrambi del 1643 circa. A quest'ultimo autore si devono inoltre anche gli affreschi della cupola con il \"Battista liberato dal Limbo e condotto nella gloria celeste dal Cristo\" e con le \"Virt\u00f9 cardinali\" nei pennacchi. Le sculture di inizio Settecento dell\"Eloquenza\" e della \"Fama buona\" sono infine di Lorenzo Vaccaro, che fece anche la pavimentazione nel 1704, terminate poi dal figlio Domenico Antonio.\nLa terza e ultima cappella di destra \u00e8 dedicata a San Martino. La decorazione marmorea del primo quarto del Seicento di Nicola Botti e Salvatore Ferraro fu ristrutturata da Nicola Tagliacozzi Canale e dal Sanmartino nella met\u00e0 del Settecento. La cappella \u00e8 arricchita ai lati dell'altare con le sculture raffiguranti il \"Putto reggicandelabro\", la \"Fortezza\" e la \"Carit\u00e0\" di Giuseppe Sanmartino datati 1757; affreschi del 1631 sono di Paolo Finoglio e raffigurano le \"Storie della vita di san Martino\", i \"Funerali del santo\" e il \"Santo che appare all'imperatore Valentiniano\", mentre le due tele laterali sono opera di Francesco Solimena del 1732 circa, con il \"Cristo che appare in sogno a san Martino\" e \"San Martino che divide il mantello con il povero\", e quella nella parete frontale \u00e8 invece del Caracciolo con \"San Martino e angeli\" del 1625.\nSacrestia e cappelle del Tesoro.\nSul lato sinistro della zona absidale della chiesa, una porta conduce alla sacrestia, decorata nella volta con affreschi datati 1596-1597 del Cavalier d'Arpino con le \"Storie della Passione di Cristo\", \"Virt\u00f9\", \"Putti con simboli della Passione\", \"Storie del Vecchio Testamento\", \"Allegorie di virt\u00f9\" e \"Personaggi delle Sacre Scritture\". Nel registro inferiore della sala sono collocati alle pareti arredi mobiliari intarsiati di fine Cinquecento, i cui intagliatori furono Nunzio Ferraro, Giovan Battista Vigilante, mentre gli intarsi appartengono ai fiamminghi Enrico di Utrecht, Lorenzo Ducha e Teodoro de Vogel che eseguirono le rappresentazioni di \"Storie delle Sacre Scritture\" e dell\"Apocalisse\". Sulle due pareti frontali sono invece,da un lato, una \"Crocifissione\" del Cavalier d'Arpino datata 1592 circa con in basso una \"Negazione di san Pietro\" attribuita ad un ignoto caravaggesco, entrambe poste sulla controfacciata, e dall'altro lato, sull'arcone della parete di fondo, un \"Ecce Homo\" del 1644 di Massimo Stanzione. Altri dipinti collocati tra i finestroni lungo le fasce superiori delle pareti laterali sono infine di Lazzaro Tavarone e riguardano \"Sibille\", \"Profeti\" e \"Storie della Passione\", tutti datati 1594.\nSegue la sacrestia un piccolo spazio di forma quadrata decorato con affreschi nella volta di Massimo Stanzione del 1644 con \"Storie dell'Antico Testamento\", \"Evangelisti\" e \"Storie di Cristo\", mentre di Paolo De Matteis sono gli affreschi con gli \"angeli reggisimboli\", collocabili intorno alla seconda met\u00e0 del Seicento. Due porte collocate una alla parete di sinistra e l'altra in quella frontale conducono la prima alla cappella del Tesoro Vecchio, un tempo custode del tesoro della certosa, poi distrutto nel corso dei secoli, la seconda invece a quella del Tesoro Nuovo, databile alla seconda met\u00e0 del Seicento.\nAlle pareti e sulla volta del Tesoro Vecchio sono affreschi di Micco Spadaro del 1640, con la \"Caduta della Manna\" e \"Mos\u00e8 con le tavole della legge\", e di Viviano Codazzi che esegu\u00ec invece alcune decorazioni prospettiche.\nLa cappella del Tesoro Nuovo \u00e8 invece frutto della volont\u00e0 del monaco Fr\u00e0 Bonaventura Presti a cui si deve il progetto della nuova sala che avrebbe ospitato il tesoro che oramai non trovava pi\u00f9 spazio di collocazione nella pi\u00f9 piccola cappella vecchia. La scodella centrale della volta \u00e8 affrescata da Luca Giordano nel 1704 circa con il \"Trionfo di Giuditta\" mentre ai quattro lati con eroine del Vecchio Testamento: \"Termutide\", \"Debora\", \"Seile\" e \"Giaele\". Sempre del Giordano sono inoltre gli affreschi nel catino absidale, dove \u00e8 l\"Adorazione del serpente di bronzo\", e quelli delle cinque lunette laterali con la \"Caduta della Manna\" e \"Mos\u00e8 che divide le acque\" in quella di destra, la \"Fornace di Nabucodonosor\" e \"Abramo e Isacco che salgono il Monte\" in quella di sinistra, e il \"Sacrificio di Aronne\" nella controfacciata. Al pittore napoletano si devono infine anche le \"figure allegoriche\" e i \"putti\" nei sottarchi, che completano cos\u00ec il ciclo che di fatto \u00e8 l'ultimo lavoro documentato del Giordano. Decorano poi la cappella nelle fasce inferiori delle pareti laterali, arredi mobiliari nei quali era conservato il tesoro della certosa, poi fuso sul finire del Settecento da re Ferdinando IV per poter disporre di fondi utili a sostenere le spese derivanti dalla guerra contro i francesi per la difesa della citt\u00e0. La parete frontale \u00e8 invece caratterizzata da un altare del 1610 del fiorentino Giovanni Selino sopra il quale \u00e8 la celebre pala della \"Piet\u00e0\" di Jusepe de Ribera, datata 1637; ai lati infine, entro due nicchie sono contenuti dei reliquari di fine Seicento di Gennaro Monte.\nSala del Capitolo, coro dei Conversi e parlatorio.\nDalla porta nella parete destra della zona absidale della chiesa, si raggiunge la sala del Capitolo, dove sono presenti affreschi di Belisario Corenzio sulla volta con le \"Parabole evangeliche\" e le \"Virt\u00f9 certosine\" datate 1624 e, nel lunettone della controfacciata, con il \"Cristo e l'adultera\". Lungo le pareti laterali dell'ambiente, intervallate alle finestre, sono invece una serie di dipinti: una concitata scena della \"Circoncisione\" di Paolo Finoglio del 1626, una \"Visione di san Bruno\" del 1625 circa di Simon Vouet, un\"Adorazione dei Magi\" di Battistello Caracciolo del 1626 e infine un\"Adorazione dei Pastori\" di Massimo Stanzione e ancora del 1626. Sopra la porta d'ingresso \u00e8 la tela della \"Disputa di Ges\u00f9 nel Tempio\", datata 1739 e opera di Francesco De Mura, mentre ai pilastri angolari della parete frontale sono raffigurati il \"San Giovanni Battista\" e il \"San Martino Vescovo\", datati 1623 circa e opera ancora del Caracciolo. Di nuovo al Finoglio si devono invece le pregevoli raffigurazioni nelle lunette delle pareti laterali dei \"Dieci grandi fondatori degli ordini religiosi\", che hanno il fine di tracciare una sorta di storia del monachesimo, tutti databili al 1625-1626. In senso orario sono raffigurati, da sinistra: \"San Domenico\", iniziatore dell'ordine domenicano, \"San Bernardo\", animatore dei cistercensi, \"San Bruno\", colui che riun\u00ec a Chartreuse il primo nucleo di certosini, \"Sant'Agostino\", fondatore dell'ordine agostiniano, il profeta \"Elia\", a cui si ispirarono i carmelitani, \"San Benedetto\", fondatore dei benedettini e padre del monachesimo occidentale, \"San Basilio\", padre di quello orientale e fondatore della regola basiliana, \"San Romualdo\", da cui ebbero origine i camaldesi, \"San Francesco di Paola\", che cre\u00f2 l'ordine dei frati minimi, e infine \"San Francesco d'Assisi\", fondatore di quello francescano. Gli stalli lignei datati 1627 nel registro inferiore delle pareti laterali sono invece ascrivibili all'opera di Orazio Orio e Carlo Bruschetta. Da una porta subito a destra della sala, si arriva al coro dei Conversi, mentre la porta sulla parete di fondo conduce al parlatorio.\nIl coro dei Conversi, collegato a sua volta alla terza cappella di destra della chiesa e che ospitava un tempo i monaci che non recitavano messa e che invece si occupavano di prestare servizi all'interno del complesso certosino, presenta nella parte inferiore, lungo le pareti, 26 stalli lignei del 1520 eseguiti da Giovanni Francesco d'Arezzo e da Maestro Prospero. La mobilia era in origine collocata nel coro della chiesa, per poi essere spostata nel coro dei Conversi all'inizio del Seicento, e presenta negli intarsi le raffigurazioni dei santi \"Ugo\", \"Giovanni Battista\", \"Bruno\" e \"Girolamo\", \"Prospettive paesaggistiche\", nelle quali \u00e8 ritratto l'originario aspetto gotico della certosa, e \"Nature morte\". Nella fascia superiore delle pareti e nella volta sono presenti affreschi di \"paesaggi\" eseguiti tra il 1638 e il 1642 da Micco Spadaro, mentre i cicli con le \"Storie dei certosini\" e gli \"Episodi del Vecchio e Nuovo Testamento\" dello stesso pittore sono invece ritratti in una serie di nove finti arazzi. All'interno dell'ambiente \u00e8 infine presente un monumentale lavamano di Cosimo Fanzago eseguito nel 1631 e un altare seicentesco su cui \u00e8 la pala di Cesare Fracanzano del 1635 circa con il \"San Michele Arcangelo\".\nContinuando dalla sala capitolare, un passaggetto decorato nella volta con \"Storie dell'infanzia di Cristo\" e \"Virt\u00f9\" del 1593 di Bernardino Cesari (fratello del Cavalier d'Arpino) e nelle pareti con i dipinti della \"Flagellazione di Cristo\" dello stesso autore, la \"Predica di San Giovanni Battista nel deserto\" dello Stanzione e la \"Visitazione\" e la \"Presentazione al Tempio\" di Flaminio Torelli del 1588, anticipa il parlatorio, ultimo ambiente di quest'ala della chiesa.\nIl parlatorio era in origine lo spazio dedicato al ricevimento di visite esterne alla certosa. Gli affreschi tardo-manieristi della volta e delle pareti sono di Avanzino Nucci del 1596: al centro del soffitto \u00e8 la \"Discesa dello Spirito Santo\", nei registri superiori delle due pareti frontali, invece, due episodi sulla \"Pesca miracolosa\", sulla \"Resurrezione\" e sull\"Incredulit\u00e0 di san Tommaso\" ai cui lati sono raffigurati \"Profeti\". Nei quattro angoli delle pareti sono affrescati i \"Santi priori dell'ordine certosino\" e lungo le due pareti laterali le \"Storie della vita di san Brunone\": la \"Richiesta del santo a sant'Ugo vescovo di Grenoble di concedergli un romitaggio\", l\"Apparizione del santo a Ruggero il Normanno\", il \"Ruggero il Normanno che ringrazia il santo nelle campagne di Squilace\", e infine il \"San Bruno inginocchiato davanti a Urbano II\". Dalla parete frontale del parlatorio si raggiunge, scendendo le scale che tagliano trasversalmente l'uscita, il chiostro grande e da l\u00ec gli altri ambienti del complesso religioso; salendo le stesse scale si giunge invece ai piani superiori della certosa.\nRefettorio, chiostrino e cappella della Maddalena.\nIl refettorio appartiene alle aggiunte settecentesche che hanno interessato il complesso certosino e veniva utilizzato dai monaci come luogo di aggregazione in occasioni di feste religiose, interrompendo cos\u00ec il loro \"status\" di \"isolati\". L'architettura del vasto ambiente si deve a Nicola Tagliacozzi Canale, che nel 1724 complet\u00f2 la sua edificazione. Nella parete di fondo \u00e8 collocata la grande tela di Nicola Malinconico raffigurante \"Le nozze di Cana\" (1724), mentre lungo le pareti laterali sono collocati mobili del XVIII secolo; il pavimento in cotto e maiolica risale anch'esso allo stesso secolo, a cui appartiene anche la poltrona per le funzioni religiose collocata nella controfacciata e che proviene dai depositi della chiesa di Sant'Agostino alla Zecca.\nAttiguo al refettorio \u00e8 il piccolo chiostrino, risalente alla seconda met\u00e0 del Cinquecento e ristrutturato nel corso Settecento sempre dal Canale, che si occup\u00f2 in quest'occasione di riutilizzare alcuni marmi abbozzati precedentemente da Cosimo Fanzago. Il lavamano marmoreo che decora una delle pareti fu iniziato dal Fanzago e terminato da Biagio Monte, con di fronte il busto in stucco di \"San Bruno\", opera questa di Matteo Bottiglieri.\nDal chiostrino, un corridoio conduce infine alla piccola cappella della Maddalena, interamente affrescata alle pareti e sulla volta (di cui \u00e8 notevole qui la finta cupola) con architetture prospettiche in trompe-l'\u0153il da Giovan Battista Natali nel 1725 circa e decorata sull'altare con una tela di Andrea Vaccaro ritraente la \"Maddalena\" (1636), considerata una delle pi\u00f9 felici opere della produzione del pittore napoletano.\nCorridoio fanzaghiano.\nAlle spalle della chiesa della certosa, adiacente al refettorio, si sviluppa il corridoio di Cosimo Fanzago, edificato nel corso dei lavori dell'architetto bergamasco al complesso certosino avvenuti nella prima met\u00e0 del Seicento. Il corridoio, a forma di \"L\", serve a collegare tra loro tutti i principali ambienti della certosa, dalla chiesa al chiostro dei procuratori, a quello grande fino al quarto del priore.\nChiostri.\nI chiostri della certosa di San Martino sono due: il chiostro dei procuratori e quello grande.\nIl chiostro dei procuratori fu disegnato dopo il 1590 da Giovanni Antonio Dosio, che intese eseguire uno spazio scandito dalla successione delle arcate che vedono l'alternanza del marmo bianco al piperno, pietra grigia di origine vesuviana. Al centro \u00e8 presente un pozzo anch'esso in piperno opera di Felice De Felice collocabile tra il 1605 e il 1608. Alle pareti del chiostro sono invece collocate epigrafi storiche, sculture e stemmi rappresentativi dei quartieri della citt\u00e0, portati in certosa durante il periodo del Risanamento di Napoli, quando questi furono asportati dalle strade.\nIl chiostro grande fu progettato anch'esso dal Dosio su un preesistente chiostro trecentesco; i lavori di completamento per\u00f2 furono poi eseguiti successivamente da Cosimo Fanzago. L'architetto bergamasco realizz\u00f2 le mezze lesene agli angoli dell'ambulacro, cinque dei sette busti sopra le porte angolari che caratterizzano le pareti e la balaustra barocca del cimiterino trecentesco dei monaci, decorata con teschi ed ossa. L'ordine superiore del chiostro \u00e8 caratterizzato da otto sculture: il \"San Paolo\" e il \"San Giovanni Battista\" di Giovan Battista Caccini, entrambe del 1593, il \"Cristo risorto\" di Michelangelo Naccherino, la \"Vergine\" di Giovan Battista Perasco e il \"San Pietro\", \"San Bruno\", \"San Martino\" e la \"Maddalena\", tutte del Fanzago. Al centro dello spazio, infine, \u00e8 presente un pozzo in marmo scolpito dal Dosio nel 1578.\nQuarto del Priore.\nIl quarto del Priore era lo spazio tipico in un complesso certosino destinato alla dimora del priore.\nAlcune delle sale dell'appartamento, come l\"ex\" studiolo o la cappella privata, conservano lungo le pareti o nelle volte ancora le decorazioni ad affresco di Micco Spadaro, per le quali esegu\u00ec scene di \"Paesaggi\" e \"Santi\". Tra le sale meglio conservate spiccano comunque le due occupate dalla \"ex\" biblioteca della certosa, dove oltre agli affreschi si registrano anche le originarie pavimentazioni maiolicate del Settecento. Nel primo ambiente, il vestibolo, si conserva ancora la pavimentazione originaria maiolicata realizzata dalla fabbrica di Giuseppe Massa, artista gi\u00e0 famoso per l'esecuzione delle maioliche del chiostro delle Clarisse della basilica di Santa Chiara; alle pareti sono affrescate \"architetture\" in trompe-l'\u0153il, mentre nella volta decorata con cineserie realizzate nel 1741 \u00e8 al centro il \"Trionfo della Fede\" di Crescenzo Gamba. Nella seconda sala invece, corrispondente alla biblioteca vera e propria, si vede una pavimentazione del 1771 di Leonardo Chiaiese decorata in maiolica con la rappresentazione di una meridiana di Rocco Bovi e nella volta ancora decorazioni con motivi orientali che incorniciano due affreschi centrali ancora del Gamba nelle rispettive due sale che compongono la biblioteca e che si succedono tra loro: nella prima \u00e8 il \"San Martino in gloria\", nella seconda il \"San Bruno che riceve la regola certosina\".\nAltre sale del quarto che invece un tempo esponevano la quadreria della certosa, le cui raccolte di opere furono poi disperse in parte dapprima con la soppressione francese del 1806 poi in seguito anche dopo l'Unit\u00e0 d'Italia del 1861, sono invece state utilizzate per esporre l'attuale raccolta di dipinti e sculture della scuola napoletana del XVII e XVIII secolo un tempo gi\u00e0 all'interno del complesso certosino o comunque appartenenti alla vecchia collezione della quadreria, con opere pittoriche di Pacecco De Rosa, Andrea Vaccaro, Battistello Caracciolo, Micco Spadaro e Massimo Stanzione, nonch\u00e9 sculture e monumenti funebri di Pietro Bernini e Girolamo Santacroce. Alcuni di questi ambienti conservano infine ancora gli originari affreschi lungo le pareti, come l'oratorio del Priore, dove sono il \"Cristo morto con un angelo\" dello Spadaro e le \"Storie della Genesi\" e i \"Simboli di Cristo\" che invece si rimandano a un ignoto tardo manierista, o come le sale della vecchia quadreria della Certosa, dove sono \"paesaggi\", un \"Battesimo di Cristo\", le \"Storie di Salomone\" e una \"Veduta di Napoli con i fondatori della certosa Carlo duca di Calabria e Giovanna d'Angi\u00f2\", o come la loggia coperta, dove sono \"Paesaggi con santi eremiti\" ancora dello Spadaro e \"finte prospettive\" di Viviano Codazzi.\nLa loggia che caratterizza un angolo del quarto del Priore \u00e8 infine quella che consente di fornire la vista sull'intero golfo di Napoli.\nFarmacia.\nLa farmacia nacque intorno al 1699 per offrire possibilit\u00e0 curative ai padri certosini del complesso. L'ampia sala, di forma rettangolare, presenta una volta decorata ad affresco con \"putti alati\", \"virt\u00f9\" e \"allegorie\" e al centro con un affresco di Paolo De Matteis raffigurante \"San Bruno che intercede presso la Vergine per gli infermi\".\nLa sala \u00e8 destinata all'esposizione permanente di alcuni vasi storici originali della farmacia nonch\u00e9 di alcuni pezzi del museo nazionale di San Martino, tra cui spicca il bozzetto del \"Cristo Velato\" di Antonio Corradini, che sar\u00e0 il punto di partenza da cui Giuseppe Sanmartino partir\u00e0 per il compimento della celebre scultura della cappella Sansevero.\nGiardini pensili.\nDa una pregevole scala a calic\u00f2 esterna agli appartamenti del priore opera di Cosimo Fanzago \u00e8 possibile accedere alle vigne della certosa, dai quali \u00e8 ancora una volta consentito godere del panorama del golfo della citt\u00e0 e che inoltre vede indicate, nel muro di sostegno lungo il viale principale, le quattordici stazioni della Via Crucis.\nI giardini pensili della Certosa, dichiarati dal 2010 bene di interesse storico ed artistico come una statua, un castello o una reggia, furono restaurati intorno al 1970 e sono caratterizzati dal fatto che degradano nella loro estensione. Con i loro 7 ettari di superficie, furono costruiti rispettando il paesaggio circostante e sfruttandone appieno le potenzialit\u00e0 scenografiche, in piena logica del giardino barocco. Il ripiano superiore \u00e8 quello pi\u00f9 prossimo al quarto del Priore ed era in origine destinato alla coltivazione di erbe curative per la farmacia della certosa; il ripiano intermedio era invece l'orto del priore ed \u00e8 decorato con un lungo pergolato settecentesco; i ripiani inferiori infine rappresentavano le vigne dei monaci e vi si trovano sentieri, terrazzamenti, mura di sostegno, l'articolato sistema idraulico e piccoli edifici costruiti dai monaci nel corso di seicento anni.\nI sotterranei gotici.\nAl di sotto della certosa si sviluppano le fondamenta originarie gotiche scavate nella collina. Gli ambienti ricordano quelli della Piscina mirabilis di Bacoli e costituiscono una notevole opera architettonica ed ingegneristica, caratterizzati da una successione di pilastri e volte ogivali alti pi\u00f9 di 15 metri a sostegno della struttura sovrastante, custodi oltremodo di circa 150 opere tra epigrafi e sculture databili dal XIII al XVII secolo. Tra le opere principali appartengono alla bottega del Camaino la statua femminile attribuita alla persona di \"Maria di Valois\", la \"Madonna col Bambino in trono\" e il \"sarcofago di Beatrice del Balzo\"; sono invece del Settecento la \"Velata\" di Angelo Viva e la scultura marmorea del \"San Francesco in estati\", opera di Giuseppe Sanmartino.\nMuseo.\nAll'interno del complesso certosino \u00e8 ospitato in alcune sale il Museo nazionale di San Martino, che ha l'intento di raccontare la storia di Napoli dall'epoca borbonica fino al periodo postunitario.\nIl museo si compone di numerose sezioni ospitate in diverse sale della certosa, tra cui negli ambienti del Quarto del Priore, nella farmacia, nel refettorio, nelle celle dei certosini, nell'antica foresteria o in alcune sale del secondo piano del chiostro grande. Le sezioni museali sono: la sala delle Carrozze, la sezione navale, la raccolta Orilia, la Quadreria della certosa (all'interno degli ambienti del Quarto del Priore, con opere pittoriche e scultoree gi\u00e0 dell'antica quadreria o comunque provenienti dal complesso religioso), la sezione presepiale, il museo dell'Opera (all'interno delle sale al pian terreno del chiostro grande), la sezione delle memorie e immagini della citt\u00e0 (al pian terreno e al primo piano del chiostro grande), la sezione delle arti decorate e quella teatrale (entrambe al primo piano della certosa), la collezione Rotondo (negli ambienti che danno sul cortile interno) e infine il Gabinetto di stampe e disegni (al primo piano dell'edificio)."}
{"id": "622501", "revid": "1516087", "url": "https://it.wikipedia.org/wiki?curid=622501", "title": "Al Jazeera", "text": "Al Jazeera (, nome che significa \"L'isola\") \u00e8 una rete televisiva satellitare con sede in Qatar, talvolta menzionata come \"Al Jazira\".\nStoria.\nLa nascita di Al Jazeera \u00e8 dovuta alla volont\u00e0 di Hamad bin Khalifa al-Thani, emiro del Qatar, di trasformare il suo paese nel centro culturale della regione, ritenuto l'unico metodo per il piccolo e storicamente irrilevante Qatar di assumere maggiore importanza nel panorama politico mediorientale.\nIl progetto originale prevedeva che l'emittente, nata grazie agli ingenti finanziamenti dell'emiro, avrebbe dovuto in seguito sostentarsi esclusivamente con gli introiti privati derivanti dalla pubblicit\u00e0, ma tale indipendenza finanziaria non \u00e8 mai stata raggiunta in quanto le concessionarie della pubblicit\u00e0 dell'area erano e sono tuttora monopolizzate dall'Arabia Saudita, il cui governo \u00e8 fortemente ostile ad Al Jazeera. Infatti, l'intenzione dell'emiro al Thani di creare una emittente \"libera\" ha dato ad Al Jazeera una forte connotazione di media indipendente, e sin dagli inizi i giornalisti che vi lavorano perseguono la ricerca di \"scoop\" e \"hot news\" (prestando a volte il fianco ad accuse di sensazionalismo). Proprio per questa sua peculiarit\u00e0, Al Jazeera ha riscosso un immediato successo tra gli spettatori di tutti i paesi di lingua araba, che per la prima volta potevano avere accesso ad una informazione televisiva non censurata.\nAl Jazeera si \u00e8 imposta come principale emittente in lingua araba in occasione dell'Operazione Desert Fox del 1998 contro l'Iraq ed ha riconfermato la propria \"leadership\" nel 2000 con la copertura completa della seconda intifada.\nNel 2001 la sede afghana di Kabul, l'unica emittente rimasta nel Paese in guerra, venne distrutta da un missile Cruise statunitense.\nIl 7 aprile 2003 un jet statunitense distrusse con un missile la sede di Baghdad, uccidendo il reporter e ferendo gravemente il collega, sebbene il Pentagono avesse garantito qualche mese prima che non sarebbe stata oggetto di attacchi. \nTutta la storia di Al Jazeera \u00e8 costellata di tentativi da parte dei regimi arabi di ostacolarne e reprimerne l'attivit\u00e0 tramite l'allontanamento dei giornalisti e la chiusura degli uffici di corrispondenza; clamorosa \u00e8 stata, il 27 gennaio 1999, la decisione del governo algerino di imporre un \"black out\" alle principali citt\u00e0 del paese per impedire la visione di Al Jazeera, il cui palinsesto di quel giorno prevedeva appunto un dibattito sulla presunta e televisivamente costruita guerra civile in Algeria con la presenza in studio di un diplomatico dissidente.\nTuttavia, questi tentativi non sono riusciti ad arginare la popolarit\u00e0 dell'emittente, tanto che nel 2003 investitori governativi di molti paesi arabi hanno dato vita ad una nuova tv satellitare, Al Arabiya, con lo scopo dichiarato di sottrarre pubblico ad Al Jazeera combattendola ad armi pari, cio\u00e8 imitandone i \"format\" e l'impostazione occidentale, ma con contenuti meno critici nei confronti dei governi della regione vicino-orientale.\nIl 15 maggio 2021 la sede di Al Jazeera a Gaza \u00e8 stata bombardata dalle forze israeliane durante il conflitto israelo-palestinese. I dipendenti sono stati evacuati prima del bombardamento\nContenuti in Creative Commons.\nPer la sua diffusione linguistica, \u00e8 un'emittente che copre un ampio spazio, che va dall'Africa araba, ai paesi sauditi, fino all'Indonesia.\nL'organizzazione \u00e8 molto semplice, seppure rispettando dei canoni ben definiti. Le edizioni principali dei telegiornali, trasmesse in un ampio studio con bancone convesso, sono affidate ad uno staff di giornalisti composto sia da uomini che da donne.\nLe edizioni della mattina si svolgono in uno studio pi\u00f9 piccolo, con grande schermo sulla parete ed una piccola platea con due poltrone, riservate al conduttore e all'ospite.\nEntrambe le reti sono ricevibili via satellite Hotbird, e visibili su varie piattaforme tv (in Italia Sky Italia e Tiv\u00f9sat), anche in HD. Si pu\u00f2 inoltre seguirla in streaming dal sito stesso di Al Jazeera.\nIl 27 dicembre 2008 Israele lanci\u00f2 la campagna militare Operazione Piombo fuso, chiudendo ogni collegamento con la Striscia di Gaza. Al Jazeera si trov\u00f2 ad essere l'unica televisione ad avere corrispondenti all'interno della zona di guerra. L'enorme quantit\u00e0 di richieste di immagini da parte delle reti di tutto il mondo indussero Mohamed Nanabhay, responsabile web dell'emittente, a lanciare il primo archivio di una rete televisiva con licenza Creative Commons CC-BY. Da quel momento la maggior parte dei contenuti online dell'emittente sono disponibili sotto tale licenza.\nAl Jazeera in lingua inglese.\nDal 15 novembre 2006, alle ore 12:00 CET, \u00e8 iniziata la programmazione regolare del canale Al Jazeera English, che trasmette solo in lingua inglese e che ha quattro sedi da dove partono le trasmissioni, e si trovano a:\nNel 2010, l'edizione in lingua inglese viene rinominata Al Jazeera International, e nel 2012 cambia ulteriormente nome in Al Jazeera Intl."}
{"id": "622506", "revid": "446353", "url": "https://it.wikipedia.org/wiki?curid=622506", "title": "Classe Hugin (pattugliatore)", "text": "La classe Hugin era una classe di pattugliatori (o motocannoniere missilistiche) della Marina militare svedese, composta da 16 unit\u00e0 entrate in servizio tra il 1978 e il 1982 e successivamente radiate entro la fine del 2008.\nCaratteristiche.\nSimili alle unit\u00e0 norvegesi della classe Sn\u00f8gg, le Hugin erano piccole unit\u00e0 da 170 tonnellate di dislocamento a pieno carico, con uno scafo lungo 36,4 metri, largo 6,3 metri e dal pescaggio di 1,7 metri. L'equipaggio ammontava a 20-22 uomini di tutti i gradi.\nL'apparato motore si basava su due diesel MTU 20V672 TB90, per una potenza domplessiva di 7.200 hp; la velocit\u00e0 massima si aggirava sui 35 nodi. L'apparato sensori era composto da due radar Scanter 009 e 9LV200 Mk 2, e un impianto sonar SQ3D/SF.\nIl sistema d'arma principale era rappresentato da sei lanciatori singoli per missili antinave Kongsberg Penguin, collocati a poppa delle unit\u00e0; a prua era invece presente una torretta armata con un cannone da 57 mm, mentre per la difesa antisommergibili erano imbarcati alcuni lanciatori per bombe di profondit\u00e0."}
{"id": "622509", "revid": "4919648", "url": "https://it.wikipedia.org/wiki?curid=622509", "title": "Walking garlic", "text": ""}
{"id": "622512", "revid": "400518", "url": "https://it.wikipedia.org/wiki?curid=622512", "title": "Classe Descubierta (corvetta)", "text": ""}
{"id": "622514", "revid": "6340", "url": "https://it.wikipedia.org/wiki?curid=622514", "title": "Gr\u00f3galdr", "text": ""}
{"id": "622515", "revid": "287204", "url": "https://it.wikipedia.org/wiki?curid=622515", "title": "Grogaldr", "text": ""}
{"id": "622517", "revid": "6340", "url": "https://it.wikipedia.org/wiki?curid=622517", "title": "Fj\u00f6lsvinnsm\u00e1l", "text": ""}
{"id": "622518", "revid": "304380", "url": "https://it.wikipedia.org/wiki?curid=622518", "title": "APCOM", "text": ""}
{"id": "622519", "revid": "287204", "url": "https://it.wikipedia.org/wiki?curid=622519", "title": "Fjolsvinnsmal", "text": ""}
{"id": "622521", "revid": "2039709", "url": "https://it.wikipedia.org/wiki?curid=622521", "title": "Gabinetto (igiene)", "text": "Il gabinetto o latrina \u00e8 il luogo, privato o pubblico, deputato all'espletamento dei bisogni fisiologici (minzione e defecazione) ed alla pulizia quotidiana del corpo.\nDeve il suo nome al fatto che, originariamente, era composto da una cabina quasi sempre costruita in legno, situata all'esterno delle case coloniche o nei cortili dei palazzi di citt\u00e0, oppure, in seguito, da una cabina in muratura aggiunta all'esterno degli appartamenti negli edifici cittadini, solitamente sulle terrazze.\nUtilizzo dei termini.\nIl termine \"gabinetto\" viene usato anche per indicare pi\u00f9 in generale la stanza da bagno, anche se alcuni linguisti concordano sul fatto dell'attribuzione del termine gabinetto solo quando non vi siano pi\u00f9 accessori oltre al vaso sanitario e al lavabo.\nIn Italia una volta, il termine \"latrina\" era citato nei regolamenti comunali ed identificava il locale provvisto del vaso sanitario. Anche il termine \"cesso\", che ora \u00e8 considerato volgare, era impiegato nei documenti ufficiali per identificare detto locale o l'oggetto rappresentato dal vaso. Alcuni regolamenti comunali, parzialmente aggiornati nel corso degli anni, possono contenere ancora questi termini.\nStoria.\nIl primo \"water closet\" (WC) (in inglese) fu inventato da Joseph Bramah nel 1778. Un water closet di ispirazione inglese fu realizzato prima del 1799 nella Reggia di Caserta, nel \"Gabbinetto del Retrette\" di Maria Carolina, regina di Napoli. Costruito in una nicchia con sedile in legno scuro, doveva avere certamente un coperchio d'ottone, tuttora esistente, e un sistema di scarico.\nAllo stato attuale, la denominazione di latrina \u00e8 attribuita prevalentemente ai primordiali servizi igienici sprovvisti di acqua corrente e non allacciati ad una rete fognaria, ancora in uso nei villaggi rurali del terzo mondo, ma un tempo comuni nella civilt\u00e0 contadina di qualsiasi Paese. Queste sono conosciute come latrine \"a secco\", per l'assenza del dispositivo di lavaggio (sciacquone) e, in generale, per la mancanza di un vero e proprio vaso.\nLe latrine a secco sono costituite da un semplice sedile con un foro tipicamente circolare, o dall'equivalente di un vaso alla turca, privo di sifone e provvisto di eventuale conduttura verticale facente capo in un pozzo nero o altro luogo di smaltimento dei liquami. L'assenza di risciacquamento implica la mancata diluizione dei liquami, e quindi l'impossibilit\u00e0 di convogliarli attraverso un sifone e/o all'interno di condotte con percorso non verticale, altrimenti si produrrebbero intasamenti. Per questo motivo, le latrine a secco erano costruite direttamente al di sopra di pozzi neri o letamai, mentre le latrine dei castelli potevano essere ricavate nelle mura di cinta dell'edificio e scaricare direttamente nel terreno sottostante.\nNei luoghi dove esisteva sufficiente dotazione idrica, era possibile realizzare le pi\u00f9 igieniche latrine con chiusura idraulica (sifone) e opportuno sistema di risciacquamento, la cui evoluzione finale \u00e8 rappresentata dal moderno wc provvisto di sciacquone. Il sifone ostacola la propagazione di esalazioni provenienti dalle condutture fognarie, e la diluizione dei liquami permette di convogliarli all'interno di una rete fognaria.\nCon l'avvento dell'era spaziale, sono stati sviluppati complessi sistemi per assicurare il funzionamento dei gabinetti nello spazio, dove la mancanza di gravit\u00e0 determina parecchie problematiche tecniche, tra cui la modalit\u00e0 di raccolta e scarico."}
{"id": "622523", "revid": "729019", "url": "https://it.wikipedia.org/wiki?curid=622523", "title": "Aviosuperficie ed elisuperficie di Torraccia", "text": "L'aviosuperficie ed elisuperficie di Torraccia si trova nella Repubblica di San Marino a 200 metri dal confine con l'Italia. \u00c8 l'unica struttura aeroportuale della Repubblica ed \u00e8 gestita dall'Aeroclub San Marino.\nDescrizione tecnica.\nL'aviosuperficie, in erba, \u00e8 lunga 650 metri circa, con orientamento 16/34. L'orientamento preferenziale per i decolli \u00e8 la pista 16 mentre per gli atterraggi la pista 34. La pista 34 ha circuito con virate a destra.\nNel 1983 si costituisce l\"'Aeroclub San Marino\" che ha riconoscimento giuridico come associazione da parte del Consiglio dei XII nel 1985; nello stesso anno viene costruita l'aviosuperficie di Torraccia.\nIl PRG comunale prevede l'espansione fino un totale di 950 metri. L'ampliamento \u00e8 tuttavia ostacolato dai residenti, a causa dell'edilizia poco regolamentata che ha permesso la costruzione di edifici residenziali quasi in testata pista.\nL'elisuperficie, di dimensioni ridotte (98,2 metri), permette l'atterraggio di elicotteri di vario genere.\nAlcune volte si sono esibite nell'area dell'aviosuperficie le Frecce Tricolori, aerei acrobatici di vario tipo, e i paracadutisti.\nEntrambe le piste sono attive tutti i giorni compresi i festivi.\nIl 19 giugno 2011 l'eliporto \u00e8 stato utilizzato da papa Benedetto XVI per la visita nella diocesi di San Marino-Montefeltro: dopo aver raggiunto l'aviosuperficie dall'eliporto di Citt\u00e0 del Vaticano, da qui si \u00e8 recato a Pennabilli.\nLa vigilia di natale del 2014 il presidente dell'Aeroclub San Marino Corrado Carattoni ha lanciato l'idea di trasformare l'aviosuperficie ed elisuperficie in aeroporto vero e proprio di interesse nazionale pavimentando la pista d'atterraggio, aumentando i posti nell'hangar e allungando la pista da 650 m a 1\u00a0km."}
{"id": "622527", "revid": "46931", "url": "https://it.wikipedia.org/wiki?curid=622527", "title": "Certosa di San Martino (Napoli)", "text": ""}
{"id": "622528", "revid": "827882", "url": "https://it.wikipedia.org/wiki?curid=622528", "title": "Classe G\u00f6teborg (corvetta)", "text": "Le corvette svedesi classe G\u00f6teborg sono unit\u00e0 moderne, che compattano le capacit\u00e0 di navi normalmente pi\u00f9 grandi e pesanti in piccoli scafi, da appena 380t. a pieno carico. Esse sono le principali navi di superficie svedesi, e sono state iniziate nel 1986 e per il 1992 sono entrate tutte e 4 in servizio.\nL'armamento \u00e8 di 8 missili antinave RBS-15, 1 cannone da 57mm, 1 da 40 entrambi Bofors (ora United Defence), ma esistono anche 4 lanciasiluri da 400mm antisommergibile (con una qualche capacit\u00e0 anche antinave) Tp 432, e 4 mortai per bombe antisommergibile.\nL'equipaggiamento elettronico \u00e8 molto complesso, con un radar Sea giraffe, un sonar SINTRA, e uno SIMRAD a profondit\u00e0 variabile."}
{"id": "622529", "revid": "1464345", "url": "https://it.wikipedia.org/wiki?curid=622529", "title": "Subdifferenziale", "text": "Il subdifferenziale \u00e8 un concetto matematico utilizzato nello studio delle funzioni convesse.\nSia formula_1 una funzione convessa non necessariamente differenziabile; si definisce il subdifferenziale di \"f\" in \"x\"0 come:\nSi dice che formula_3 \u00e8 un subgradiente in x0.\nUn subgradiente quindi individua un iperpiano di supporto al grafico della funzione, e viceversa. Ad esempio in R un subgradiente \u00e8 il coefficiente angolare della tangente al grafico in x0 (o la derivata della funzione che la definisce), come mostrato in figura; analogamente in Rn un subgradiente \u00e8 il gradiente di un iperpiano di supporto.\nIl subdifferenziale cos\u00ec definito \u00e8 una diretta generalizzazione del caso differenziabile, infatti se \"f\" \u00e8 differenziabile il subdifferenziale contiene solo il gradiente della funzione. Inoltre in questo caso\nil membro destro della diseguaglianza che definisce un subgradiente \u00e8 un'approssimazione di Taylor troncata al primo ordine. Tuttavia generalizzando si perdono alcune propriet\u00e0; il subdifferenziale infatti non \u00e8 pi\u00f9 un operatore differenziale ma un insieme.\nIl subdifferenziale gode di alcune utili propriet\u00e0:\nI subgradienti, comunque, non sono generalmente unici. In particolare, quando la funzione non \u00e8 differenziabile, posso esistere pi\u00f9 iperpiani di supporto al grafico della funzione (come mostrato in figura). Pertanto anche un punto di minimo pu\u00f2 avere un subgradiente non nullo."}
{"id": "622533", "revid": "14293", "url": "https://it.wikipedia.org/wiki?curid=622533", "title": "Subgradiente", "text": ""}
{"id": "622536", "revid": "74801", "url": "https://it.wikipedia.org/wiki?curid=622536", "title": "Saltillo (Messico)", "text": "Saltillo \u00e8 la capitale dello Stato del Coahuila, in Messico.\nSita 900 chilometri a nord di Citt\u00e0 del Messico, conta una popolazione di circa abitanti ed \u00e8 stata fondata nel 1577."}
{"id": "622541", "revid": "3115", "url": "https://it.wikipedia.org/wiki?curid=622541", "title": "Classe TNC-45", "text": "Le motocannoniere missilistiche classe TNC-45 sono una famiglia di unit\u00e0 litoranee veloci sviluppate e costruite dagli stabilimenti tedeschi Friedrich L\u00fcrssen Werft di Bremen-Vegesack.\nSono state 25 le unit\u00e0 navali costruite e consegnate tra gli anni settanta e gli anni ottanta.\nLe TNC 45 sono prevalentemente indirizzate al combattimento di superficie, armate con 2/4 missili MM38/40 Exocet un cannone duale OTO da 76mm Compatto. Inoltre sono presenti un cannone da 40mm e due mitragliatrici da 7.62mm per la difesa antiaerea di punto.\nLa propulsione \u00e8 costituita da quattro motori diesel che sviluppano una potenza di 13000 CV e consentono alle unit\u00e0 di raggiungere la velocit\u00e0 di oltre 40 nodi.\nArgentina.\nL'Argentina ha in servizio due di queste unit\u00e0 realizzate in Germania negli stabilimenti L\u00fcrssen Werft a partire dal 1970 e sono entrate in servizio nell'Armada Argentina nel 1974:\nLe due unit\u00e0 che costituiscono la Classe Intrepida sono in servizio nella base di Ushuaia e hanno come compito principale il controllo della zona del Canale di Beagle e dell'Isola degli Stati. Le unit\u00e0 vengono anche utilizzate in operazioni Search and Rescue in uno scenario dalle condizioni estreme. Il 2 marzo 2001 l'ARA Intrepida presto soccorso alla nave da crociera \"Caledonian Star\" del National Geographic in avaria in seguito ad un'onda anomala mentre attraversava il Canale di Drake.\nL\"ARA Indomita\" dal 2008 \u00e8 in cantiere per essere sottoposta a profondi lavori di revisione e di ammodernamento.\nKuwait.\nLe unit\u00e0 acquisite dal Kuwait furono sei. costruite in Germania. Tutte le unit\u00e0 vennero catturate dagli irakeni in occasione dell'occupazione dell'agosto 1990, ed inquadrate nella flotta irakena. Di questi pattugliatori solamente uno, il pattugliatore \"Al Sanbouk\" (ex Jalboot) venne restituito al Kuwait, mentre gli altri vennero affondati da unit\u00e0 della coalizione internazionale durante la Guerra del Golfo nel corso della battaglia di Bubiyan.\nSingapore.\nLe unit\u00e0 della Classe Sea Wolf sono state derivate dalle TNC-45, ma con un armamento completamente diverso e caratterizzato dall'impiego di due diversi tipi di missili antinave, con differenze notevoli tra i due tipi di missile. Nella Marina di Singapore queste navi sono state impiegate come appoggio alle pi\u00f9 potenti Victory. Tutte le unit\u00e0 sono state ritirate dal servizio nel 2008."}
{"id": "622545", "revid": "339392", "url": "https://it.wikipedia.org/wiki?curid=622545", "title": "Complementariet\u00e0 (biologia molecolare)", "text": ""}
{"id": "622547", "revid": "1543377", "url": "https://it.wikipedia.org/wiki?curid=622547", "title": "\u039cFluids@Home", "text": "\u03bcFluids \u00e8 un progetto di calcolo distribuito per la simulazione del comportamento di fluidi a due fasi in condizioni di microgravit\u00e0 e microfluidit\u00e0.\nScopo del progetto.\nLo scopo della simulazione \u00e8 di studiare dispositivi migliori per la gestione del propellente per satelliti.\nInoltre cerca di capire come indirizzare un fluido all'interno di un MEMS (Micro Electro-Mechanical Systems).\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing ed \u00e8 usabile su GNU/Linux, macOS e Microsoft Windows."}
{"id": "622552", "revid": "729019", "url": "https://it.wikipedia.org/wiki?curid=622552", "title": "Superficie espansa", "text": "La rappresentazione della superficie espansa \u00e8 una delle raffigurazioni convenzionali dell'elica, che, insieme alla superficie sviluppata e alle proiezioni ortogonali, ne definisce le caratteristiche di forma.\nEssa \u00e8 costituita da un numero di segmenti rettilinei equivalente al numero di sezioni di pala prese in considerazione; queste linee mostrano le corde delle diverse sezioni della pala stessa e sono tracciate perpendicolarmente all'asse che ne indica la posizione radiale; le loro estremit\u00e0 sono unite da una curva, che completa il grafico.\nIl ruolo della superficie espansa nel progetto di un'elica \u00e8 fondamentale, in quanto mostra la dimensione delle corde, che non si pu\u00f2 valutare attraverso le proiezioni ortogonali."}
{"id": "622556", "revid": "486946", "url": "https://it.wikipedia.org/wiki?curid=622556", "title": "A.C. Patern\u00f2 Calcio 2004", "text": ""}
{"id": "622557", "revid": "599013", "url": "https://it.wikipedia.org/wiki?curid=622557", "title": "Lampros Choutos", "text": "Biografia.\nEtichettato come una delle migliori prospetti del calcio ellenico a cavallo degli anni 1990 e 2000, la sua carriera \u00e8 stata molto spesso contraddistinta da alti e bassi e soprattutto dal poco minutaggio giocato, cause che ne hanno fatto diventare una promessa mai esplosa.\nCaratteristiche tecniche.\nClassica punta centrale abile nei tiri dalla distanza.\nCarriera.\nClub.\nEntr\u00f2 all'et\u00e0 di dodici anni a far parte delle giovanili del Panathinaikos dove inizia a farsi conoscere per il suo talento. Lo not\u00f2 cos\u00ec la Roma, che lo inserisce nella sua selezione giovanile e nel 1995 lo aggrega alla primavera della squadra capitolina dove in 4 stagioni metter\u00e0 a segno 60 goal.\nHa esordito in Serie A all'et\u00e0 di 16 anni e mezzo nella sfida contro il del 21 aprile 1996, in cui sostitu\u00ec negli ultimi minuti Francesco Totti. Coi giallorossi scese in campo 4 volte in quattro stagioni e mezzo; nel 1999 la societ\u00e0 capitolina lo cedette all'Olympiakos per 5 milioni e mezzo di dollari.\nNonostante la rottura del legamento crociato nella stagione 2000/2001 che lo terr\u00e0 fuori per oltre un anno, il suo score nel team ellenico, con cui riusc\u00ec a conquistare ben quattro scudetti consecutivi dal 2000 al 2003, fu di 47 partite e 22 gol in cinque stagioni, che gli consentirono anche di essere convocato in Nazionale. In seguito fu ingaggiato a parametro zero nella stagione 2004-2005 dall'Inter, che gi\u00e0 nel mercato riparatore di gennaio lo prest\u00f2 all'Atalanta, dove disput\u00f2 una sola partita (gi\u00e0 al momento del suo arrivo, l'allenatore degli orobici Delio Rossi disse che Choutos non rientrava nei suoi piani e che gli serviva \"solo per fare numero\").\nSuccessivamente ha militato nella e in Spagna, nel Maiorca guidato dal tecnico H\u00e9ctor C\u00faper, sempre in prestito e sempre senza troppa fortuna. Tornato all'Inter, si \u00e8 aggiudicato lo scudetto nel 2007 con una presenza, giocando i minuti finali dell'ultima giornata di campionato contro il Torino. Nell'estate del 2007 si svincola dal club nerazzurro.\nDal 2007 fino al dicembre del 2008 ha giocato nel Panionios. Coi greci, dopo aver debuttato con due gol all', realizza nell'arco di una stagione e mezzo 12 gol in 28 presenze. Nel gennaio del 2009 \u00e8 passato al , non riuscendo a realizzare alcuna rete in 8 presenze. A fine giugno dello stesso anno si \u00e8 svincolato dal club di Salonicco e nell'agosto successivo firm\u00f2 un contratto biennale con la Valle del Giovenco, club abruzzese neopromosso in Lega Pro Prima Divisione.\nDopo il fallimento della societ\u00e0 abruzzese, stante la decisione di non iscriversi al campionato di Seconda Divisione, essendo retrocessa, rimane svincolato. Fa parte della formazione di vecchie glorie \"Inter Forever\", dove spesso gioca insieme ad altri suoi compagni in partite o tornei a scopo simbolico o di beneficenza.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "622558", "revid": "729019", "url": "https://it.wikipedia.org/wiki?curid=622558", "title": "Kongelige danske marine", "text": "La Kongelige danske marine (Regia marina danese), comunemente denominata S\u00f8v\u00e6rnet (Difesa marina) fa parte delle forze armate danesi. \u00c8 responsabile della difesa marittima e sovranit\u00e0 danese e delle acque territoriali delle F\u00e6r \u00d8er e della Groenlandia.\nAltri compiti sono: sorveglianza, ricerca e recupero, rompighiaccio, recupero e prevenzione delle fuoriuscite di petrolio. In passato, dal 1509 al 1814, fece parte della marina dano-norvegese, quando Danimarca e Norvegia erano unite, appunto, nel Regno di Danimarca e Norvegia.\nStoria.\nLa Danimarca, con la sua posizione strategica, ha avuto una funzione di guardiano dell'omonimo stretto, fin dalla prima guerra mondiale quando nonostante la neutralit\u00e0 il paese decise di dotarsi di due squadre navali in grado di controllare gli accessi da nord e da sud al Belt; alla testa delle due squadre vennero progettate navi dotate di cannoni pesanti da 240mm. Venne costruita una classe di tre navi secondo il progetto con due cannoni da 240mm, denominata classe Herluf Trolle dalla capoclasse, varata nel 1899 ed entrata in servizio nel 1901; la seconda fu la \"Olfert Fischer\" e la terza la Peder Skram; un'altra nave in progetto, la Niels Iuel, venne completata con dieci cannoni da 150mm. Le due pi\u00f9 vecchie vennero messe in disarmo rispettivamente nel 1932 e nel 1936, mentre la \"Peder Skram\" era ancora in servizio allo scoppio della guerra. La marina danese venne bloccata dall'invasione tedesca del 1940 durante la seconda guerra mondiale ma le unit\u00e0 dell'epoca erano gi\u00e0 irrimediabilmente obsolete; la marina venne incaricata del compito del dragaggio mine nello stretto in direzione est-ovest per permettere il traffico interno, mentre i tedeschi spazzavano la direzione sud-nord e questo permise ai danesi di sostenere verso gli Alleati che la flotta non collaborava con i tedeschi. Nonostante ci\u00f2 nel febbraio 1941 i tedeschi requisirono le sei nuove motosiluranti \"Dragen\", \"Hvalen\", \"Laxen\", \"Glenten\", \"Hoegen\" ed \"\u00d8rnen\", con la promessa che avrebbero pagato in materiali sufficienti per costruirne di nuove.\nMa le crescenti tensioni all'interno della Danimarca verso gli occupanti e le vicende belliche portarono i tedeschi durante l'operazione Safari il 29 agosto 1943 a procedere al disarmo della flotta e dell'esercito; in previsione di ci\u00f2, non potendo opporsi con la forza, la marina danese aveva dato precedentemente ordine alle proprie navi di tentare di raggiungere la Svezia o di autoaffondarsi, e venne dato fuoco all'hangar nella base militare di Holmen a Copenhagen che ospitava gli idrovolanti; alla fine, solo alcune unit\u00e0 minori raggiunsero la Svezia mentre la pi\u00f9 grossa unit\u00e0 danese, la \"Niels Juel\", venne messa fuori uso da due bombe d'aereo esplose molto vicino e costretta ad arenarsi mentre tentava di passare lo stretto.\nNel dopoguerra la sua configurazione soprattutto curata in funzione di contrasto della flotta sovietica, che stazionava nel traffico, come anche quelle della flotta del Nord.\nLa \"Kongelige danske marine\" \u00e8 una classica marina nordica con numerose unit\u00e0 leggere da attacco antinave, ma carente in termini di capacit\u00e0 antisom, ma \u00e8 dotata anche di una componente d'altura con alcune unit\u00e0 valide.\nLa marina danese ha il comando ad \u00c5rhus ed ha due squadre operative, una di base a Frederikshavn e l'altra a Kors\u00f8r.\nForze nella Guerra Fredda.\nA met\u00e0 degli anni ottanta, al culmine della Guerra Fredda, le unit\u00e0 principali erano quattro sommergibili, sei fregate e 16 FAC. Gli effettivi erano 4500 uomini professionisti, 1300 di leva, 2600 civili, 1000 riservisti e 5000 della guardia nazionale navale."}
{"id": "622562", "revid": "466539", "url": "https://it.wikipedia.org/wiki?curid=622562", "title": "Franco Lolli", "text": "Biografia.\nFiglio di Nidio Lolli, ufficiale di Marina Medaglia d'Argento al Valor Militare, caduto in combattimento durante la Prima guerra mondiale a bordo del Balilla (sommergibile 1915), frequenta il \"Collegio S. Giuseppe de Merode\" e il \"Collegio Militare di Roma\". Nel 1937 si laurea in Ingegneria Civile all'Universit\u00e0 di Roma e l'anno successivo viene abilitato alla professione. \nLa sua passione sono il cinema ed il teatro e da studente organizza recite e spettacoli che lo porteranno in seguito ad animare e dirigere la filodrammatica del Collegio S. Giuseppe di Roma. Proprio durante uno di questi spettacoli viene avvicinato da Alessandro Blasetti che gli propone di collaborare con lui. Nel 1946 firma il suo primo lavoro cinematografico come arredatore per il film \"Un giorno nella vita\" dello stesso Blasetti. \nInizia cos\u00ec la sua carriera di scenografo che lo vedr\u00e0 collaborare con i maggiori registi e sceneggiatori dell'epoca come Alessandro Blasetti, Ren\u00e9 Clair, Georg Wilhelm Pabst, Riccardo Freda, Steno, Lionello De Felice, Alberto Lattuada, Carmine Gallone, Mario Camerini, Ennio Flaiano, Suso Cecchi D'Amico, Diego Fabbri, Ettore Scola, Marcello Marchesi, Pasquale Festa Campanile, Ennio De Concini, Franco Brusati, Camillo Mastrocinque \nAttraverso le scenografie degli oltre 70 film da lui realizzate tra il 1946 ed il 1966, si sono mossi attori del calibro di Amedeo Nazzari, Massimo Girotti, Elisa Cegani, Marcello Mastroianni, Anna Magnani, Alberto Sordi, Tot\u00f2, Vittorio De Sica, Gina Lollobrigida, Tino Scotti, Walter Chiari, Raimondo Vianello, Aldo Fabrizi, Paolo Stoppa, Nino Manfredi, Stewart Granger, Silva Koscina, Renato Rascel.\nOltre al cinema si \u00e8 occupato anche di teatro e di opera realizzando le scenografie di due edizioni dell'Arena di Verona (1953 e 1954) e per l'edizione del 1955 del Maggio Musicale Fiorentino."}
{"id": "622563", "revid": "23117", "url": "https://it.wikipedia.org/wiki?curid=622563", "title": "Fabi\u00e1n H\u00e9ctor Carini", "text": ""}
{"id": "622564", "revid": "118960361", "url": "https://it.wikipedia.org/wiki?curid=622564", "title": "Paola Pessot", "text": "Biografia.\nDebutta nel cinema nel 1999 con il film \"Sogno di una notte di mezza estate\" di William Shakespeare, per la regia di Michael Hoffman, dove interpreta il ruolo della fata \"Chiccodisenape\", al fianco di Michelle Pfeiffer. L'anno successivo vince la Borsa di Studio \"Nuova Compagnia Dei Giovani\", offerta dal Teatro Eliseo di Roma, diretto da Maurizio Scaparro. Il debutto in televisione avviene ne \"Il maresciallo Rocca\", con Gigi Proietti. Da allora lavora in numerose pi\u00e8ces teatrali e fiction tv.\nNel 2005 ha un piccolo ruolo nel film \"Casanova\", regia di Lasse Hallstr\u00f6m. Lo stesso anno gira, come protagonista nel ruolo di \"Giulietta\", il film francese \"Le monde \u00e0 l'envers\", opera prima di Julien Reininger.\nArtista versatile e poliedrica, dal 2004 ad oggi affianca alla sua attivit\u00e0 di attrice quella di conduttrice televisiva. \nNel 2008 scrive e presenta il programma Caff\u00e8 80 per Coming Soon Television.\nLo stesso anno conduce \"Love Factory\" su Fox Life.\nNell'ottobre del 2008 entra nel cast di Cominciamo bene - Prima, al fianco di Pino Strabioli, del maestro Leo Sanfelice e di Roberto Calabrese, dove rimarr\u00e0 fino al 2010.\nNel frattempo continua la sua attivit\u00e0 di autrice, e scrive e interpreta Slut Machine, una delle prime web series italiane, prodotta da Fox Italia per Flop TV in cui \"sveste\" i panni della pornodiva Elvira Cecioni, in arte Giada Valentini, facendo il verso alle porno-stars delle linee telefoniche erotiche. Nel 2010 comincia la collaborazione artistica con Alessandro Bardani che la diriger\u00e0 in quattro spettacoli teatrali.\nNel 2011- 2012 \u00e8 Sonia nella fiction \"Benvenuti a tavola - Nord vs Sud\", diretta da Francesco Miccich\u00e8 e in onda su Canale 5 . Finite le riprese si trasferisce a New York dove studia con Susan Batson, la coach di attori come Tom Cruise, Nicole Kidman, Juliette Binoche. \nNel 2014 rientra in Italia e torna alla conduzione televisiva nel programma musicale Soundtrek, su Rai Movie.\nNel 2015 \u00e8 sul set del film \"L'esilio dell'Aquila\", dove interpreta il ruolo di Paolina Bonaparte al fianco di Eric Fraticelli, Paola Gassman, Chiara Conti. \nNel 2016 scrive, insieme a Francesco Montanari (attore), Alessandro Bardani, Luigi Di Capua e Valerio Lundini, Happy Hour, commedia radiofonica in onda su Rai Radio 2.\nNel 2019 \u00e8 in scena al Teatro Parioli con il suo spettacolo \"L'Amore \u00e8 una Sostanza Stupefacente\". "}
{"id": "622570", "revid": "125278712", "url": "https://it.wikipedia.org/wiki?curid=622570", "title": "Mariano Gonz\u00e1lez", "text": "\u00c8 il fratello maggiore di Pablo Andr\u00e9s Gonz\u00e1lez.\nCarriera.\nClub.\nCresciuto nell'Independiente di Tandil, dal 2001 al 2004 ha giocato nel Racing Club, squadra della serie A del campionato argentino in cui ha segnato 14 reti (tra cui quella decisiva in una vittoria per 4-3 contro il Boca Juniors) in 64 presenze, esordendo a 21 anni sotto la guida di Osvaldo Ardiles.\nIl 2 luglio 2004 viene acquistato dalla squadra italiana del . Nella stagione 2004-2005 gioca 21 partite in campionato e 4 in Coppa Italia, conquistando la prima qualificazione in Coppa UEFA del Palermo dopo il 6\u00ba posto finale; nella stagione 2005-2006 gioca invece 30 partite in campionato, 5 in Coppa Italia e 9 in Coppa UEFA.\nNell'estate 2006 passa in prestito all', dove non trova molto spazio. Ha siglato la sua prima e unica rete in nerazzurro nella partita di Coppa Italia contro il del 29 novembre 2006, vinta dall'Inter con il punteggio di 4-0. Ritornato a Palermo per fine prestito, \u00e8 stato ceduto nuovamente in prestito al nell'estate del 2007.\nNel 2008 la societ\u00e0 lusitana fa valere l'opzione di riscatto assicurandosi il calciatore per 3,2 milioni di euro riunendosi con il connazionale ed ex compagno di squadra al Palermo Ernesto Far\u00edas, facendosi notare per aver segnato all'ultimo minuto nel pareggio per 2-2 contro il , valevole per i quarti di finale della UEFA Champions League 2008-2009, stagione in cui la sua squadra si conferm\u00f2 campione nazionale. Nella stagione 2010-2011, in cui il Porto vince l'Europa League, \u00e8 una riserva e gioca da titolare solo una partita di campionato ed una di coppa nazionale.\nIl 29 luglio 2011 firma un contratto triennale con gli argentini dell'Estudiantes, che lo prelevano a titolo definitivo. Nel torneo di Apertura colleziona 17 presenze e segna due gol contro All Boys e Lan\u00fas.\nNazionale.\nNel 2001, con la Nazionale Under-20 argentina, prende parte al campionato sudamericano.\nPi\u00f9 volte convocato dal CT della Nazionale maggiore Marcelo Bielsa, ha fatto parte della vittoriosa spedizione ai Giochi olimpici di Atene 2004, andando a segno nella semifinale contro l' terminata 3-0. La Nazionale Olimpica argentina si qualific\u00f2 dopo aver vinto l'ultima edizione del Torneo Pre-Olimpico CONMEBOL.\nStatistiche.\nPresenze e reti nei club.\n\"Statistiche aggiornate al 3 maggio 2020.\""}
{"id": "622571", "revid": "1305772", "url": "https://it.wikipedia.org/wiki?curid=622571", "title": "Propithecus diadema", "text": "Il sifaka diadema (\"Propithecus diadema\" Bennett, 1832) \u00e8 un lemure della famiglia degli Indriidae, endemico del Madagascar\nDescrizione.\n\u00c8 considerato, insieme all\"'Indri indri\", uno dei pi\u00f9 grandi lemuri viventi: misura in media tra 94 e 105\u00a0cm, e pesa tra 6 e 8,5\u00a0kg.\nLa sua pelliccia, folta e setosa, \u00e8 una delle pi\u00f9 colorate e variegate di tutte le specie di lemuri. Il carattere distintivo della specie, cui \u00e8 dovuto l'epiteto specifico \"diadema\", \u00e8 rappresentato dalla presenza di una corona di pelo bianco che ricopre le guance, il muso e la fronte. Il resto della faccia \u00e8 glabro e nero, gli occhi sono bruno-rossastri.\nIl pelo che ricopre la parte superiore della schiena e le spalle \u00e8 di colore grigio ardesia, che degrada verso il grigio argento nella parte inferiore. I fianchi, il ventre e la coda sono di colore grigio pallido, a volte anche bianco. Mani e piedi sono interamente neri, mentre gli arti superiori e inferiori e la base della coda sono di colore giallastro dorato. Il maschio \u00e8 dotato di un'ampia ghiandolacutanea in corrispondenza della gola, che conferisce al pelo di questa zona una colorazione bruno-rossastra.\nBiologia.\n\u00c8 una specie arboricola con abitudini diurne.\nVive in gruppi di 2-8 individui che marcano il loro territorio con secrezioni odorose.\nSi nutre prevalentemente di foglie, frutti, giovani germogli e fiori.\nLa femmina d\u00e0 alla luce un solo piccolo per anno, in genere nel periodo di maggio-luglio. I piccoli trascorrono il primo mese di vita aggrappati alla pancia della madre.\nLa maturit\u00e0 sessuale \u00e8 raggiunta a 4 a 5 anni di et\u00e0.\nDistribuzione e habitat.\nIl \"P. diadema\" \u00e8 diffuso in poche residue aree di foresta pluviale del Madagascar orientale, tra il fiume Mangoro a sud sino a Maroantsetra a nord.\nL'ampiezza del suo attuale areale \u00e8 stimata in 25-50 ha.\nSottospecie.\nIn passato venivano considerate sottospecie del \"Propithecus diadema\" anche il sifaka di Milne-Edwards (\"Propithecus edwardsi\" sin.= \"Propithecus diadema edwardsi\"), il sifaka di Perrier (\"Propithecus perrieri\" sin.= \"Propithecus diadema perrieri\") ed il sifaka candido (\"Propithecus candidus\" sin.= \"Propithecus diadema candidus\") che oggi sono considerate specie a s\u00e9 stanti.\nConservazione.\nLa specie, per la esiguit\u00e0 numerica della popolazione e per la ristrettezza del suo areale \u00e8 considerata dalla IUCN in pericolo critico di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera il \"P. diadema\" una delle 100 specie di mammiferi a maggiore rischio di estinzione.\nParte del suo areale ricade all'interno del Parco Nazionale di Andasibe-Mantadia, situato a circa 3 ore di macchina da Antananarivo."}
{"id": "622574", "revid": "767487", "url": "https://it.wikipedia.org/wiki?curid=622574", "title": "Come rubammo la bomba atomica", "text": "Come rubammo la bomba atomica \u00e8 un film del 1967 diretto da Lucio Fulci.\n La trama si ispira ad un grave fatto di cronaca veramente accaduto un anno prima nel 1966 e che aveva messo in allarme tutta la U.S. Navy e cio\u00e8 alla perdita di un bombardiere americano con le relative bombe avvenuta in mare in Spagna presso la localit\u00e0 di Palomares. Al film partecip\u00f2 come attore anche Franco Bonvicini, pi\u00f9 noto poi come Bonvi, autore di fumetti quali \"Sturmtruppen e Nick Carter\", doppiato per l'occasione da Romano Malaspina, futura voce di Goldrake.\nTrama.\nFranco, un pescatore siciliano, vede cadere un bombardiere americano in mare: ben presto tutte le maggiori potenze sono alla ricerca dell'aereo per poter recuperare una bomba atomica che era a bordo. Quando si viene a sapere che Franco ha visto l'aereo anche Ciccio - che lavora come numero 87 della Spectrales - tenta di farsi dire dove sia precipitato l'aereo."}
{"id": "622576", "revid": "1039155", "url": "https://it.wikipedia.org/wiki?curid=622576", "title": "Conan il ragazzo del futuro", "text": " \u00e8 un anime televisivo del 1978 ideato e diretto da Hayao Miyazaki, con la collaborazione di Keiji Hayakawa e Isao Takahata, e prodotto dalla Nippon Animation, in co-produzione con NHK.\nLa serie si compone di 26 episodi ed \u00e8 liberamente ispirata al romanzo \"The Incredible Tide\" di Alexander Key.\nProduzione e trasmissione.\nLa serie \u00e8 stata trasmessa per la prima volta in Giappone dal 4 aprile al 31 ottobre 1978 dalla NHK e in seguito sulla rete satellitare dedicata agli anime Animax, per poi venire doppiata in inglese per il mercato del Sud e del Sud-Est asiatici. La serie esord\u00ec in Giappone rivelandosi un clamoroso flop. Secondo quanto riportato su Mangazine n.34 (che dedic\u00f2 un dossier a Conan, in occasione della pubblicazione della serie in VHS ad opera della Granata Press) le cause furono essenzialmente tre:\nSuccessivamente la serie fu riproposta dalla stessa NHK e da alcune emittenti private riscontrando un notevole successo e venne venduta all'estero e tradotta in molte altre lingue, tra cui francese, spagnolo, italiano, portoghese e arabo; la serie \u00e8 stata diffusa anche in America Latina, nel mondo arabo e in molte altre regioni del mondo. Dato il notevole successo, l'11 marzo del 1984 nei cinema giapponesi, usc\u00ec un film dedicato alla serie intitolato \"Conan il ragazzo del futuro: La resurrezione della gigantesca macchina\" (\u672a\u6765\u5c11\u5e74\u30b3\u30ca\u30f3 \u7279\u5225\u7de8\uff3d\u5de8\u5927\u6a5f\u30ae\u30ac\u30f3\u30c8\u306e\u5fa9\u6d3b), un montaggio degli ultimi tre episodi della serie, tale film \u00e8 inedito in Italia e nel resto del mondo, reperibile solo nell'edizione DVD Blu-ray Disc della versione giapponese. In Italia la serie esord\u00ec nel settembre 1981, su varie televisioni locali, come \"Conan\" e con una sigla in italiano cantata da Georgia Lepore, e fu replicata ripetutamente su varie emittenti grazie al successo riscontrato - nella seconda met\u00e0 degli anni novanta anche con una nuova sigla cantata dai Cartoon Kids. Esistono molte edizioni in VHS e DVD, la pi\u00f9 recente delle quali, edita nel 2007-2008 da Dynit, include sia l'edizione storica sia un nuovo doppiaggio pi\u00f9 fedele all'originale, usato poi nelle repliche su Cultoon e per la distribuzione in streaming sul portale Popcorn TV.\nNel marzo 2021 la serie \u00e8 stata inserita nell'offerta di Amazon Prime Video, con il doppiaggio italiano del 1981 e l'audio originale giapponese sottotitolato.\nTrama.\nLa storia si svolge negli anni 2028-2030, in un contesto post-apocalittico.\nNei decenni precedenti l'inizio della storia l'avanzamento della scienza e della tecnologia avevano portato a scoperte sorprendenti per l'umanit\u00e0. Tra queste una potente forma di antigravit\u00e0, la possibilit\u00e0 di sfruttare in modo efficiente l'energia solare e di trasmetterla tramite microonde e un modo estremamente distruttivo di utilizzare l'energia elettromagnetica. Grazie a queste conquiste tecnologiche vennero esplorati altri pianeti, fu costruita una grande stazione orbitante per la raccolta dell'energia solare, furono varate vaste flotte di enormi aerei da guerra e fu costruita Indastria (\"Industria\" nel romanzo originale), un complesso scientifico e industriale che rappresentava la summa del progresso e della tecnica dell'epoca. La pi\u00f9 grande speranza era riposta nell'energia solare, che prometteva una prosperit\u00e0 senza limiti per tutta l'umanit\u00e0.\nPurtroppo, nel luglio del 2008, l'ostilit\u00e0 tra due potenti nazioni rivali provoc\u00f2 la Terza Guerra Mondiale. Nel corso del conflitto le esplosioni di bombe elettromagnetiche - molto pi\u00f9 potenti di qualsiasi arma atomica conosciuta - distrussero in poche ore oltre la met\u00e0 della superficie della Terra. La stessa crosta terrestre ne risent\u00ec e l'asse di rotazione del pianeta fu spostato. La conseguenza di questi sconvolgimenti fu la frattura dei continenti che in gran parte si inabissarono sotto gli oceani. Solo pochi sopravvissuti riuscirono per caso a salvarsi dalle ondate di marea, rimanendo isolati nei pochi territori emersi. Tutti dovettero abbandonare le abitudini urbane del passato e ricominciare da zero a sopravvivere di quello che la natura poteva offrire; i pi\u00f9 organizzati fondarono, dopo un duro inizio, villaggi agricoli. I gruppi umani che non riuscirono a organizzarsi regredirono invece a una vita primitiva e miserevole.\nAll'epoca della storia, venti anni dopo la guerra, l'unica citt\u00e0-stato ancora basata sulla tecnologia \u00e8 la dispotica Indastria, in cui le persone sono divise in caste e la maggior parte della popolazione \u00e8 sfruttata dai potenti. Indastria \u00e8 in netto declino, negli anni trascorsi dalla guerra la sua popolazione \u00e8 passata dai 50.000 profughi iniziali a meno di un migliaio e il reattore nucleare che alimenta gli impianti tecnologici si sta ormai esaurendo. In assenza di altre fonti di energia alla citt\u00e0 rimane poco tempo da vivere, e la ricerca della chiave di accesso all'energia solare ha monopolizzato i pensieri della leadership di Indastria.\nConan \u00e8 un ragazzo nato dopo la catastrofe, unico bambino nato da un gruppo di astronauti che cercarono inutilmente scampo fuori dall'orbita terrestre e immediatamente dopo il cataclisma precipitarono su un'isola deserta, unico affioramento di quello che un tempo era un continente, e che venne ribattezzata \"L'Isola Perduta\".\nOrmai cresciuto, Conan vive sull'isola con il nonno, l'ultimo degli astronauti sopravvissuti, che pensa che sulla Terra non siano rimasti altri abitanti oltre a se stesso ed il ragazzo. La vita di Conan \u00e8 semplice e in intimo contatto con la natura; il ragazzo, dotato di una forza e un'agilit\u00e0 fuori dal comune, \u00e8 un abile pescatore subacqueo, in grado di resistere in immersione molto pi\u00f9 a lungo delle altre persone.\nUn giorno Conan trova sulla spiaggia Lana, una ragazza della sua et\u00e0 che, in fuga da una nave di Indastria, \u00e8 naufragata sull'isola ed \u00e8 svenuta. Soccorsa e curata da Conan e dal nonno, la ragazza rivela che molte altre persone sono sopravvissute alla catastrofe. In particolare spiega che nella sua isola di High Harbor la gente vive in pace e armonia, anche se \u00e8 minacciata dalla lontana e aggressiva societ\u00e0 di Indastria, in cui il vero potere \u00e8 detenuto dal direttore Lepka.\nL'arrivo sull'isola Perduta del Falco (aereo di Indastria inviato alla ricerca di Lana, il cui equipaggio \u00e8 comandato dalla fredda Monsley) sconvolger\u00e0 la vita di Conan che, in poche ore, assiste al rapimento di Lana e alla morte del nonno, ucciso in un incidente mentre cerca di scacciare dall'isola gli arroganti invasori. Lana \u00e8 ricercata da Indastria in quanto nipote del dottor Rao, l'ultimo degli scienziati in grado di utilizzare l'energia solare e le cui scoperte portarono anche alla produzione delle bombe elettromagnetiche che distrussero il mondo. Il dottor Rao, sopravvissuto al cataclisma e deluso dalla societ\u00e0 di Indastria, aveva abbandonato il complesso industriale per stabilirsi a High Harbor e poi nascondersi sotto mentite spoglie.\nLepka, il direttore di Indastria, di fronte all'imminente crisi energetica aveva dato ordine di rapire da High Harbor la nipote del dottor Rao per spingerlo a rivelare la sua identit\u00e0 e collaborare per la riattivazione della stazione spaziale di raccolta dell'energia solare. Lo scopo nascosto di Lepka in realt\u00e0 era quello di utilizzare l'energia solare per attivare gli armamenti nascosti nei bunker sotterranei di Indastria, con i quali avrebbe potuto conquistare facilmente quello che restava del mondo.\nConan promette al nonno di andare a cercare Lana, e di mettersi in contatto con le altre persone che vivono ancora nel mondo. Costruita con mezzi di fortuna la sua imbarcazione, Conan abbandona la sua Isola Perduta e comincia cos\u00ec il lungo viaggio che lo porter\u00e0 dopo mille peripezie e pericoli a ricongiungersi con Lana ed alla liberazione di tutti gli uomini oppressi dalla tirannia di Indastria.\nNella sua impresa Conan viene aiutato da molte persone che progressivamente decidono di ribellarsi a Lepka, come Gimsey (un ragazzino dall'aspetto selvatico incontrato da Conan in un'isola popolata da povera gente priva di un'organizzazione sociale), il capitano Dyce, comandante disertore della nave di Indastria \"Barracuda\" e, infine, la stessa Monsley, che prende coscienza del pericolo rappresentato da Lepka.\nSebbene Indastria sia stata liberata, Lepka riesce comunque ad attingere all'enorme potere dell'energia solare, di cui si serve per far decollare un gigantesco aereo da guerra tramite cui fugge coi suoi seguaci da Indastria, con lo scopo di dominare la Terra. Tuttavia, dopo un epico sabotaggio del \"Gigante\" realizzato da Conan, Gimsey e dal capitano Dyce, il malvagio tiranno-dittatore Lepka rimane aggrappato al bordo della navetta di salvataggio; nonostante la malvagit\u00e0 del pericoloso tiranno Conan gli tende comunque la mano per cercare di salvarlo, ma numerosi suoi scagnozzi si aggrappano ai piedi di Lepka facendogli perdere la presa dalla mano di Conan e precipitare insieme a loro sul bombardiere in fiamme, il quale precipita subito dopo in mare, provocando una colossale esplosione. Alla fine la stessa Indastria sprofonda sotto le acque in seguito ad un disastroso maremoto, dopo che la gente ormai libera dal giogo della schiavit\u00f9 si \u00e8 imbarcata con destinazione High Harbor; il dottor Rao muore durante il viaggio di ritorno ad High Harbor, augurando a tutti i sopravvissuti di iniziare una nuova era; il capitano Dyce e Monsley si sposano e, assieme a Conan, Lana, Gimsey e alcuni abitanti di High Harbor e di Indastria, vanno a colonizzare l'\"Isola Perduta\", facendo tornare la speranza di una nuova era di pace sulla Terra.\nPersonaggi.\nSegue la lista dei personaggi principali della serie. Si noti che il doppiaggio storico presentava in vari casi nomi diversi dall'edizione pi\u00f9 recente (per esempio il capitano Dyce era chiamato Deis; Orlo era chiamato Uro, eccetera): ci\u00f2 \u00e8 dovuto al fatto che spesso si tratta di nomi inglesi scritti in katakana con le modificazioni che ne derivano, il che rende difficile capire il nome straniero originario, e pertanto nell'adattamento anni '80 furono commessi diversi errori di interpretazione delle traslitterazioni. Lo stesso vale per i nomi di citt\u00e0 e di luoghi (ad esempio, nell'edizione storica \"Hyarbor\" starebbe per High Harbor, \"Indastria\" sarebbe Industria pronunciato all'inglese, ecc.) Nel ridoppiaggio del 2007 tutte le traslitterazioni sono state corrette e riportate all'intenzione originale.\nNell'elenco vengono segnalati i nomi ufficiali dell'edizione del 2007, segnalando le differenze tra la prima e la seconda versione italiana.\nTematiche.\nNel cartone animato \u00e8 facile distinguere ad una sola occhiata il bene (i contadini, la natura) dal male (l'industria e le macchine) anche se molte persone ritenute in principio malvagie si trasformano aiutando il protagonista nella lotta alle macchine e alle armi, responsabili della guerra che ha devastato la Terra.\nI personaggi hanno costumi semplici. Gli abitanti di Indastria hanno delle divise, differenti in base al grado di importanza nella rigida scala sociale della citt\u00e0; le donne vestono quasi sempre abiti femminili, (solo Mosley fa eccezione); gli scienziati del \"Comitato\" sono minimamente caratterizzati. Se i paesaggi naturali sono curati in tutto il dettaglio possibile per gli standard degli anni settanta, gli ambienti artificiali sono invece volutamente grigi e spogli.\nUn tema ricorrente \u00e8 la nostalgia e il confronto tra passato e presente. Lungo tutta la storia sono evidenti i richiami alla societ\u00e0 del passato (citt\u00e0 sommerse, resti della vecchia societ\u00e0 dispersi ovunque sulle isole e nel Nucleo della Torre Triangolare, immagini del passato nella Torre del Sole, ecc.) e al dolore per quanto \u00e8 andato perduto. Tuttavia molti personaggi ritengono che la vita nell'epoca attuale sia migliore di quella precedente al cataclisma (emblematici a questo proposito sono il nonno di Conan e il sindaco di Hyarbor), e non rimpiangono l'abbandono della mentalit\u00e0 che imperava prima della terza guerra mondiale.\nAnche la scienza viene guardata con occhio molto critico, in quanto possibile responsabile di grandi distruzioni. Il dottor Rao si rivela essere uno degli scienziati che lavorarono al progetto della bomba magnetica; ossessionato dal rimorso per il grande male commesso, in tutta la storia si adopera per salvare quante pi\u00f9 persone possibile, cos\u00ec \"da compensare con un po' di bene all'immenso male che ha fatto\". Il dottor Rao si oppone disperatamente a che l'energia solare, l'ultimo segreto tecnologico di cui \u00e8 depositario, finisca nelle mani sbagliate, causando altri lutti.\nAnche il consiglio degli scienziati di Indastria (il Comitato) ha una connotazione negativa: nessuno degli scienziati che lo compongono \u00e8 un uomo malvagio, tuttavia questi uomini vivono arroccati nella Torre del Sole, circondati dalla tecnologia. Nella loro torre d'avorio non si accorgono delle macchinazioni di Lepka per il potere, n\u00e9 del fatto che gran parte della popolazione di Indastria vive in condizioni di schiavit\u00f9, vessata dai seguaci del malvagio dittatore (che sempre dalle parole del dottor Rao, \u00e8 \"l'ultimo [rimasto] di quelli che distrussero il mondo\").\nEdizione italiana.\nLa serie fu doppiata e distribuita in Italia con il titolo Conan a cura della Doro Tv Merchandising e trasmessa a partire da settembre 1981 su molte emittenti locali, fra cui la veneta TelePadova, riscuotendo un forte successo. Nella sigla di apertura dell'edizione televisiva italiana Hayao Miyazaki era stato indicato come \"Shun Miyazaki\", mentre Keiji Hayakawa come \"Tetsuzo Hayakawa\". Nel 1982 fu replicata da Rete 4 e successivamente anche da TMC, Euro TV e Junior TV. Dopo alcuni anni di oblio fu la stessa TMC a rilanciare il cartone nel 1995, con una nuova sigla italiana interpretata dai Cartoon Kids dal titolo \"Conan\"; pi\u00f9 o meno contemporaneamente la serie fu replicata anche su Italia 7 e Junior TV con la prima sigla.\nLa serie \u00e8 stata pubblicata in Italia in videocassetta nel 1993 dalla Granata Press, nel 1996 dalla Dynamic Italia e nel 1999 dalla Yamato Video. Successivamente \u00e8 stata edita per due volte in DVD: nel 2000 dalla Yamato con il doppiaggio realizzato per l'edizione televisiva ed i sottotitoli per le poche scene all'epoca tagliate ed in seguito nel 2007-2008 dalla Dynit. Quest'ultima versione include in pi\u00f9 un nuovo doppiaggio pi\u00f9 aderente ai dialoghi originali, unitamente a quello storico. La versione ridoppiata \u00e8 stata trasmessa nel 2007 dal canale Cultoon di Sky e dal 20 dicembre 2010 pubblicata e resa disponibile senza limiti di tempo sulla web tv gratuita on demand Popcorn TV, la quale tuttavia ha smesso di distribuire la serie nel 2012.\nDella serie esistono quindi due doppiaggi: il primo \u00e8 stato eseguito nel 1981 per la messa in onda nelle TV locali dell'epoca, il secondo nel 2007 per la trasmissione sul canale \"Cultoon\" e la distribuzione Dynit. Il ridoppiaggio fu dedicato a Enzo Consoli, scomparso qualche mese prima, direttore del primo doppiaggio, oltre a essere la voce del Capitano Deis. Come nel precedente elenco, i personaggi sono indicati con il nome dell'edizione del 2007, segnalando in parentesi quello dell'edizione 1981 se diverso.\nElenco degli episodi.\nElenco dei titoli degli episodi nelle due edizioni italiane, prima quello del 1981 e poi quello del 2007.\nStaff tecnico.\nMembri dello staff oltre ai membri elencati nella tabella e approfondimenti:"}
{"id": "622577", "revid": "767487", "url": "https://it.wikipedia.org/wiki?curid=622577", "title": "Il bello, il brutto, il cretino", "text": "Il bello, il brutto, il cretino \u00e8 un film del 1967 diretto da Giovanni Grimaldi. Il film \u00e8 la parodia de \"Il buono, il brutto, il cattivo\" diretto da Sergio Leone.\nTrama.\nFranco \u00e8 un bounty killer, mentre Ciccio \u00e8 un bandito. Con la complicit\u00e0 di Ciccio, Franco lo consegna agli sceriffi dei vari villaggi che incrociano per il loro cammino, riscuote la taglia e, quando Ciccio sta per essere impiccato, lo salva sparandogli sul cappio. Un giorno per\u00f2, a Franco trema la mano e, avendo paura di colpirlo, lascia che Ciccio soccomba all'impiccagione. Credendo il compagno morto, Franco cerca di dimenticare la perdita dell'amico giocando a poker al saloon. Qui, barando, vince un'ingente somma di denaro che attira Fabienne, un'entraineuse del saloon. I due si concedono due chiacchiere in privato e, mentre Franco abbraccia la donna, lei gli punta una pistola dietro la schiena, in quanto vuole i soldi vinti da Franco. Questi cerca di riprendersi i soldi rigiocando a poker, ma perde tutto. Uscendo dal saloon, non si accorge che Ciccio \u00e8 seduto sul suo cavallo e che non \u00e8 affatto morto. \u00c8 riuscito a salvarsi grazie al collare di Santa Rosalia.\nCiccio vuole vendicarsi di Franco per averlo lasciato quasi a morire e lo porta nel deserto affinch\u00e9 la grande calura e la sete faccia implorare Franco di abbreviare le sue sofferenze con un colpo di pistola. Mentre vagano per il deserto i due incontrano un sergente sudista il quale confida loro, in punto di morte, il luogo dove \u00e8 sepolto un tesoro. I due per\u00f2 conoscono ognuno solo met\u00e0 delle indicazioni per il prezioso recupero: Ciccio conosce il nome del cimitero mentre Franco conosce il nome della tomba. I due tornano a diventare soci al cinquanta per cento, e si mettono sulle tracce dell'oro. Non sanno per\u00f2 che a desiderare quei dollari c'\u00e8 anche un altro personaggio: il Bello.\nInizialmente, vengono fatti prigionieri dell'esercito sudista, poi sono arruolati come volontari per una missione nell'esercito nordista, dopo queste peripezie i due compari raggiungono il cimitero. Qui per\u00f2 vengono intercettati dal Bello, che recupera la cassa piena di dollari. Ma proprio quando il Bello sta per montare a cavallo, viene sopraffatto da Fabienne, che scappa coi dollari. Rimasti tutti e tre stupiti, su idea del Bello decidono di formare un trio, con Ciccio e Franco come Wanted, e il Bello come bounty killer."}
{"id": "622578", "revid": "438678", "url": "https://it.wikipedia.org/wiki?curid=622578", "title": "I barbieri di Sicilia", "text": "I barbieri di Sicilia \u00e8 un film del 1967 diretto da Marcello Ciorciolini.\n\u00c8 una divertente parodia del genere bellico con il famoso duo Franco e Ciccio. \u00c8 il 68\u00b0 film della coppia e il quinto dei nove girati nel 1967.\nTrama.\nFranco Lo Persico \u00e8 un barbiere per uomo invece il cugino Ciccio Lo Persico \u00e8 un parrucchiere per signora. Tutti e due sono innamorati di Rosina Giovinazzo nipote della zia bruttina Donna Maruzza.\nNel paesino siciliano Santa Rosalia gli americani stanno per sbarcare e i tedeschi inviano il colonnello Otto von Kraus. Questi vuole fare credere di essere l\u00e0 per riposo con la moglie , ma invece \u00e8 accompagnato da due importanti chimici, Stulz e Ebner, per fermare lo sbarco degli americani.\nGli americani inviano nel paese un ufficiale per distruggere i piani dei tedeschi. Questo in paese viene presentato come Stefano Minasi, nipote del sacerdote Don Liborio. Il boss del paese Don Calogero Milazzo lo fa lavorare nel negozio di parrucchiere di Ciccio come aiutante. Attraverso una trasmittente nascosta nel confessionale della parrocchia, Stefano fa sapere agli americani quando \u00e8 il momento giusto per sbarcare in Sicilia. Quando arrivano Franco e Ciccio, per la bravura dimostrata, ricevono un premio di 10 000 dollari, con i quali apriranno un \"Coiffeur pour dames\" unito al barbiere, tutto in un negozio unico. Alla fine Steve Minasi sposa Rosalia togliendo davanti agli occhi di Franco e Ciccio la bellissima ragazza siciliana."}
{"id": "622579", "revid": "767487", "url": "https://it.wikipedia.org/wiki?curid=622579", "title": "Due rrringos nel Texas", "text": "Due rrringos nel Texas \u00e8 un film del 1967 diretto dal regista Marino Girolami.\nTrama.\nUSA, durante la guerra di Secessione. Franco Caterina \u00e8 un borghese che, a causa di un errore anagrafico \u00e8 l'unico uomo abile del paese all'arruolamento, e passa le sue giornate a bere whisky e a ballare con belle ragazze. Un giorno una pattuglia dell'esercito sudista, capeggiata dal sergente Ciccio Stevens, giunge al paese alla ricerca di volontari per l'arruolamento. Non trovando nessuno interessato, Ciccio propone a Franco di arruolarsi, ma questi si rifiuta. Ciccio decide allora di arruolarlo con la forza, poich\u00e9 teme di essere degradato dal suo capitano se torna di nuovo al forte senza volontari, e riesce nell'intento facendolo ubriacare.\nFranco inizia la sua nuova vita da soldato facendo il cuoco e le pulizie. Un giorno una staffetta manda a riferire di attaccare l'esercito nordista con tutti gli uomini disponibili. Ciccio ordina a Franco di partire con lui e di sellare due cavalli. Nella stalla fa la conoscenza di Ciro, un cavallo speciale che gli rivolge addirittura la parola e lo avverte che in realt\u00e0 l'attacco \u00e8 una trappola dei nordisti. Franco, ancora scosso per il cavallo parlante, va ad avvisare il sergente Ciccio e il comandante, ma ovviamente non viene creduto e viene messo in cella. Intanto Ciccio e gli altri soldati sudisti partono per la battaglia. Nel frattempo Ciro riesce a far evadere Franco e a scappare dal forte.\nCiccio e i soldati tornano al forte dopo la battaglia decimati: i nordisti c'erano davvero e li stavano aspettando. Venuto a sapere che Franco \u00e8 scappato, Ciccio decide di inseguirlo. Dopo averlo trovato vagando per tutto il Texas, anch'egli rimane sbigottito nel sapere che Ciro parla, ma vengono fermati da un tale Bill Carson che promette loro 1 000 dollari per riferire un messaggio a una certa Evelyne la buona. Trattasi di un tesoro: 200 000 dollari. Ciro conosce il luogo dove \u00e8 sepolto, e guida i due amici per recuperarlo. Dopo diverse peripezie, i due raggiungono il cimitero dove \u00e8 nascosto il tesoro e se ne impossessano."}
{"id": "622583", "revid": "15756", "url": "https://it.wikipedia.org/wiki?curid=622583", "title": "Distribuzione di Rice", "text": "I_0(\\tfrac{x\\nu}{\\sigma^2})&lt;/math&gt;\n | cdf = formula_1\n | media = formula_2\n | mediana =\n | moda =\n | varianza = formula_3\n | skewness =\n | curtosi =\n | entropia =\n | momgenfun =\n | funzcar =\nIn teoria delle probabilit\u00e0 la distribuzione di Rice \u00e8 una distribuzione di probabilit\u00e0 continua che descrive la distanza dall'origine di un punto \"aleatorio\" del piano euclideo \"distribuito intorno a\" un altro punto. Generalizza la distribuzione di Rayleigh.\nPrende il nome dall'ingegnere statunitense Stephen Rice, che la descrisse nel 1945.\nViene utilizzata per descrivere segnali elettromagnetici che si propagano lungo diversi cammini prima di essere ricevuti da un'antenna (multipath fading).\nDefinizione.\nLa distribuzione di Rayleigh di parametro formula_4 descrive la distanza dall'origine di un punto formula_5 le cui coordinate sono variabili aleatorie indipendenti con distribuzione normale formula_6, ovvero la variabile aleatoria\nLa distribuzione di Rice di parametri formula_8 descrive la distanza dall'origine di formula_9 (o simmetricamente la distanza di formula_10 da formula_11), dove la distanza di formula_11 dall'origine \u00e8 formula_13.\nIn altri termini, la distribuzione di Rice di parametri formula_8 descrive la variabile aleatoria\ndove formula_16 e formula_17 sono variabili aleatorie indipendenti con distribuzioni normali formula_18 e formula_19 con \nQuesta descrizione \u00e8 legata all'isotropia di formula_10.\nLa funzione di densit\u00e0 di probabilit\u00e0 della distribuzione di Rice di parametri formula_8 \u00e8\ndove formula_24 \u00e8 la funzione di Bessel di primo tipo modificata.\nPer formula_25 la funzione diventa la funzione di densit\u00e0 di probabilit\u00e0 della distribuzione di Rayleigh,\nCaratteristiche.\nLa distribuzione di Rice di parametri formula_8 ha momenti semplici di ordine pari che si possono esprimere come polinomi in formula_13 e formula_4, come \nI momenti semplici di ordini dispari non hanno invece una formula cos\u00ec semplice; possono essere espressi tramite una generalizzazione dei polinomi di Laguerre, come\nAltre distribuzioni.\nPer formula_25 la distribuzione di Rice diventa la distribuzione di Rayleigh.\nCome il quadrato di una variabile aleatoria con distribuzione di Rayleigh di parametro formula_33 segue la distribuzione chi quadrato formula_34 a due gradi di libert\u00e0, cos\u00ec il quadrato di una variabile aleatoria con distribuzione di Rice di parametri formula_35 segue la distribuzione chi quadrato non centrale formula_36 con due gradi di libert\u00e0 e parametro di non centralit\u00e0 formula_37.\nSe formula_38 \u00e8 una variabile aleatoria con distribuzione di Poisson formula_39 e formula_40 \u00e8 una variabile aleatoria con distribuzione chi quadrato formula_41, allora formula_42 segue la distribuzione di Rice di parametri formula_8."}
{"id": "622586", "revid": "287204", "url": "https://it.wikipedia.org/wiki?curid=622586", "title": "Ostrowiec \u015awi\u0119tokrzyski", "text": "Ostrowiec \u015awi\u0119tokrzyski \u00e8 una citt\u00e0 polacca del distretto di Ostrowiec \u015awi\u0119tokrzyski nel voivodato della Santacroce.&lt;br&gt;Ricopre una superficie di 46,43 km\u00b2 e nel 2006 contava 74.211 abitanti.\n\u00c8 bagnata dal fiume Kamienna. A pochi chilometri dalla citt\u00e0 si trova il parco dei G\u00f2ry \u015awi\u0119tokrzyskie.\nCaratteristiche.\nHa un parco molto esteso dove si svolgono spesso spettacoli folkloristici. Nel 1613 ha avuto il titolo di citt\u00e0. \u00c8 considerata una delle citt\u00e0 meglio illuminate della Polonia. La Chiesa di San Michele Arcangelo (Ko\u015bcio\u0142 \u015aw.Micha\u0142a Archanio\u0142a) \u00e8 situata su una collina al centro del paese. \nEconomia.\nL'industria metallurgica \u00e8 stata molto importante per la sua storia ed ora si nota una grande espansione del settore terziario e del turismo, con la piscina olimpionica e numerosi supermercati aperti di recente. La squadra di calcio della citt\u00e0 \u00e8 KSZO."}
{"id": "622593", "revid": "984922", "url": "https://it.wikipedia.org/wiki?curid=622593", "title": "Cantone di Al\u00e8s-Nord-Est", "text": "Il Cantone di Al\u00e8s-Nord-Est era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Al\u00e8s e i comuni di:"}
{"id": "622594", "revid": "287204", "url": "https://it.wikipedia.org/wiki?curid=622594", "title": "Giovanni Biavi", "text": "Biografia.\nFiglio di Giuseppe Biavi e Borosa Clarincini, nacque a Cervignano del Friuli nel 1684. Frequent\u00f2 le scuole umanistiche e filosofiche dell'allora rinomato collegio dei gesuiti di Gorizia. Nel 1705 si trasfer\u00ec a Vienna, per lo studio della Sacra Teologia. Il 17 dicembre 1707, nella chiesa cattedrale di Santo Stefano, il vescovo di Vienna Francesco Ferdinando barone di Rummel lo elev\u00f2 alla dignit\u00e0 di sacerdote.\nCompletato il corso degli studi teologici, l'abate Biavi si trasfer\u00ec a Cracovia, dove il 27 giugno 1711 ottenne la laurea in teologia e filosofia. Il principe Alessandro Lubomirski lo volle come suo segretario particolare, carica che Biavi ricopr\u00ec per un triennio. Nel 1714 pass\u00f2 alle dipendenze del genovese monsignore e poi cardinale Nicol\u00f2 Spinola, nunzio apostolico il Polonia, in qualit\u00e0 di auditore.\nNel 1721 l'abate Biavi fece ritorno a Vienna, assumendo le mansioni di segretario del cardinale Michele Federico d'Althan, accompagnando poi il porporato anche a Roma e a Napoli. Il conte Luigi Tommaso di Harrach, vicer\u00e9 di Napoli, succedette al cardinale d'Althan e trattenne Biavi alla sua corte, col titolo di consigliere, carica che copr\u00ec con grande abilit\u00e0 e generale soddisfazione.\nNel 1733 il conte di Harrach fu richiamato in patria, di conseguenza anche il consigliere Biavi abbandon\u00f2 la carriera politica, lasci\u00f2 l'Italia e si ritir\u00f2 a vita privata nella sua natia Cervignano del Friuli. Qui, lontano dal mondo politico ed aristocratico, Biavi si dedic\u00f2 allo studio all'educazione dei suoi nipoti e all'amministrazione dei propri beni. Compil\u00f2 una \"Storia dei fatti accaduti in Europa dal 1700 al 1732\" in due grossi volumi manoscritti, andati perduti nel passaggio dei suoi beni agli eredi.\nMor\u00ec nel 1755 e fu seppellito nella chiesa parrocchiale di San Michele Arcangelo di Cervignano del Friuli.\nFu membro dell' e la celebre Accademia dell'Arcadia di Roma lo accolse col nome pastorale di Fiorillo Cromonio. Nel marzo del 1732 consegu\u00ec a Roma, per s\u00e9 e per i suoi nipoti, la dignit\u00e0 di patrizio romano.\nTra le sue principali opere letterarie si possono ricordare, oltre a \"Le rime\", pubblicate a Napoli nel 1727, considerate tra migliori opere poetiche dell'Arcadia, le tragedie \"Polinice\" e \"La morte di Cesare\".\nOggi lo ricordano un'ara votiva aquileiese e per una lapide, che si trovano nella chiesetta di San Girolamo a Cervignano del Friuli. L'Amministrazione comunale gli ha dedicato una via."}
{"id": "622596", "revid": "287204", "url": "https://it.wikipedia.org/wiki?curid=622596", "title": "Fabian Carini", "text": ""}
{"id": "622598", "revid": "268111", "url": "https://it.wikipedia.org/wiki?curid=622598", "title": "Amministratori della Com\u00e9die-Fran\u00e7aise", "text": "Questa pagina elenca gli amministratori della Com\u00e9die-Fran\u00e7aise dal 1799, data dell'unione del Th\u00e9\u00e2tre de la Nation e del Th\u00e9\u00e2tre de la R\u00e9publique."}
{"id": "622600", "revid": "697352", "url": "https://it.wikipedia.org/wiki?curid=622600", "title": "Vittorio Giovanni Rossi", "text": "Biografia.\nNato da padre lombardo e madre ligure, dopo il diploma di capitano di lungo corso venne ammesso all'Accademia navale di Livorno come allievo ufficiale di complemento. Subito dopo la prima guerra mondiale fu inviato - a vent'anni - a Trieste col compito di riorganizzare la flotta abbandonata dalla Guardia di Finanza austroungarica; promosso comandante e docente della scuola nautica da lui fondata per la Guardia di Finanza italiana in Istria, vi rimase otto anni. Nel 1925 firm\u00f2 il Manifesto degli intellettuali fascisti.\nTrascorse lunghe licenze viaggiando per tutto il mondo su navi mercantili, e scrivendo instancabilmente.\n\u00c8 stato inviato speciale del \"Corriere della Sera\" ed \"Epoca\", ma nel corso di quel viaggio raramente interrotto che fu la sua vita fu anche occasionalmente marinaio e timoniere, palombaro e pescatore, carovaniere e minatore. Nel 1944 gli fu assegnato il premio Mussolini dall'Accademia d'Italia, ma Mussolini d'imperio lo cancell\u00f2 per darlo all'antifascista Marino Moretti.\n\u00c8 stato anche il primo giornalista italiano non comunista ad entrare nella Russia sovietica, dopo la seconda guerra mondiale. Fu lo stesso governo italiano dell'epoca a mediare per l'ottenimento del visto. Di questo viaggio \u00e8 testimone il libro \"Soviet\", del 1952.\n\u00c8 sepolto nel cimitero di Santa Margherita Ligure, dove ha sede anche il museo a lui dedicato, situato all'interno di villa Durazzo-Centurione.\nBibliografia.\nI contributi critici riferiti all'opera di Vittorio Giovanni Rossi consistono, per la massima parte, nelle numerose recensioni pubblicate su periodici e quotidiani dell'epoca. \u00c8 possibile peraltro citare i seguenti saggi in volumi:"}
{"id": "622601", "revid": "73560", "url": "https://it.wikipedia.org/wiki?curid=622601", "title": "Vittorio G. Rossi", "text": ""}
{"id": "622602", "revid": "1632387", "url": "https://it.wikipedia.org/wiki?curid=622602", "title": "Lago di Carezza", "text": "Il lago di Carezza (\"Karersee\" in tedesco, \"Lech de Ciareja\" in ladino) \u00e8 un piccolo lago alpino situato nell'alta Val d'Ega a nel comune di Nova Levante, a circa da Bolzano in Alto Adige, incastonato tra fitti boschi di abeti, sotto le pendici del massiccio del Latemar, che si specchia nella sua acqua cristallina.\nDescrizione.\nIl lago \u00e8 noto per i suoi colori e per questo nella lingua ladina viene chiamato anche \"\"Lec de Ergobando\" (o \"arcobo\u00e0n\"\"), cio\u00e8 \"lago dell'arcobaleno\". Il nome del lago deriva, secondo la Guida del Touring Club Italiano, dalle \"Caricaceae\", famiglia di piante dalle foglie larghe lobate (\"carezza\" sarebbe l'adattamento italiano del termine dialettale locale che indica queste piante).\nIl lago \u00e8 privo di immissari visibili ed \u00e8 alimentato da sorgenti sotterranee. La sua estensione e la sua profondit\u00e0 variano a seconda della stagione e delle condizioni meteorologiche: il livello pi\u00f9 alto \u00e8 raggiunto normalmente in tarda primavera con lo scioglimento delle nevi. In tale periodo raggiunge una lunghezza di 287\u00a0m e una larghezza di , mentre il punto pi\u00f9 profondo corrisponde a circa . L'acqua di supero scorre nel ruscello che sgorga a ovest del lago. Nei mesi successivi, il livello dell'acqua cala, finch\u00e9 verso la fine di ottobre il lago raggiunge il livello dell'acqua pi\u00f9 basso, con una profondit\u00e0 di soli . In inverno il lago di solito gela. \nLa temperatura massima dell'acqua (13 \u00b0C) viene registrata nel mese di agosto. Nelle sue acque vive il salmerino alpino. Nei boschi attorno \u00e8 molto comune il \"picea abies\", abete rosso dalle qualit\u00e0 di \"abete di risonanza\" usato nella costruzione di casse armoniche.\nIl lago \u00e8 una delle mete turistiche del Trentino-Alto Adige. \n\u00c8 raggiungibile attraverso la strada statale 241 (strada statale della Val d'Ega). La strada attraversa il passo di Costalunga, situato nelle immediate vicinanze del lago, porta a Vigo di Fassa, dove si collega con la strada statale 48 delle Dolomiti.\nIl 30 ottobre 2018, durante la tempesta Vaia, la zona \u00e8 stata colpita da raffiche di vento a oltre 120\u00a0km/h, che hanno avuto come conseguenza l'abbattimento di vaste aree dei boschi circostanti, mutando significativamente il paesaggio. Si stima che per tornare alla situazione precedente si possano impiegare decenni.\nLa leggenda della Ninfa Ondina.\nIl particolare aspetto del lago ha dato origine a leggende, in particolare una che narra della ninfa Ondina, che ne abitava le acque. Lo stregone del Latemar se ne era innamorato e tent\u00f2 pi\u00f9 volte di rapirla. Un giorno, consigliato dalla Strega del Masar\u00e8, fece apparire sopra il Lago di Carezza un bellissimo arcobaleno allo scopo di attrarre la ninfa. Quando quest'ultima usc\u00ec dalle acque vide lo stregone e fugg\u00ec spaventata. Allora il mago, preso da gran furore, prese l'arcobaleno e lo gett\u00f2 in mille pezzi nel lago. Da quel giorno nelle acque del lago di Carezza si rispecchiano tutti i colori dell'iride. \nNel 2005 \u00e8 stata posta in uno scoglio, una statua in bronzo raffigurante Ondina, opera dello scultore fassano Rinaldo \u201cReinhold\u201d Cigolla."}
{"id": "622610", "revid": "869733", "url": "https://it.wikipedia.org/wiki?curid=622610", "title": "Afaik", "text": ""}
{"id": "622612", "revid": "599013", "url": "https://it.wikipedia.org/wiki?curid=622612", "title": "Btx", "text": ""}
{"id": "622619", "revid": "984922", "url": "https://it.wikipedia.org/wiki?curid=622619", "title": "Cantone di Al\u00e8s-Ovest", "text": "Il Cantone di Al\u00e8s-Ovest era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Al\u00e8s e i comuni di:"}
{"id": "622628", "revid": "2136684", "url": "https://it.wikipedia.org/wiki?curid=622628", "title": "Ferrovia della Val Pusteria", "text": "La ferrovia della val Pusteria (in tedesco Pustertalbahn) \u00e8 una ferrovia italiana che congiunge Fortezza (BZ) con San Candido (BZ), attraversando la Val Pusteria.\nAssieme alla Drautalbahn fa parte della storica \"ferrovia carinziana\" (in tedesco \"K\u00e4rntner Bahn\"), che unisce Fortezza, sulla ferrovia del Brennero, a Maribor, sulla Vienna\u2013Trieste.\nIl gestore dell'infrastruttura \u00e8 Rete Ferroviaria Italiana, mentre il traffico ferroviario passeggeri \u00e8 operato congiuntamente dalle imprese ferroviarie Trenitalia e SAD, nell'ambito del contratto di servizio stipulato con la provincia autonoma di Bolzano.\nStoria.\nLa costruzione.\nNel 1845, a soli otto anni dall'inaugurazione della prima ferrovia austriaca, la \"Floridsdorf - Deutsch Wagram\", rappresentanti del Tirolo, tra cui Michael Sartori, sindaco di Lienz, presentarono domanda presso l'imperatore Ferdinando I d'Austria per la realizzazione di una ferrovia attraverso la Val Pusteria: si trattava di una linea a trazione equina, della lunghezza di 374 chilometri, che avrebbe collegato Bressanone a Maribor (\"Marburg\").\nLa concessione per la tratta Bressanone-Villach risale al 1858; il governo nel 1859 incaric\u00f2 dei lavori per la ferrovia del Tirolo una cooperativa di investitori nazionali e stranieri, il cui finanziamento fu concesso il 20 maggio 1869. Essa venne rinominata in seguito \"Kkp S\u00fcdbahn-Gesellschaft\". La ditta \"H\u00fcgel, Sager und Angermann\" di Monaco inizi\u00f2 i lavori sotto la direzione di Karl Prenninger e Wilhelm Ritter von Flattich per la tratta Fortezza-Lienz e, solamente tra il 1863 e il 1864, per la tratta fra Villaco e Maribor.\nIl 20 novembre 1871, dopo poco pi\u00f9 di due anni dall'inizio dei lavori, la ferrovia della Val Pusteria fu inaugurata senza alcuna cerimonia ufficiale: i fondi previsti per le celebrazioni furono invece devoluti a beneficio dei pi\u00f9 bisognosi.\nLa \"S\u00fcdbahn-Gesellschaft\" si sciolse nel 1923 dopo la fine della prima guerra mondiale; gli armamenti erano gi\u00e0 stati consegnati alle Ferrovie dello Stato italiano nel 1919.\nL'8 luglio 1908 venne inaugurata una ferrovia elettrica secondaria ad essa collegata, la Brunico-Campo Tures.\nLa gestione delle Ferrovie dello Stato.\nNel 1918, al termine della prima guerra mondiale e con l'annessione del Trentino-Alto Adige all'Italia, la ferrovia pass\u00f2 alla gestione delle Ferrovie dello Stato.\nDurante la seconda guerra mondiale, tra il 1943 e il 1944, i tedeschi smantellarono diverse porte metalliche appartenenti ai bunker del Vallo Alpino in Alto Adige per poterle riutilizzare per la blindatura di un treno che percorreva questa linea ferroviaria.\nNel 1947 si dovette dare attuazione al trattato di pace con l'Italia (Trattato di Parigi), che all'articolo 10 imponeva all'Italia di dare libero transito a persone e merci tra il Tirolo del Nord e il Tirolo Orientale. A questo scopo furono introdotti i \"Korridorz\u00fcge\" (\"treni corridoio\" a transito facilitato): si trattava di treni delle Ferrovie federali austriache (BB\u00d6, poi \u00d6BB) che circolavano sulla tratta italiana Brennero-Fortezza-San Candido, senza effettuarvi fermate per il servizio passeggeri, con divieto di salita e discesa. Erano a tutti gli effetti dei treni in servizio interno austriaco che congiungevano Innsbruck, nel Tirolo del Nord, con Lienz, nel Tirolo Orientale.\nNel 1975 inizi\u00f2 la sostituzione della trazione a vapore con quella diesel, in genere affidata alle locomotive austriache del gruppo 2043.\nNegli anni seguenti non si registrarono grandi novit\u00e0, se si eccettuano la sostituzione di alcuni ponti metallici e del viadotto di Perca al km 38+687, avvenuta fra il 1972 e il 1975. Quest'ultima opera d'arte consisteva precedentemente in una travata provvisoria \"Roth-Waagner\", a due luci, posata dal Genio Ferrovieri durante la Seconda guerra mondiale, che venne sostituita con un nuovo manufatto in cemento armato precompresso a 9 campate e di luce complessiva pari a\u00a0m 198,40.\nMolto caratteristico \u00e8 l'attraversamento del forte di Fortezza, che il treno deve effettuare per entrare in Val Pusteria. Il ponte su cui il treno passa superata la fortezza una volta era retraibile per scopi militari.\nIl rinnovamento fra il 1985 e il 1989.\nFra il 1985 e il 1989 la linea venne completamente ristrutturata ed elettrificata, sia sul tratto italiano (Fortezza-San Candido-Prato alla Drava) che su quello austriaco (Prato alla Drava-Lienz-Lendorf).\nLungo la sezione italiana furono sostituite le travate metalliche presso Fortezza (viadotto di Fortezza) e Rio di Pusteria, risanate e allargate tutte e quattro le gallerie (di cui quella di Monguelfo con lo sbancamento totale della collina sovrastante), eliminati numerosi passaggi a livello, predisposto il grande tunnel stradale obliquo sotto la stazione di Rio di Pusteria per la costruenda circonvallazione, sostituiti o risanati chilometri di binario, adeguati i piani di stazione con relativi scambi (deviatoi) - questi ultimi dotati di riscaldamento -, aggiornati tutti i sistemi di segnalamento e sicurezza.\nL'elettrificazione venne realizzata con il sistema italiano in corrente continua a 3.000 volt da Fortezza a San Candido, mentre da quest'ultima stazione e fino al confine di Stato, a Prato alla Drava, fu installata la catenaria e la palificazione di \"tipo italiano\", con l'elettrificazione in corrente alternata 16,7\u00a0Hz, 15.000 volt.\nQuesto tratto, pur posato dalle Ferrovie italiane, veniva percorso esclusivamente da treni \u00d6BB.\nPer il tratto a 3.000 volt furono costruite tre sottostazioni elettriche a Vandoies, Perca e Dobbiaco, oltre ad una \"cabina di collegamento\" alla linea del Brennero presso Fortezza.\nTutti gli impianti in territorio italiano - compresi quelli \"austriaci\" presso il confine - furono sin dall'inizio telecomandati dal centro di controllo computerizzato di Bolzano, primo impianto del genere in Europa.\nNello stesso periodo le ferrovie austriache hanno a loro volta rinnovato numerosi ponti e costruito vari sottopassi con soppressione di passaggi a livello, risanato altre opere d'arte, fabbricati di stazione e accessori, binari, impianti di sicurezza e segnalamento, oltre ad aver costruito una nuova sottostazione elettrica.\nDopo l'elettrificazione i Korridorz\u00fcge vennero trainati da locomotive bicorrente \u00d6BB 1822.\nLa linea a cavallo dei due millenni.\nDopo il rinnovamento e fino ai tempi pi\u00f9 recenti la linea ha continuato ad essere percorsa - oltre che dai \"Korridorz\u00fcge\" - da treni locali Fortezza-San Candido (con qualche collegamento diretto per Bolzano). Un esperimento di servizio \"non stop\" fra Bolzano e Brunico, quindi in servizio locale fino a San Candido, non ebbe seguito.\nIl traffico merci ha conosciuto una breve e blanda fioritura durante gli anni novanta, grazie ad una serie di \"treni FIAT\" che portavano in Italia le vetture prodotte in Polonia dalla Casa torinese; dopodich\u00e9 le quantit\u00e0 di convogli si \u00e8 ridotta sempre pi\u00f9.\nInteressante invece per alcuni anni un vivace traffico di legname fra l'Austria e San Candido (dalla cui stazione i carichi proseguono spesso con autocarri).\nNel 1997, con l'entrata in vigore degli Accordi di Schengen, i Korridorz\u00fcge non ebbero pi\u00f9 ragione di esistere, in quanto i treni in circolazione tra Innsbruck e Lienz potevano effettuare servizio passeggeri anche nella tratta italiana.\nNegli ultimi tempi, a fronte di una crescente domanda, sono stati introdotti numerosi nuovi treni locali fra Fortezza e San Candido - che inizialmente viaggiarono a cadenza oraria e poi con frequenza ogni mezz'ora -, sono state riattivate delle fermate soppresse e ne sono state attivate delle nuove.\nGiace inoltre in un cassetto un antico progetto - risalente ancora ai primi anni di esercizio - di una bretella di collegamento diretto su Bressanone, che eviterebbe l'attuale inversione di marcia a Fortezza per i convogli Bolzano-San Candido.\nOltre al sempre pi\u00f9 intenso utilizzo da parte di pendolari, questa linea \u00e8 molto apprezzata dai turisti, in particolare grazie al trasporto delle biciclette, che permette di percorrere la notevole rete di piste ciclabili sia in territorio italiano che austriaco, come la ciclabile Dobbiaco - Lienz e la ciclabile della Pusteria.\nDopo il 2000.\nNelle estati del 2008 e 2009 la linea \u00e8 stata oggetto di un ammodernamento che ha interessato soprattutto le stazioni di Fortezza, Rio di Pusteria, Vandoies, Casteldarne, San Lorenzo di Sebato, Brunico, Valdaora, Monguelfo, Dobbiaco e San Candido, con l'obiettivo di rimodulare gli incroci dei treni e di consentire il cadenzamento delle corse ogni trenta minuti. Sono state altres\u00ec previste nuove fermate a Versciaco, Brunico Nord, Chienes e Sciaves-Aica, nonch\u00e9 il potenziamento delle relazioni italo-austriache\nA cura della Provincia autonoma di Bolzano sono stati allo scopo acquistati otto elettrotreni politensione Stadler FLIRT concessi in uso alla SAD a partire dal 2008.\nIl 12 dicembre 2010 \u00e8 stata inaugurata la nuova fermata di Perca, che serve direttamente gli impianti di risalita di Plan de Corones.\nIl 13 ottobre 2013 \u00e8 stata aperta la stazione di Brunico Nord, posta accanto all'ospedale cittadino.\nIl 15 dicembre 2014 \u00e8 stata inaugurata la fermata di Versciaco, collegata direttamente con gli impianti di risalita del monte Elmo e (per loro tramite) della Croda Rossa di Sesto: ci\u00f2 ha consentito di unire infrastrutturalmente gli impianti sciistici dell'alta Pusteria, da Plan de Corones fino a Sesto.\nDalla stagione invernale 2014 il servizio ferroviario transfrontaliero \u00e8 stato ulteriormente prolungato in territorio austriaco da Sillian fino a Lienz, con cadenzamento orario.\nCaratteristiche.\nLa linea ferroviaria \u00e8 a singolo binario a scartamento normale da 1435 mm, elettrificato a corrente continua da 3000 volt.\nLa linea \u00e8 dotata del blocco elettrico conta-assi reversibile ed \u00e8 telecomandata dal Dirigente Centrale Operativo con sede a Verona Porta Nuova.\nIl tracciato percorre un ampio fondovalle, la pendenza massima \u00e8 del 22\u2030 (per mille) nel segmento tra Brunico e Perca.\nPercorso.\nLa ferrovia si dirama dalla linea del Brennero presso la stazione di Fortezza e giunge alla stazione di San Candido, risalendo il corso della Rienza. L'altitudine massima si raggiunge alla stazione di Dobbiaco, nei pressi dell'omonima sella.\nPer il 2025 \u00e8 prevista la variante di Val di Riga (\"Riggertalschleife\"), una bretella ferroviaria che collegher\u00e0 direttamente la Val Pusteria al nuovo centro di mobilit\u00e0 di Bressanone (come da comunicazione disponibile presso il sito STA e visibile in treno duranti i viaggi sulla medesima tratta).\nTraffico.\nLa tratta tra Fortezza e San Candido \u00e8 percorsa a cadenza semioraria in ambedue le direzioni dai treni regionali e regio-espressi operati da Trenitalia e SAD nell'ambito del contratto di servizio stipulato con la provincia autonoma di Bolzano. Con l'entrata in vigore dell'orario invernale 2014 una corsa all'ora attraversa il confine italo-austriaco e si attesta al capolinea orientale di Lienz (inizialmente limitato a Sillian): alla stazione di San Candido viene pertanto effettuato il cambio di personale. Negli orari di punta alcune corse in territorio italiano vengono peraltro operate sulla tratta Bolzano-San Candido, impegnando cos\u00ec anche parte della ferrovia del Brennero.\nNel secondo dopoguerra la ferrovia pusterese fu altres\u00ec utilizzata dalle \u00d6BB per operare il \"Korridorzug\" Lienz-Innsbruck, ovvero un servizio a carattere regionale con deroga alle regole doganali e di controllo passaporti per il passaggio in territorio italiano (ove non erano consentite fermate). Il divieto di fermarsi in Italia cadde nel 1998 e i treni austriaci iniziarono pertanto a servire anche le stazioni altoatesine. Il servizio poi cess\u00f2 nel dicembre 2013."}
{"id": "622630", "revid": "834", "url": "https://it.wikipedia.org/wiki?curid=622630", "title": "M2m", "text": ""}
{"id": "622631", "revid": "1573940", "url": "https://it.wikipedia.org/wiki?curid=622631", "title": "Osanna! L'angelo sterminatore", "text": "Osanna! L'angelo sterminatore \u00e8 l'unico LP del gruppo anarcho punk/goth rock italiano Rivolta dell'Odio, pubblicato nel 1986."}
{"id": "622633", "revid": "1603714", "url": "https://it.wikipedia.org/wiki?curid=622633", "title": "Marghera", "text": "Marghera \u00e8 una localit\u00e0 del comune di Venezia.\nSituata sulla terraferma e in continuit\u00e0 con Mestre (dalla quale \u00e8 separata dalla ferrovia Milano-Venezia), si articola in un quartiere residenziale e in un porto commerciale con annessa zona industriale, uno dei pi\u00f9 importanti del genere in Italia.\nCon altri sobborghi vicini costituisce la municipalit\u00e0 di Marghera, istituita nel 2005 dall'ex quartiere 13 \"Marghera-Catene\" (a sua volta formato, fino al 1997, dai quartieri 17 Marghera-Catene e 18 Malcontenta).\nOrigini del nome.\nSecondo una definizione fantasiosa e popolare, il toponimo deriverebbe dal veneziano \"mar ghe gera\", letteralmente \"mare c'era\" (ovvero \"c'era il mare\"), espressione con cui si cominci\u00f2 ad indicare la zona dove si sarebbe costruito il porto, un tempo paludosa. Questo tuttavia contrasta con un fattore noto: come gi\u00e0 detto, \"Marghera\" \u00e8 infatti ben pi\u00f9 precedente e indicava in origine un piccolo borgo situato presso San Giuliano, sulle rive del Canal Salso. In seguito il toponimo si estese anche all'area della Marghera attuale, un tempo nota come \"Bottenighi\".\nUn'interpretazione di Wladimiro Dorigo ipotizza che il nome deriverebbe dal latino \"Maceria\" \"muro a secco\", alludendo al pietrame usato dai romani per delimitare le propriet\u00e0. Giovan Battista Pellegrini, traendo spunto dall'antica forma \"Malghera\", lo ritiene piuttosto un fitonimo derivato da melica. Un'ulteriore etimologia, che si basa su un'altra antica forma \"Mergaria\", la avvicina al verbo latino \"mergo\" (\"immergo\") con il significato quindi di \"luogo dove \u00e8 concesso affondare i relitti\"; ovvero un punto, generalmente istituito presso tutti gli antichi porti, in cui le vecchie imbarcazioni dal legno ormai marcito e irrecuperabile venivano affondate.\nIn tutti i documenti e cronache medioevali e anche nelle storie dei primi secoli dell\u2019et\u00e0 moderna in cui si accenni all'antica Marghera si pu\u00f2 notare che il nome originario era \"Mergaria\". Qui ci limitiamo a citare tre documenti e cio\u00e8 uno del Trecento, uno del Quattrocento e uno del Cinquecento per dimostrare appunto la continuit\u00e0 del predetto nome, il quale fu poi corrotto in \u2018Marghera\u2019 nella parlata veneziana, come anche furono per esempio i cognomi Faletro in \"Falier\", Cornario in \"Corner\" e Venerio in \"Venier\":\n1) Il doge Francesco Dandulo (\"vulgo\" 'Dandolo') (1329-1339) fece riordinare e raccogliere tutti gli statuti in vigore nel Comune di Treviso a beneficio del nuovo podest\u00e0 locale Marino Faletro, il quale sar\u00e0 poi a sua volta doge (1354-1355); gli stessi furono stampati a Venezia nel 1768 e dunque a p.\u00a091 leggiamo:\n\"De domibus faciendis in Mergaria et bucca sigloni pro habitatione custodum [\u2026] ordinamus, quod in Mergaria et bucca sigloni in locis utilioribus et magis idoneis fiat una domus competens cum turrisella [\u2026] in quibus custodes tute, commode et continue valeant habitare\u2026\"\nInsomma si doveva costruire a Marghera una casa speculatoria per le guardie confinarie che il comune di Treviso vi avrebbe posto.\n2) L\u201911 dicembre 1460 a Venezia il Consiglio dei Dieci deliber\u00f2 di scagionare un ragazzino di Marghera, Ludovico Segato, dall\u2019accusa di omicidio e di sodomia perch\u00e9 una sua commissione si era recata col\u00e0 e aveva accertato che il piccolo, il quale aveva ucciso con un pugnale Antonio Pavano, un sodomita che aveva preso a percuoterlo per convincerlo a sopportare i suoi abusi sessuali, era di et\u00e0 inferiore al limite di legge previsto perch\u00e9 si potesse essere accusati di delitti ed era quindi stato giudicato non colpevole:\n\"\u2026 videlicet nobiles viri ser Nicolaus Truno Inquisitor [\u2026] iverint ad videndum puerum in Mergaria et clarissime cognoverint ille puerum esse citra aetatem\u2026\"\n3) In una relazione della battaglia di Vicenza del 7 ottobre 1513 inviata il 17 seguente da Jacques de Bannissis, segretario dell\u2019imperatore Carlo V, all\u2019arciduca Carlo d\u2019Austria il nome \u00e8 ancora \"Mergaria\":\n\"\u2026 accesserunt ad Mergariam, qui locus propinquior est ipsis Venetiis, nec per diametrum plus quam duobus milibus passuum a Venetiis distans, quem Veneti munierant et presidio firmaverant, quem nostri vi expugnarunt et incenderunt et, injectis bombardis ad litus maris, cum eis in Venetias sagittarunt\u2026\"\nL\u2019esercito imperiale si era impadronito del presidio costruito dai veneziani a Marghera e l\u2019aveva incendiato per poter cos\u00ec installare su quel lido una batteria di potenti bombarde con le quali aveva poi cominciato a bombardare la stessa Venezia.\nStoria.\nPrima della costruzione del Porto e del quartiere residenziale, la localit\u00e0 era una zona perlopi\u00f9 paludosa conosciuta come \"i Bottenighi\". Le uniche sue strade erano via Catene che proseguiva da via del Parroco a Chirignago, e via Bottenigo che da via Catene si perdeva nella barena. Dove oggi si trova via Fratelli Bandiera vi era invece un grande canale di scolo (di cui l'attuale strada era l'argine) che giungeva alla Malcontenta; faceva parte del complesso idraulico costituito dal grande argine \"de intestadura\", realizzato nel Trecento, che raccoglieva le acque della Brenta Vecchia e degli altri corsi d'acqua a sud del Canal Salso per deviarle lontano da Venezia, attraverso la foce del \"Brenta Resta d'Aio\" (presso Fusina).\nIl toponimo \"Marghera\" (anticamente \"Malghera\") si riferiva invece ad una piccola borgata posta sulle sponde del Canal Salso, nell'odierna localit\u00e0 San Giuliano di Mestre. Era composta da alcune case, una chiesa e alcuni magazzini destinati a fungere da sosta doganale lungo il suddetto canale per le merci dirette da e per Venezia. Nel 1805 l'impero asburgico decise di edificare un grande complesso difensivo nel luogo dove c'era il villaggio, radendolo al suolo e mantenendone il nome. Il Forte Marghera, tutt'oggi esistente, fu negli anni 1920 fonte di ispirazione per la scelta del nome per il nuovo quartiere residenziale con annessa zona industriale.\nLa fondazione di Marghera.\nAll'inizio del Novecento Venezia si dimostrava incapace di diventare una citt\u00e0 industriale e portuale in grado di concorrere con gli altri centri del Mediterraneo soprattutto per la mancanza di un luogo adatto a questo scopo. Al contempo si poneva un problema demografico, in quanto il centro storico non disponeva di ulteriori spazi edificabili e la gran parte degli abitanti era stipata in case sovraffollate e in condizioni igieniche carenti.\nIl 1\u00ba febbraio 1917 si costitu\u00ec un \"Sindacato di studi per imprese elettrometallurgiche e navali nel porto di Venezia\" che incaric\u00f2 l'ingegnere Enrico Coen Cagli di un progetto da realizzarsi nell'area di Bottenigo, una localit\u00e0 rurale e barenicola posta ai margini nordoccidentali della laguna e allora ricadente nel comune di Mestre. Coen Cagli diede una risposta \"triplice\" che prevedeva la realizzazione di un porto commerciale (350 ha, cui si aggiungeva un piccolo porto dei petroli di 30 ha), un'area industriale (700 ha) e un quartiere residenziale (225 ha). Il 15 maggio dello stesso anno il progetto fu approvato dal Consiglio superiore dei lavori pubblici con il coinvolgimento del comune di Venezia.\nIl 12 giugno il Sindacato istitu\u00ec la societ\u00e0 anonima \"Porto industriale di Venezia\" e con a capo il presidente della SADE Giuseppe Volpi. Il 23 luglio il presidente del Consiglio Paolo Boselli, il sindaco di Venezia Filippo Grimani e lo stesso Volpi firmarono una convenzione per la costruzione del porto e del quartiere residenziale, approvata e resa esecutiva il 26 luglio. Nel documento si disponeva, tra l'altro, l'esproprio di Bottenigo in favore del comune di Venezia, nonch\u00e9 della zona orientale della Malcontenta, allora frazione di Mira. Questa decisione provoc\u00f2 non pochi attriti con l'amministrazione mestrina che aveva chiesto invano di partecipare all'operazione attraverso l'istituzione di un consorzio intercomunale, e a nulla valsero le proteste del sindaco Carlo Allegri il quale non era nemmeno stato interpellato. Quello che alcuni videro come un asservimento della Terraferma a Venezia culmin\u00f2 nel 1926, quando un decreto di Mussolini (R.D. 15/07/1926 n. 1317, G.U. 09/08/1926 n. 183) soppresse l'autonomia amministrativa dei comuni di Mestre, Zelarino, Favaro Veneto e Chirignago.\nLa realizzazione del quartiere residenziale fu affidata all'ingegner Pietro Emilio Emmer, il quale nel 1919 produsse un piano regolatore ispirato al modello della citt\u00e0 giardino elaborato da Ebenezer Howard, ovvero una realt\u00e0 che cercava di sintetizzare lavoro e ambiente naturale.\nI lavori alla zona industriale cominciarono gi\u00e0 nel 1919, mentre il 10 maggio 1921, presente il ministro Giulio Alessio, fu inaugurato il cantiere del quartiere residenziale.\nLa citt\u00e0 giardino.\nLa citt\u00e0 giardino fu pensata allo scopo di creare un quartiere residenziale vicino al nuovo polo industriale di Marghera. Come gi\u00e0 accennato, il piano regolatore venne affidato a Pietro Emilio Emmer che si ispir\u00f2 all'inglese Ebenezer Howard e al suo modello di citt\u00e0 giardino. In base al progetto, si sarebbero dovute costruire case salubri e accoglienti per ospitare i veneziani che sarebbero andati a lavorare nelle fabbriche, ovviando anche ai problemi di sovrappopolazione che angustiavano il centro storico.\nEmmer concep\u00ec un centro caratterizzato da ampi spazi e molto verde. Era stato progettato un grande viale alberato largo 80 metri e lungo 700 da cui si sarebbero diramate laterali larghe 26 metri con aiuole che dividevano la strada dal marciapiede. I giardini privati dovevano essere almeno quattro volte pi\u00f9 estesi dell'edificio annesso; inoltre, ogni edificio non poteva distare meno di 15 metri dagli edifici vicini e non poteva superare i tre piani. Nel centro del quartiere dovevano sorgere tutte le strutture che ospitavano i servizi pubblici come scuole, uffici comunali, teatri, ospedali, biblioteche e mercati, in modo da favorire l'aggregazione di una comunit\u00e0 solida.\nI lavori incontrarono sin dall'inizio gravi rallentamenti, con l'esproprio delle case e delle terre dei residenti della zona e la conseguente chiusura delle attivit\u00e0 contadine e di pascolo. Nel 1925, a quattro anni dall'apertura del cantiere, resistevano ancora numerosi edifici rurali da abbattere tra le case di nuova erezione (realizzate anche con il materiale di recupero delle vecchie costruzioni).\nIl progetto and\u00f2 in fumo quando il comune di Venezia smise di finanziare il progetto a causa della scarsit\u00e0 di fondi. Le fabbriche, contrariamente al previsto, finirono per assumere soprattutto personale residente nelle zone limitrofe, facendo saltare la connessione tra la zona industriale e il quartiere residenziale. A questo punto le norme previste dal progetto verranno via via abbandonate.\nGli anni recenti.\nDurante la seconda guerra mondiale il porto divent\u00f2 un obiettivo sensibile per gli Alleati che lo bombardarono a pi\u00f9 riprese, bloccandone le attivit\u00e0 e coinvolgendo purtroppo anche gli abitati contigui. A guerra finita al posto delle industrie restavano solo macerie, tuttavia la produzione riprese e a partire dagli anni cinquanta Porto Marghera cominci\u00f2 ad essere uno dei poli industriali pi\u00f9 conosciuti del Paese. Una delle prime produzioni fu il ciclo dell'azoto, precursore della produzione di fertilizzanti, dapprima per l'Agrimont, poi per Enichem Agricoltura.\nLo sviluppo di Marghera comport\u00f2 la nascita o lo sviluppo di altri centri abitati vicini, come Catene, sviluppatasi negli anni cinquanta intorno alla parrocchia di Santa Maria della Salute: raggiunse la massima espansione negli anni sessanta, sia dal punto di vista delle attivit\u00e0 produttive che da quello demografico, attirando numerosi abitanti dal centro storico e dai comuni vicini.\nSecondo l'Accordo di Programma sulla Chimica a Porto Marghera, nel 1999, su un'area di 2000 ettari (tra insediamenti industriali e canali portuali) erano presenti Enichem, EVC, Edison Termoelettrica, Elf Atochem, Crion, Sapio, Agip Petroli, Esso Italiana, Api, Ausimont, Montefibre, San Marco Petroli, Decal, Agip Gas, Ambiente.\nAl 2006, delle aziende che erano ivi insediate rimangono Ineos Vinyls Italia (ciclo del cloro), Gruppo Sapio, Solvay Fluor Italia, Arkema, Montefibre, Eni (direttamente, con la Raffineria di Venezia ma anche con Syndial - ciclo del cloro e Polimeri Europa - cracker etilene): aveva gi\u00e0 chiuso Dow Poliuretani Italia.\nAll'apice della sua storia (1971), tutto l'insediamento industriale (per la maggior parte occupato da aziende del gruppo Montedison ed Eni), composto anche da compagnie estranee alla chimica (Alumix, Samim, Enel, Ilva ecc.), \u00e8 arrivato ad avere 200 aziende che impiegavano 35.724 persone: ad oggi, compreso anche il Cantiere navale di Marghera di Fincantieri, risultano impiegate 13.560 persone.\nSecondo l'analisi di Anthony Candiello, riportata nel suo saggio \"Marghera 2009. Dopo l\u2019industrializzazione\", il declino di Porto Marghera \u00e8 scaturito dal fatto che la classe dirigente del tempo ha preferito puntare sullo \"status quo\", mantenendo certamente inalterato il livello occupazionale ma non richiedendo alle imprese ulteriori investimenti in ricerca e sviluppo (il Centro Studi Luccini parla di lentezze nel processo di adeguamento tecnologico, scientifico, organizzativo): a ci\u00f2 poi si sono aggiunte l'austerity e le normative ambientali pi\u00f9 stringenti, unite ad una crescita delle rivendicazioni sindacali, e quindi ai fenomeni di delocalizzazione. L'OECD, nel suo \"Territorial Reviews - Venezia Metropoli\", fa infine notare come negli anni sessanta i paesi fornitori delle materie prime inviate a Marghera per essere raffinate abbiano iniziato a costruire sul proprio suolo gli impianti per questo genere di lavorazione, contribuendo alla crisi del Petrolchimico. \nNel 2008, il gruppo vicentino Cereal Docks ha acquistato lo stabilimento della multinazionale americana Bunge ed un secondo impianto per la produzione di biocombustibili a partire dalla lavorazione dei semi oleosi. Materie prime e prodotti finiti sono movimentati tramite collegamenti portuali e ferroviari, ad eccezione di una quota ceduta via \"pipeline\" all'impianto prossimale dell'ENI.\nIn questi ultimi anni Marghera si sta trasformando, sia nella zona industriale che nel quartiere urbano. La zona industriale sta guardando al futuro in un'ottica di uno sviluppo sostenibile che rispetti l'ambiente e che al tempo stesso salvaguardi l'occupazione; in questa ottica \u00e8 stato creato il VEGA Science Technology Park, un parco scientifico-tecnologico che ospiter\u00e0 molte nuove aziende. Nel 2006 \u00e8 stato inaugurato il nuovo ponte strallato di Porto Marghera, che per l'insolita estetica curvilinea \u00e8 stato definito come un simbolo della riqualificazione dell'area industriale. Il quartiere urbano si sta anch'esso evolvendo da periferia dormitorio di Venezia e Mestre in una realt\u00e0 con una fisionomia propria, cercando di rispettare l'idea originaria che voleva fare di Marghera una \"citt\u00e0 giardino\".\nA partire dal 1998, con il finanziamento della regione Veneto \u00e8 nato il progetto SIMAGE per il monitoraggio della qualit\u00e0 dell'aria dell'area industriale di Marghera e la gestione delle emergenze di contaminazione chimica a seguito di incidenti industriali.\nA Marghera fa riferimento anche il poeta Andrea Zanzotto che ha dedicato una lirica ispirata al suo paesaggio.\nMonumenti e luoghi d'interesse.\nArchitetture religiose.\nChiesa di Sant'Antonio di Padova.\nNel 1925 il vescovo di Treviso Andrea Giacinto Longhin (la terraferma veneziana appartenne alla sua diocesi sino al 1927) preg\u00f2 i frati minori della provincia veneta di occuparsi della cura religiosa del nascente quartiere, in quanto troppo distante dal duomo di Mestre. Solo verso la fine del 1926 i frati di San Michele in Isola cominciarono ad officiare presso un'aula delle scuole \"Filippo Grimani\". Nel 1929 venne istituita la casa religiosa e nel 1946 la parrocchia.\nPer quanto riguarda l'erezione della chiesa progettata da Angelo Scattolin (che in base al piano originario della citt\u00e0 giardino doveva essere una chiesa-ossario), i lavori procedettero con molta difficolt\u00e0: iniziata nel 1935, nel 1939 veniva benedetta la cripta; le opere rimanenti furono portate a termine grazie a una donazione del conte Giuseppe Volpi.\nChiesa di Ges\u00f9 Lavoratore.\n\u00c8 il riferimento religioso per la zona meridionale di Marghera, e in particolare per il quartiere di Ca' Emiliani.\nL'idea di costruire questa chiesa era stata concepita gi\u00e0 negli anni trenta, tuttavia l'effettiva realizzazione fu rimandata al dopoguerra per ragioni economiche. Progettata da Angelo Scattolin, \u00e8 un grande edificio con pianta a croce greca e in mattoni a vista. Fu benedetta il 1\u00ba maggio 1954 dal patriarca di Venezia Angelo Roncalli, divenendo cos\u00ec la prima chiesa italiana intitolata a Ges\u00f9 Lavoratore.\nLa gestione della parrocchia \u00e8 affidata a una piccola comunit\u00e0 salesiana.\nLe pareti sud dell'edificio sono state adibite a palestra di roccia da un'associazione di free climber.\nChiesa di San Michele.\nSi trova nella zona centro-orientale dell'abitato, rivolta verso la zona industriale.\nProgettata da Brenno Del Giudice, l'intitolazione \u00e8 un riferimento a Michele Pasquato, presidente degli industriali veneti che ne aveva finanziato la costruzione. Iniziata nel 1950, fu consacrata nel 1951 e definitivamente conclusa nel 1954.\n\u00c8 un edificio neoromanico in mattoni a vista. L'interno \u00e8 formato da un'unica navata con tre cappelle per lato.\nNel 1993 il catino dell'abside fu dipinto con le scene della Pentecoste e dell'Ultima cena da Ernani Costantini, lo stesso pittore dipinse anche le pareti laterali del presbiterio con \"La chiamata di Pietro\" e \"La pesca miracolosa\" nel 1996.\nChiesa di San Pio X.\nSituata nella zona centro-occidentale del quartiere, fu eretta a partire dal 1964 su progetto dell'architetto Vinicio Lazzari. La parrocchia era stata istituita gi\u00e0 nel 1956 (a qualche anno dalla canonizzazione di papa Pio X) su iniziativa del patriarca Angelo Giuseppe Roncalli che la diede in gestione agli Orionini.\nChiesa della Santissima Risurrezione.\nLa parrocchia fu costituita nel dicembre 1970, al tempo della costruzione del nuovo e poi popoloso quartiere Cita. Dapprima ospitata in un appartamento a piano terra dovette trasferirsi per un ventennio in un provvisorio prefabbricato situato in una posizione esterna al centro dell\u2019edificato. Soltanto nel 1994 dopo il fallimento della societ\u00e0 immobiliare proprietaria del complesso la curia patriarcale riusc\u00ec ad acquistare il terreno e in seguito a dare inizio al nuovo attuale edificio di culto e al patronato, inaugurati nel 1997.\nLa chiesa attuale, situata in un'area a verde, fu progettata dell\u2019architetto Giovanni Zanetti. La pianta trapezoidale dell\u2019aula converge verso l\u2019altare illuminata da oculi laterali e dal grande rosone absidale; la affianca la cappella del Santissimo chiusa, e contemporaneamente aperta, da pareti di vetro; all\u2019altro lato \u00e8 la cappellina battesimale che si apre con un\u2019ampia vetrata su un rigoglioso giardinetto.\nIn particolare e differenza di molte altre chiese contemporanee la concezione progettuale pot\u00e9 gi\u00e0 prevedere gli elementi fondamentali di illustrazione liturgica, dipinti \u2013 in tempo per la consacrazione della chiesa \u2013 da Ernani Costantini: il grande dipinto della \"Risurrezione di Cristo\" disposto in una apposita breccia nel muro absidale, \"Cristo e l\u2019adultera\" su una parete laterale e la complessa tela \"Sulle rive del Giordano\" per il fonte battesimale. Qualche anno pi\u00f9 tardi, nel 2005, sempre Costantini realizz\u00f2 lo sgraffito esterno \"Le Pie Donne al sepolcro\" sopra il portale principale.\nChiesa dei Santi Francesco e Chiara.\nPosta nella zona occidentale, a breve distanza dalla tangenziale, la sua parrocchia fu istituita nel 1988 ed \u00e8 per questo la pi\u00f9 recente del patriarcato di Venezia.\nL'attuale chiesa venne eretta e consacrata nel 2005. Al suo interno spiccano i frammenti delle reliquie dei santi Francesco e Chiara poste alla base dell'altare principale, il tetto a forma di albero, le vetrate che rappresentano gli elementi del Cantico dei Cantici.\nLa chiesa precedente, oggi sconsacrata, viene usata come aula polivalente del patronato (\"Sala San Francesco\"). Pi\u00f9 piccola e semplice, \u00e8 costituita da un'unica aula rettangolare coperta dal tetto a doppio spiovente. La facciata a capanna ha i profili in pietra e presenta una lunetta scolpita sopra l'ingresso.\nOratorio della Rana.\nIntitolata alla Beata Vergine delle Grazie, si trova nei pressi di Ca' Emiliani, affacciata alla fine di via Fratelli Bandiera.\nTrae il nome dalla famiglia di possidenti che la fece costruire nel XVI secolo, assieme all'omonimo borgo rurale di cui oggi non resta traccia. Dopo un periodo di decadenza, nel 1900 fu acquistata e restaurata da Antonio Marcolin e Luigi Ballarin per essere riaperta al culto.\nCon l'istituzione della parrocchia di Ges\u00f9 Lavoratore, la chiesetta venne nuovamente sconsacrata e ridotta a officina, ma ne \u00e8 previsto il restauro.\nSociet\u00e0.\nIl quartiere oggi conta 17.522 abitanti (28.622 se si considera l'intera municipalit\u00e0), ed \u00e8 attorniato da diversi sobborghi, tra i quali Catene (6.419 ab.), Villabona (1.147), Ca' Emiliani (323 ab.), Ca' Sabbioni (586 ab.), Ca' Brentelle (459 ab.) e la Malcontenta (899 ab.), localit\u00e0 che si estende anche nel comune di Mira dove sorge la nota villa palladiana. Marghera, che \u00e8 sede di un vicariato del patriarcato di Venezia, conta otto parrocchie.\nCultura.\nMusica.\nIn seguito alla sentenza di assoluzione di tutti gli imputati relativamente alle morti, dovute all'esposizione di prodotti tossici, degli operai del petrolchimico di Marghera, le band ska italiane Banda Bassotti e Talco hanno composto due canzoni sul tema: \"Marghera 2 novembre\" nell'album \"L'altra faccia dell'impero\" (2002), e \"Tutti assolti\" nell'omonimo album (2005).\nNel 1966 si form\u00f2 a Marghera la band Le Orme, molto famosa nel genere di rock progressivo italiano sia durante gli anni di attivit\u00e0 che nei nostri giorni.\nMarghera, inoltre, \u00e8 la \"patria\" di una band molto nota negli anni novanta per il suo suono di pura matrice reggae ma interpretato in dialetto veneziano, ovvero i Pitura Freska. Il gruppo, capitanato da Gaetano Scardicchio, in arte Sir Oliver Skardy, e da Francesco Casucci, in arte Ciuke (che poi abbandoner\u00e0 il gruppo a causa di una lunga malattia), e con le maestranze musicali di Marco Forieri, Francesco Duse, Valerio Silvestri e Cristiano Verardo, hanno fatto di una realt\u00e0 locale come Venezia, Marghera e dintorni, una voce da divulgare a livello nazionale ponendo, con la cantata in veneziano, problematiche e realt\u00e0 suburbane dimenticate dalla grande politica e dalla realt\u00e0 amministrativa locale; tanto che la band ha dedicato un celebre brano reggae a Marghera, contenuto nell'album \"Na bruta banda\".\nEmilio De Sanzuane (1920-2012) \u00e8 stato un poeta-paroliere ed editore, autore di molte canzoni in dialetto veneziano: \"Vecchia Venezia\", \"Ciaro de luna\", \"Pergolo sul rio\", \"Do' basi de fogo\". Notevole \u00e8 stata la collaborazione con il compositore Italo Salizzato, vanno ricordate le canzoni: \"Invito a Venezia\", \"Basime,strenzime,\" \"Te ciapo per man\" (I Take you by the hand), \"Cara venezia mia\", \"Aurevoir a Venise\", \"Venezia fiorita\", \"Al ponte de le tette\", \"Care gondole\", \"Polenta e pesce a gog\u00f2\", \"Una coperta ricamata\", \"Romantica Venezia\" e tante altre.\nNei mesi di giugno, luglio e agosto ha luogo il Marghera Estate Village, una rassegna all'aperto di concerti e manifestazioni serali, riportata nella sua sede originaria dopo il trasferimento temporaneo a Parco S.Giuliano.\nInfrastrutture e trasporti.\nFerrovie.\nL'area residenziale \u00e8 servita dalla stazione di Mestre (che in effetti \u00e8 interposta tra l'estremit\u00e0 sud di Mestre e l'estremit\u00e0 nord di Marghera); parte del porto e della zona industriale sono raggiungibili tramite la stazione di Venezia Porto Marghera.\nLa zona industriale \u00e8 servita dal terminal commerciale della stazione di Venezia Marghera Scalo, attiva per i soli treni merci.\nMobilit\u00e0 urbana.\nIl trasporto pubblico urbano a Marghera \u00e8 gestito da ACTV. La Municipalit\u00e0 \u00e8 servita da una serie di linee urbane che garantiscono un collegamento con Venezia - piazzale Roma e con le altre zone della conurbazione mestrina; la linea notturna (N2) permette un collegamento con Venezia - piazzale Roma ed \u00e8 in coincidenza con il servizio notturno di navigazione.\nLa linea T2 della tranvia di Mestre, attraversa Marghera concludendo la sua corsa presso il centro commerciale Panorama.\nIn passato Marghera era servita da alcune linee filoviarie."}
{"id": "622644", "revid": "486946", "url": "https://it.wikipedia.org/wiki?curid=622644", "title": "Jetlag (gruppo musicale)", "text": ""}
{"id": "622647", "revid": "767487", "url": "https://it.wikipedia.org/wiki?curid=622647", "title": "Tutto tace", "text": "Tutto tace \u00e8 un LP della Hardcore punk band ferrarese Impact."}
{"id": "622648", "revid": "1784425", "url": "https://it.wikipedia.org/wiki?curid=622648", "title": "Mwai Kibaki", "text": "\u00c8 stato il terzo Presidente del Kenya, rieletto il 30 dicembre 2007.\nOrigini.\nNato al villaggio di Gatuyaini, nella divisione di Othaya del distretto di Nyeri, era stato battezzato Emilio Stanley dai missionari italiani, anche se usa raramente quei nomi. Kibaki appartiene al pi\u00f9 grande gruppo etnico keniota, i kikuyu (22% della popolazione).\nDa giovane frequenta le scuole missionarie in Kenya, poi passa in Uganda alle scuole economiche, risultato uno dei migliori studenti vince una borsa di studio nel Regno Unito.\nAttivit\u00e0 politica.\nNel 1978 diventa vicepresidente del Kenya sino al 1988. Nel 2002 vince le elezioni presidenziali, scampando ad un incidente stradale che lo costrinse su una sedia a rotelle, succedendo al padre della patria Jomo Kenyatta e a 24 anni di regime del Presidente Daniel Arap Moi, ed avvia una serie di riforme economiche.\nCerca di far passare una proposta di nuova costituzione, ma viene bocciata in un Referendum, anche per il decisivo sostegno per il \"No\" dell'ancora popolarissimo Moi.\nIl 25 luglio 2007 Kibaki designa Moi come inviato di pace nel Sudan (per la crisi del Darfur), considerata la sua grande esperienza e conoscenza degli affari africani, nonch\u00e9 la sua elevata statura di uomo di stato. Moi vuole aiutare il processo di pace nel Darfour, applicando l'accordo preliminare siglato nel 2005.\nLa stampa Keniota speculava che Moi e Kibaki pianificassero un'alleanza in vista delle elezioni di Dicembre 2007\nIl 28 agosto 2007, Moi annuncia il suo appoggio alla rielezione di Kibaki e critica aspramente le due opposizioni del cartello Arancione del Movimento Democratico Arancione (ODM) definendole di natura tribale.\nViene rieletto il 30 dicembre 2007, dopo elezioni contestate per brogli dall'opposizione guidata dal candidato Raila Odinga, appartenente alla terza etnia del Paese, i Luo, suo avversario alla Presidenza. Anche gli organismi di controllo internazionali hanno segnalato irregolarit\u00e0 alle elezioni del 27 dicembre 2007, il cui esito \u00e8 stato proclamato tre giorni dopo."}
{"id": "622651", "revid": "767487", "url": "https://it.wikipedia.org/wiki?curid=622651", "title": "Giro del Belgio 1984", "text": "Il Giro del Belgio 1984, sessantaseiesima edizione della corsa e valida come evento UCI categoria CB.1, si svolse dal 14 al 19 agosto 1984, per un percorso totale di 900,2\u00a0km suddiviso in 5 tappe. Fu vinto dal belga Eddy Planckaert che concluse il giro con il tempo totale di 22 ore, 22 minuti e 5 secondi, alla media di 40,24\u00a0km/h."}
{"id": "622653", "revid": "2034231", "url": "https://it.wikipedia.org/wiki?curid=622653", "title": "Stephen O. Rice", "text": "\u00c8 stato uno dei pionieri della teoria della comunicazione.\nNel 1983 gli venne attribuito la IEEE Alexander Graham Bell Medal. Porta il suo nome il \"Stephen O. Rice Award\" istituito nel 1975."}
{"id": "622656", "revid": "611126", "url": "https://it.wikipedia.org/wiki?curid=622656", "title": "Motto dell'Unione Sovietica", "text": ""}
{"id": "622658", "revid": "78273", "url": "https://it.wikipedia.org/wiki?curid=622658", "title": "Motto dell'URSS", "text": ""}
{"id": "622660", "revid": "62748", "url": "https://it.wikipedia.org/wiki?curid=622660", "title": "Giro del Belgio 1985", "text": "Il Giro del Belgio 1985, sessantasettesima edizione della corsa e valida come evento UCI categoria CB.1, si svolse dal 13 al 18 agosto 1985, per un percorso totale di 920,3\u00a0km suddiviso in 1 prologo pi\u00f9 5 tappe. Fu vinto dal belga Ludo Peeters che concluse il giro con il tempo totale di 23 ore, 21 minuti e 14 secondi, alla media di 39,4\u00a0km/h."}
{"id": "622666", "revid": "767487", "url": "https://it.wikipedia.org/wiki?curid=622666", "title": "Alterazione della struttura", "text": "Alterazione della struttura \u00e8 l'unico album in formato LP del gruppo italiano Peggio Punx, autoprodotto e pubblicato col nome Peggio nel 1992 dalla Wide Records.\nIl gruppo aveva precedentemente pubblicato due album in formato 12 pollici: \"Ci stanno uccidendo al suono della nostra musica\" nel 1984 e \"Cattivi maestri\" nel 1989."}
{"id": "622675", "revid": "256896", "url": "https://it.wikipedia.org/wiki?curid=622675", "title": "E.N.S.E.", "text": ""}
{"id": "622683", "revid": "110157", "url": "https://it.wikipedia.org/wiki?curid=622683", "title": "Cantone di Al\u00e8s-Sud-Est", "text": "Il Cantone di Al\u00e8s-Sud-Est era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Al\u00e8s e i comuni di:"}
{"id": "622686", "revid": "37401", "url": "https://it.wikipedia.org/wiki?curid=622686", "title": "Ethos", "text": "Ethos (\u1f26\u03b8\u03bf\u03c2) \u00e8 un termine greco (il cui significato, in origine, era \"il posto da vivere\") che pu\u00f2 essere inteso in diversi modi.\nPu\u00f2 significare \"inizio\", \"apparire\", \"disposizione\" e da qui \"carattere\" o \"temperamento\". Dalla stessa radice greca deriva il termine \"ethikos\" (\u1f20\u03b8\u03b9\u03ba\u03cc\u03c2) che significa \"teoria del vivere\", da cui il termine moderno etica.\nCon \"ethos popolare\", nella sua accezione hegeliana e moderna, pu\u00f2 intendersi l'insieme di quei valori e quelle norme, di quei codici di comportamento i quali, interiorizzati dall'individuo in funzione della sua integrazione sociale, costituiscono e determinano la disposizione, il carattere, il temperamento culturale di una data popolazione.\nRetorica.\nNella retorica \"ethos\" \u00e8 uno dei tre modi di persuasione; gli altri sono logos e pathos, indicati nella \"Retorica\" di Aristotele come componenti del ragionamento. Per prima cosa l'oratore deve instaurare l\"ethos\". Da un canto questo pu\u00f2 voler dire capacit\u00e0 morale, ma Aristotele amplia il significato sino a includere competenza e conoscenza. Egli rimarca espressamente che l\"ethos\" sar\u00e0 raggiunto soltanto da quello che l'oratore dice e non da ci\u00f2 che la gente pensava del suo carattere prima che egli cominciasse a parlare. Questa asserzione \u00e8 spesso confutata e altri scrittori di retorica sostengono che l\"ethos\" \u00e8 connesso alla morale e alla storia dell'oratore (cfr. Isocrate).\nQuando dobbiamo decidere se un argomento \u00e8 utile, bisogna chiedersi che \"ethos\" l'oratore sia riuscito a stabilire. Violazioni dell\"ethos\" possono implicare le seguenti situazioni:\nSi sar\u00e0 notato che confutare un argomento basato sulle suddette violazioni dell\"ethos\" \u00e8 un errore formale che invalida la confutazione dell'argomento."}
{"id": "622691", "revid": "287204", "url": "https://it.wikipedia.org/wiki?curid=622691", "title": "Cantone di Anduze", "text": "Il Cantone di Anduze era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622692", "revid": "68884408", "url": "https://it.wikipedia.org/wiki?curid=622692", "title": "Rumore di fase", "text": "In elettronica il rumore di fase \u00e8 l'incertezza legata alla determinazione della fase in un segnale periodico generato da un oscillatore.\nIl rumore di fase \u00e8 il principale responsabile dell'alterazione dello spettro delle frequenze di un oscillatore rispetto al suo spettro ideale costituito da un insieme discreto di frequenze (la frequenza fondamentale e le sue frequenze armoniche). A causa di ci\u00f2, spesso si indica come rumore di fase proprio la potenza misurata al di l\u00e0 della fondamentale e delle sue armoniche. Questo uso, oltre ad essere scorretto concettualmente, pu\u00f2 portare a difficolt\u00e0 di interpretazione dei risultati analitici e misurati.\nUn indice di misura del rumore di fase, spesso utilizzato nelle telecomunicazioni, \u00e8 il Single Sideband to Carrier Ratio (SSCR).\nIl rumore di fase \u00e8 il maggior problema nella realizzazione degli oscillatori elettronici i quali, a loro volta, sono sottosistemi cruciali in molte applicazioni di telecomunicazione e di elaborazione digitale.\nSpesso la componente pi\u00f9 grave nei ricevitori \u00e8 data dal rumore 1/f dell'oscillatore locale"}
{"id": "622694", "revid": "110157", "url": "https://it.wikipedia.org/wiki?curid=622694", "title": "Cantone di Barjac", "text": "Il Cantone di Barjac era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622705", "revid": "125970375", "url": "https://it.wikipedia.org/wiki?curid=622705", "title": "Nazionale di calcio di Gibilterra", "text": "La nazionale di calcio di Gibilterra (in inglese: \"Gibraltar national association football team\") \u00e8 la rappresentativa calcistica nazionale di Gibilterra ed \u00e8 posta sotto l'egida della Federazione calcistica gibilterriana.\nStante l'esigua popolazione del territorio che rappresenta e il limitatissimo livello del proprio campionato interno, essa pu\u00f2 contare quasi esclusivamente su giocatori di club non professionistici: la squadra ha dunque un basso tasso tecnico e non si \u00e8 mai qualificata alla fase finale di una competizione internazionale. Da quando \u00e8 stata riconosciuta ufficialmente da FIFA e UEFA ha vinto sei partite, di cui due amichevoli (contro Malta e Lettonia) e quattro in competizioni ufficiali (una volta con l'Armenia, due volte col Liechtenstein e una con San Marino in UEFA Nations League).\nIl commissario tecnico \u00e8 l'uruguaiano Julio C\u00e9sar Ribas. Il capitano \u00e8 il difensore Roy Chipolina.\nNella Classifica mondiale della FIFA, Gibilterra ha ottenuto come miglior piazzamento il 190\u00ba posto nell'aprile del 2018, mentre come peggiore piazzamento il 206\u00ba posto nell'aprile e nel novembre del 2017. Occupa la 194\u00aa posizione.\nStoria.\nLa storia della nazionale di Gibilterra ebbe inizio nell'aprile 1923, quando la squadra disput\u00f2 due partite amichevoli contro il Siviglia, perdendole entrambe. Nel 1949 pareggi\u00f2 un'amichevole contro il Real Madrid. Prima del riconoscimento internazionale, la selezione prese parte a numerose competizioni non ufficiali per nazionali: la prima a cui prese parte furono gli Island Games del 1993, bench\u00e9 Gibilterra non sia un'isola. In tale occasione disput\u00f2 la sua prima partita contro una squadra nazionale, Jersey, che termin\u00f2 con una sconfitta per 1-2. La migliore vittoria non ufficiale di Gibilterra \u00e8 la partita vinta per 19-0 contro Sark a Saint Martin (Guernsey), mentre la peggiore sconfitta non ufficiale \u00e8 la partita persa per 0-5 contro la Groenlandia a Freshwater, nell'Isola di Wight. Nel 2007 si aggiudic\u00f2 gli Island Games.\nLa Federazione calcistica di Gibilterra present\u00f2 per la prima volta domanda di affiliazione alla UEFA nel 1999, ma la domanda fu respinta a causa della forte opposizione della Federazione spagnola, che derivava non solo dalla rivendicazione di Gibilterra da parte della Spagna, ma anche dal timore del governo spagnolo che l'accettazione di Gibilterra potesse costituire un precedente che avrebbe potuto spingere anche le federazioni basca e catalana a presentare domanda di adesione alla UEFA. La Federazione gibilterriana ad\u00ec allora il Tribunale Arbitrale dello Sport di Losanna nel 2006: il TAS ordin\u00f2 alla UEFA di procedere all'affiliazione, ma, nonostante la vincolativit\u00e0 delle decisioni del TAS, solo tre Paesi membri (Inghilterra, Scozia e Galles) votarono a favore dell'ammissione in occasione del congresso della UEFA che si tenne il 27 gennaio 2007 a D\u00fcsseldorf, dopo che la federazione spagnola aveva minacciato di ritirare le squadre spagnole da tutte le competizioni UEFA per club. In seguito alle pressioni della Federazione spagnola, la UEFA stabil\u00ec poi nuove regole per l'affiliazione, che limitano l'appartenenza alla UEFA a Stati sovrani riconosciuti come tali dalle Nazioni Unite.\nLa Federazione gibilterriana ad\u00ec allora nuovamente il Tribunale Arbitrale dello Sport di Losanna nel 2011: il TAS ordin\u00f2 di nuovo alla UEFA di affiliare la Federazione calcistica di Gibilterra, statuendo che dovesse farsi applicazione delle vecchie regole sull'affiliazione, dal momento che la prima domanda di ammissione fu presentata dalla GFA nel 1999, ben prima dell'entrata in vigore delle nuove regole. Il 1\u00ba ottobre 2012 la UEFA ottemper\u00f2 infine alla decisione del TAS, ammettendo cos\u00ec Gibilterra come membro provvisorio. La Federazione di Gibilterra ottenne l'affiliazione definitiva al Congresso della UEFA tenutosi il 24 maggio 2013 a Londra, con i soli voti contrari di Spagna e Bielorussia: da tale data Gibilterra \u00e8 membro UEFA di pieno diritto. La nazionale pot\u00e9 cos\u00ec partecipare alle qualificazioni al Campionato europeo del 2016, oltre che alle competizioni UEFA per le nazionali giovanili.\nGibilterra fece il suo esordio ufficiale il 19 novembre 2013, quando pareggi\u00f2 in amichevole contro la 0 a 0. Il 26 maggio 2014 pareggi\u00f2 in amichevole 1-1 a Tallinn contro l', con gol di Jake Gosling. Il 4 giugno 2014 ottenne la prima vittoria della sua storia, battendo in amichevole per 1-0 con gol di Kyle Casciaro.\nIl 7 settembre 2014 esord\u00ec in competizioni ufficiali in occasione della prima partita di qualificazione agli Europei del 2016 contro la , disputata in campo neutro, presso l'Est\u00e1dio Algarve di Faro (Portogallo), dal momento che il Victoria Stadium di Gibilterra, non soddisfacendo i requisiti dell'UEFA per le competizioni ufficiali per nazionali, pu\u00f2 ospitare solamente partite amichevoli. La partita termin\u00f2 con una sconfitta per 0-7.\nIl 2 marzo 2015 l'allenatore Allen Bula venne esonerato dopo aver perso le prime 4 partite del girone di qualificazione, con 21 gol subiti e 0 gol fatti. Venne sostituito ad interim da David Wilson, che guid\u00f2 la nazionale nella partita disputata il 29 marzo 2015 allo stadio Hampden Park di Glasgow contro la Scozia, persa 6-1; in tale occasione Lee Casciaro segn\u00f2 il primo gol in competizioni ufficiali per Gibilterra (quello del momentaneo 1-1). Nel luglio 2015 l'inglese Jeff Wood divenne il nuovo commissario tecnico. Sotto la sua gestione la nazionale segn\u00f2 con Jake Gosling il suo secondo ed ultimo gol nelle qualificazioni ad Euro 2016 nella partita persa 8-1 contro la Polonia. Gibilterra termin\u00f2 il girone con 10 sconfitte, 2 reti fatte e 56 subite.\nIl 2 maggio 2016 il TAS intim\u00f2 alla FIFA di dare il via a tutte le azioni necessarie per ammettere Gibilterra come membro con pieno diritto.. Il 13 maggio 2016 la Gibraltar Football Association ottenne cos\u00ec l'affiliazione alla FIFA con 172 voti a favore e 12 contrari, diventando la 211\u00aa federazione affiliata, immediatamente dopo la Federazione kosovara. Gibilterra pot\u00e9 quindi partecipare alle qualificazioni al Campionato mondiale del 2018.\nEsord\u00ec alle qualificazioni mondiali con una sconfitta per 1-4 contro la Grecia, andando in gol con Liam Walker. Torn\u00f2 al gol dopo alcune sconfitte senza segnare nel match contro Cipro, con Lee Casciaro. Successivamente, nella gara di ritorno contro i ciprioti, perse 1-2 segnando il gol del momentaneo pareggio con Anthony Hernandez. Chiuse il girone di qualificazione all'ultimo posto, con 3 gol fatti e 47 subiti.\nNel 2018 l'allenatore divenne l'uruguaiano Julio C\u00e9sar Ribas.\nIl 6 settembre 2018 esord\u00ec nella neonata Nations League, perdendo prima in casa contro la Macedonia, poi il 9 settembre a Vaduz contro il Liechtenstein.\nIl 13 ottobre 2018, nella terza giornata della competizione, vinse la prima partita in una competizione ufficiale, nonch\u00e9 la prima in trasferta, per 0-1 ad Erevan contro l'Armenia, grazie al gol siglato al 50' da Joseph Chipolina. Tre giorni dopo riusc\u00ec a bissare il successo, sconfiggendo per 2-1 il Liechtenstein, conquistando cos\u00ec la prima vittoria ufficiale tra le mura amiche. Non riusc\u00ec a ripetersi al ritorno in casa contro l\u2019Armenia: nonostante l'iniziale vantaggio gibilterriano, gli armeni si imposero per 6-2. Il cammino nel girone di UEFA Nations League si concluse con 6 punti, frutto di due vittorie. Nell'edizione seguente della manifestazione vince il gruppo D2, formato anche da San Marino e Liechtenstein, con 8 punti su 12 disponibili, frutto di due vittorie e due pareggi. Ottiene la promozione, da prima nella Lega D, nella Lega C di Nations League.\nColori e simboli.\nI colori della nazionale di Gibilterra sono il rosso e il bianco, mutuati dalla bandiera nazionale: la maglia interna vede prevalere la prima tinta, mentre su quella esterna si impone la seconda.\nPer oltre un secolo il simbolo della federcalcio gibilterriana (e quindi della nazionale) ha ricalcato fedelmente lo stemma nazionale (\"troncato d'argento e rosso, al castello tri-turrito di rosso finestrato di nero, alla corda pendente dalla porta del medesimo, terminante alla chiave d'oro\"), incorniciato da un cartiglio con la ragione sociale federale; nella primissima versione del 1895 ai lati dello scudo erano altres\u00ec collocate la bandiera nazionale e la \"Union Jack\".\nNel 2020 la GFA ha rivisto la propria identit\u00e0 visiva adottando un nuovo simbolo ben pi\u00f9 semplice: uno scudetto rosso contenente due scaglioni rovesciati (\"chevron\") bianchi sfalsati verso sinistra, i quali intendono rappresentare in modo stilizzato la vista sulla rocca di Gibilterra dal Victoria Stadium e, al contempo, il desiderio della federazione di progredire e aumentare il livello della pratica calcistica locale.\nSponsor.\nA differenza di altri microstati europei, la nazionale di Gibilterra stipula personalmente i contratti di sponsorizzazione tecnica e non aderisce al \"Kit Assistance Scheme\", il programma della UEFA che consente alle federcalcio meno abbienti di acquisire a titolo gratuito gli articoli necessari alla pratica agonistica da un fornitore convenzionato.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 13 e 16 novembre 2021.\nPresenze, reti e numerazione aggiornate al 16 novembre 2021.\n! colspan=\"9\" align=\"left\" |\n \n \n \n! colspan=\"9\" align=\"left\" |\n! colspan=\"9\" align=\"left\" |\nStatistica partite.\nQuesta \u00e8 la statistica di tutte le partite ufficiali giocate dalla nazionale di calcio di Gibilterra fino al 27 marzo 2021.\nRecord individuali.\nDati aggiornati al 16 novembre 2021.\nIn grassetto i giocatori ancora in attivit\u00e0 in Nazionale.\nStadio.\nStoricamente il terreno interno delle partite della nazionale \u00e8 il Victoria Stadium, lo stadio nazionale gibilterriano, in cui si giocano altres\u00ec tutte le gare del campionato nazionale; si tratta di un impianto polisportivo avente una capienza di 2\u00a0000 posti a sedere.\nDopo l'affiliazione della Gibraltar Football Association alla UEFA, il Victoria Stadium non venne giudicato al livello degli standard per le competizioni ufficiali per nazionali; la squadra dovette pertanto trasferirsi all'Est\u00e1dio Algarve di Faro, in Portogallo, continuando a usare il Victoria Stadium per le sole amichevoli.\nIn tale frangente fu ventilata, senza esito, la possibilit\u00e0 di costruire un nuovo stadio puramente calcistico da 8\u00a0000 posti (secondo gli standard minimi UEFA) presso l'Europa Point, suscitando tuttavia una forte opposizione tra la popolazione locale. Nel dicembre 2014 la GFA chiese alla UEFA la concessione di una deroga per consentire alla nazionale di disputare anche le partite ufficiali al Victoria Stadium, facendo leva su un comma del regolamento federale che consente l'uso di impianti non omologati in caso di \"disagio\". La UEFA inizialmente dichiar\u00f2 di non intendere riallocare le partite di qualificazione in programma, rimandando la decisione alle competizioni future. Nel settembre 2015 fu annunciato che la GFA stava prendendo in considerazione il sito detto Lathbury Barracks come alternativa all'Europa Point. La UEFA, da parte sua, annunci\u00f2 che non avrebbe finanziato lavori di adeguamento del Victoria Stadium, ma soltanto la costruzione di un nuovo stadio, acconsentendo altres\u00ec alla costruzione di un impianto avente una capienza da 4\u00a0000 a 6\u00a0000 posti a sedere anzich\u00e9 8\u00a0000. Nel febbraio 2016 il governo di Gibilterra comunic\u00f2 di essere pronto ad avviare la costruzione del nuovo impianto e che i miglioramenti apportati al Victoria Stadium nell'ultimo quadriennio, tra cui l'installazione di un nuovo manto di erba sintetica e di un impianto di illuminazione pi\u00f9 potente, avevano portato l'impianto a collimare con gli standard di Categoria 2 dell'UEFA, sufficienti per disputarvi gare di Champions League e di Europa League.\nNel 2017 la federcalcio gibilterriana, con l'ausilio di fondi UEFA, ha acquistato dal governo il diritto di superficie sul Victoria Stadium, avviandovi un nuovo ciclo di lavori di potenziamento, che hanno infine condotto alla sua omologazione anche per le gare ufficiali, a partire dalle qualificazioni al campionato europeo di calcio 2020, consentendo di terminare definitivamente la \"trasferta forzata\" in Portogallo."}
{"id": "622706", "revid": "123107613", "url": "https://it.wikipedia.org/wiki?curid=622706", "title": "Quartieri di Reggio Calabria", "text": "I quartieri di Reggio Calabria costituiscono i settori che, all'interno della citt\u00e0, si individuano per particolari caratteristiche geografiche e topografiche, storiche e funzionali."}
{"id": "622707", "revid": "767487", "url": "https://it.wikipedia.org/wiki?curid=622707", "title": "Discography (Peggio Punx)", "text": "Discography \u00e8 una raccolta su doppio CD del gruppo Hardcore punk italiano Peggio Punx, pubblicata nel 2005 dalla SOA Records.\nIl disco.\nIl primo CD raccoglie tutto il materiale studio fra demo e vinili pubblicati in formato 12 pollici, il secondo CD contiene materiale live.\nL'unico album non presente \u00e8 \"Alterazione della struttura\", che il gruppo pubblic\u00f2 col nome \"Peggio\"."}
{"id": "622708", "revid": "984922", "url": "https://it.wikipedia.org/wiki?curid=622708", "title": "Cantone di Bess\u00e8ges", "text": "Il Cantone di Bess\u00e8ges era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622710", "revid": "287204", "url": "https://it.wikipedia.org/wiki?curid=622710", "title": "Cantone di G\u00e9nolhac", "text": "Il Cantone di G\u00e9nolhac era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622711", "revid": "287204", "url": "https://it.wikipedia.org/wiki?curid=622711", "title": "Cantone di La Grand-Combe", "text": "Il Cantone di La Grand-Combe \u00e8 una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 28 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "622714", "revid": "287204", "url": "https://it.wikipedia.org/wiki?curid=622714", "title": "Karkadann", "text": "Il karkadan(n) o kartazon (, italianizzato in cartazono), \u00e8 il rinoceronte indiano. Pur essendo, di base, un animale reale, la descrizione del karkadann si presenta, gi\u00e0 in et\u00e0 classica, con caratteri fortemente mitizzati, divergendo da quella del rinoceronte (anche quando questo diventa conosciuto) e integrando i caratteri di un animale favoloso molto pi\u00f9 noto, l'unicorno, con cui viene identificato o confuso da pi\u00f9 autori medioevali cristiani e musulmani.\nEtimologia.\nL'etimo \u00e8 il persiano \"kar\u03b3ad\u0101n\".\nRinoceronti, elefanti e unicorni.\nLa fonte occidentale pi\u00f9 antica che cita per nome questa creatura mitizzata \u00e8 \"\u00abSulla natura degli animali\u00bb\", un'opera di zoologia in diciassette volumi redatta da Claudio Eliano, scrittore in lingua greca degli inizi del III secolo. \nEliano lo descrive come un \"unicorno\" delle dimensioni pari a quelle di un cavallo, con le zampe di elefante, la coda caprina, e un unico corno nero centrale ritorto sulla fronte. La creatura, veloce e bellicosa, vive nelle regioni aride e montuose dell'India. Si tratta di luoghi, precisa Eliano, \"\u00abinaccessibili agli uomini\u00bb\" e \"\u00abpopolati da innumerevoli creature selvagge che gli storici e i sapienti del luogo, tra cui i Brahmani, cercano di classificare\u00bb\"[...]\"\u00abIl nome che danno a questo animale \u00e8 \"kartazon\"\u00bb\". \nUn carattere centrale del mito dell'unicorno, soprattutto nel medioevo europeo, \u00e8 costituito dalle virt\u00f9 curative del suo corno frontale, ma il \"kartazon\" non presenta alcun carattere magico o sovrannaturale. Tuttavia, lo stesso Eliano attribuisce, invece, poteri taumaturgici al corno di un'altra creatura dell'India, pi\u00f9 realistica del kartazon (che appare quasi un mostro composito), ma descritta anch'essa simile all'unicorno e a questo assimilata: l'asino selvatico.\nL'asino selvatico di Eliano \u00e8 sostanzialmente la stessa creatura descritta da Ctesia nella sua \"Storia dell'India\" (in greco antico: \u1f38\u03bd\u03b4\u03b9\u03ba\u03ac) di cui l'autore di Cnido non fornisce alcun nome locale, ma che per alcuni autori rappresenta certamente il rinoceronte, riconoscibile anche nel modo in cui l'animale viene descritto caricare i suoi avversari quando viene cacciato.\nL'opera di Ctesia \u00e8 andata in larga misura perduta, a parte alcuni frammenti e citazioni fra cui quelle dello stesso Eliano, che si era ispirato all'\u1f38\u03bd\u03b4\u03b9\u03ba\u03ac nella redazione del suo trattato zoologico; ma \u00e8 nota soprattutto grazie ai riassunti di Fozio, un patriarca e erudito bizantino del IX secolo.\nCtesia (e Eliano dopo di lui) chiamano l'unicorno \"asino selvatico\", ma \u00e8 un animale favoloso per quanto i suoi caratteri teratologici non siano particolarmente sviluppati: si tratta di un quadrupede con il corpo pi\u00f9 grande di quello di un cavallo e di colore bianco, tranne per la testa che \u00e8 fulva e caratterizzata dalla presenza di un unico corno, lungo un cubito, protundente dalla fronte. Il corno \u00e8 di colore bianco alla base, ma diviene rosso vermiglio in punta.\nL'autore greco afferma di avere osservato personalmente il corno dell'animale poich\u00e9 questo \u00e8 particolarmente ricercato, in Persia, per le sue propriet\u00e0 taumaturgiche: bere del vino o dell'acqua da una coppa lavorata a partire dal corno, guarisce, infatti, dall'epilessia, dalle convulsioni e neutralizza gli effetti di qualunque veleno venga ingerito con il liquido o sia stato assunto precedentemente.\nQuello di Ctesia (ripreso da Eliano) \u00e8 il riferimento pi\u00f9 antico nella letteratura classica alle virt\u00f9 anti-venefiche del corno e pur non essendo esteso al \"kartazon\" ne verr\u00e0 da questo invariabilmente assimilato. \nLa progressiva identificazione infatti, in epoche successive, delle creature pi\u00f9 o meno favolose provviste di un unico corno frontale, in un unico animale che raccoglie in s\u00e9 tutti i caratteri fondamentali, contribuir\u00e0 in modo determinante a far confluire anche il \"kartazon\" in quell'unicorno - creatura ritenuta assieme reale e allegorica - che popola i bestiari tardo-medioevali; e al cui corno \"magico\", ricercatissimo nelle corti europee e mediorientali dell'epoca, sono attribuiti quegli stessi strabilianti poteri curativi e anti-venefici descritti da Ctesia.\nPer comprendere come \u00e8 avvenuta questa trasformazione si deve, innanzitutto, risalire alle narrazioni degli autori classici romani e greci. \nIl rinoceronte era un animale noto in epoca romana, descritto da Gaio Plinio Secondo e Marziale per quello che era, senza attributi fantastici, anche se veniva rimarcata la sua presunta aggressivit\u00e0. Ed \u00e8 proprio da questa aggressivit\u00e0, ribadita nelle narrazioni da autori come Eliano, Tertulliano e Isidoro di Siviglia che iniziano a sovrapporre al rinoceronte i caratteri di un favoloso unicorno, che prende corpo l'immagine della lotta fra il rinoceronte e l'elefante, ritenuti nemici naturali; un tema che ottiene grande fortuna nella letteratura persiana medioevale.\nIl karkadann de \"Le mille e una notte\".\nIncontriamo il rinoceronte/unicorno della letteratura islamica nel viaggio di Sindbad il marinaio contenuto ne \"Le mille e una notte del X secolo\", in cui viene descritta una creatura chiamata \"karkadann\". \nLa descrizione dell'animale \u00e8 simile a quella di Eliano, ma ne vengono evidenziate le enormi dimensioni e la feroce lotta con l'elefante. Il \"karkadann\" \u00e8 acerrimo nemico dell'elefante che carica a vista e, spesso, incorna a morte, ma non riuscendo, successivamente, ad estrarre il corno dal corpo dell'elefante finisce per soccombere anche lui, accecato dal grasso che cola dalla ferita a causa del calore del sole.\nLe virt\u00f9 dell'alicorno.\nSuccessivamente, in epoca medioevale, tra l'XI e il XIV secolo, la traduzione in latino di trattati importanti di zoologia araba e che contenevano anche la descrizione di molti animali mitizzati tra cui anche il rinoceronte indiano (\"karkadann\" o \"karkadan\" ovvero il \"kartazon\" descritto da Eliano che pure era stato utilizzato come fonte), contribuirono notevolmente alla fortuna del mito dell'unicorno tanto che tra il XIV e il XV secolo le propriet\u00e0 miracolose del corno erano note e apprezzate sia nelle corti europee che in quelle mediorientali.\nUn'opera importante per la diffusione del mito in epoca successiva \u00e8 la traduzione latina di \"Nuzhatu-l-qul\u016bb\" (\"La delizia dei cuori\") del geografo persiano \u1e24amdull\u0101h Mustawf\u012b al-Qazw\u012bn\u012b del XIII secolo che, negli elenchi ripresi dagli autori classici greci, riporta il \"kartazon\" col nome di \"karkadan\", aggiungendo nuovi particolari favolosi coerenti con la sovrapposizione con l'unicorno: la creatura vive fino a 700 anni ed ha un periodo di gestazione di oltre tre anni. Il suo corno possiede inestimabili propriet\u00e0 medicamentose.\nUna descrizione, invece, completamente priva di elementi fantastici \u00e8 quella che troviamo nella \"Ri\u1e25la\" (\"Viaggio\"), cronaca del viaggiatore marocchino del XIV secolo, Ibn Ba\u1e6d\u1e6d\u016b\u1e6da. \nAnche questo animale esotico, come molti altri reali o completamente mitizzati, viene collocato, prima dagli autori classici e poi da quelli medievali, in quell'Oriente favoloso chiamato \"India\", le terre orientali lontane e sconosciute ritenute contigue al Giardino dell'Eden ove risiedono i popoli mostruosi e le bestie favolose. Si tratta dell'effettivo confine del mondo conosciuto dagli autori occidentali fino al XV secolo, la naturale collocazione geografica del mito."}
{"id": "622719", "revid": "30610", "url": "https://it.wikipedia.org/wiki?curid=622719", "title": "Bartabas", "text": "Zingaro.\nTrova la sua consacrazione nel 1977 all'interno del Festival di Avignone. Nel 1984 crea il Teatro Equestre \"Zingaro\", che prende il nome dal cavallo nero (frisone) simbolo della troupe, la quale \u00e8 composta quasi esclusivamente da donne.\nNel 1989 il Teatro \"Zingaro\" si stabilisce nel Fort d'Aubervilliers, dove inizia a creare numerosi spettacoli:\nIl successo \u00e8 tale che vengono organizzate tourn\u00e9e in tutta la Francia e nel mondo, per gli spettacoli \"Chim\u00e8re\", \"Eclipse\", \"Triptyk\" et \"Lougnt\u00e0\".\nIn Italia, lo spettacolo \"Eclipse\" viene messo in scena nell'edizione del 1999 del Festival dei Due Mondi di Spoleto.\nAcad\u00e9mie du Spectacle \u00c9questre.\nDal 2002, Bartabas fonda e dirige l'Acad\u00e9mie du Spectacle \u00c9questre a Versailles, con lo scopo di creare un ambiente in cui garantire la trasmissione dell'arte equestre ad alto livello espressivo.\nRecentemente sono stati organizzati due spettacoli all'interno dei giardini della Reggia di Versailles:\nFilm.\nBartabas \u00e8 stato anche regista di due film:"}
{"id": "622722", "revid": "124007039", "url": "https://it.wikipedia.org/wiki?curid=622722", "title": "Away from the Sun", "text": "Away from the Sun \u00e8 il secondo album del gruppo statunitense dei 3 Doors Down, pubblicato nel 2002 dalla Universal Records. I singoli estratti da questo album sono: \"When I'm Gone\", \"The Road I'm On\", \"Here Without You\", e \"Away from the Sun\". Tutti i singoli hanno raggiunto la prima posizione in diverse classifiche di Billboard, eccetto \"The Road I'm On\" che si \u00e8 classificata alla posizione numero 8. Anche l'album si \u00e8 posizionato al numero 8 delle classifiche di Billboard. La RIAA ha certificato l'album disco d'oro e triplo platino. Il disco contiene la traccia fantasma \"This Time\", che inizia con 30 secondi di silenzio dopo l'ultimo pezzo. La versione inglese dell'album contiene le bonus track \"Pop Song\" e \"Kryptonite\", indicate come tracce 12 e 13 rispettivamente, e \"This Time\" come traccia 14."}
{"id": "622724", "revid": "984922", "url": "https://it.wikipedia.org/wiki?curid=622724", "title": "Cantone di L\u00e9dignan", "text": "Il Cantone di L\u00e9dignan era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "622729", "revid": "287204", "url": "https://it.wikipedia.org/wiki?curid=622729", "title": "Cantone di Saint-Ambroix", "text": "Il Cantone di Saint-Ambroix era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622732", "revid": "287204", "url": "https://it.wikipedia.org/wiki?curid=622732", "title": "Yazid ibn Abi Sufyan", "text": "Fu cos\u00ec immediatamente incluso dal profeta nell\"\u00e9lite\" che era chiamata a governare con lui la \"Umma\" islamica, creata a seguito dell'Egira a Medina del 622.\nPartecip\u00f2 alla battaglia di \u1e24unayn ma fu durante il califfato di Ab\u016b Bakr e di \u02bfUmar ibn al-Kha\u1e6d\u1e6d\u0101b che la sua personalit\u00e0 ebbe modo di mettersi appieno in luce.\nIncaricato di guidare il corpo di spedizione militare in Siria, Yaz\u012bd (che s'era portato come alfiere il fratello Mu\u02bf\u0101wiya) si illustr\u00f2 in numerosi fatti d'arme, espugnando tra l'altro la piazzaforte di Philadelphia (oggi \u02bfAmm\u0101n), tanto da meritarsi da parte di \u02bfUmar la nomina a governatore ( \"w\u0101l\u012b\" ) della Siria gi\u00e0 bizantina.\nAd Emmaus (\u02bfAmw\u0101s) contrasse per\u00f2 la peste e mor\u00ec nel 639, si dice affrontando la morte a mo' di un martire ( \"shah\u012bd\" ), guadagnandosi il soprannome di Yazid al-Khayr, \"Yazid il Migliore\". Il califfo nomin\u00f2 allora al suo posto il fratello consanguineo che, 20 anni dopo, contender\u00e0 il potere al quarto califfo, \u02bfAl\u012b ibn Ab\u012b \u1e6c\u0101lib, riuscendo a realizzare le sue ambizioni alla morte di quello nel 661."}
{"id": "622733", "revid": "984922", "url": "https://it.wikipedia.org/wiki?curid=622733", "title": "Cantone di Saint-Jean-du-Gard", "text": "Il Cantone di Saint-Jean-du-Gard era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622735", "revid": "984922", "url": "https://it.wikipedia.org/wiki?curid=622735", "title": "Cantone di V\u00e9z\u00e9nobres", "text": "Il Cantone di V\u00e9z\u00e9nobres era una divisione amministrativa dell'Arrondissement di Al\u00e8s.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "622742", "revid": "320578", "url": "https://it.wikipedia.org/wiki?curid=622742", "title": "Condrocranio", "text": ""}
{"id": "622744", "revid": "287204", "url": "https://it.wikipedia.org/wiki?curid=622744", "title": "Another 700 Miles", "text": "Another 700 Miles \u00e8 un EP dal vivo del gruppo statunitense dei 3 Doors Down, pubblicato nel 2003 dalla Universal Records."}
{"id": "622746", "revid": "767487", "url": "https://it.wikipedia.org/wiki?curid=622746", "title": "Salvatore Garritano", "text": "Carriera.\nClub.\nCresciuto nella Emilio Morrone (la seconda squadra di Cosenza), Garritano fece il suo ingresso nel calcio professionistico militando nella , societ\u00e0 con la quale esord\u00ec in serie A nel 1974 come riserva di Carlo Petrini e Nicola Traini. In quello stesso anno entr\u00f2 anche nel giro della Nazionale Under 23 dimostrandosi un giovane con buone prospettive e appetibile dai grandi club.\nNel 1975 lo acquist\u00f2 il Torino con l'intento di disporre di un valido rincalzo per il duo d'attacco Graziani-Pulici.\nGarritano si adatt\u00f2 al ruolo di terzo attaccante all'ombra della coppia-gol granata, riuscendo comunque a contribuire con 5 presenze e 1 gol contro il allo storico scudetto granata del 1976 ma con la speranza di poter ambire in prospettiva al ruolo di titolare, auspicio ben presto rivelatosi un'illusione. Nelle due successive stagioni all'ombra della Mole infatti accumul\u00f2 in campionato solo 15 presenze ed una sola rete all'attivo. Nel 1978 pass\u00f2 all'Atalanta per ritrovare continuit\u00e0 di utilizzo ma un grave infortunio alla caviglia lo costrinse a restare fermo per un anno. Guarito dall'infortunio riprese a giocare con maggiore assiduit\u00e0, senza comunque raggiungere i livelli di rendimento che lo avevano portato ad indossare la maglia azzurra, come confermarono le successive esperienze con Bologna (dove, nell'anno del - 5, l'allenatore Radice lo utilizz\u00f2 prevalentemente in staffetta con Giuliano Fiorini), e .Durante l'esperienza sotto le due torri segna 6 gol\nAbbandonati gradualmente i grandi palcoscenici, prosegu\u00ec la sua carriera nelle serie minori (Omegna, Sorrento, ), per ritornare poi nel 1988 alla , squadra delle sue origini calcistiche, dove contribu\u00ec con ben 9 gol alla rinascita rossoverde: promozione in serie C1 dopo uno spareggio vinto ai rigori contro il Chieti, esattamente 15 anni dopo l'ultima promozione degli umbri (quella in serie A) di cui Garritano era stato tra i protagonisti. Nel 1989 lasci\u00f2 definitivamente il calcio professionistico ma continu\u00f2 a giocare per pura passione nei dilettanti militando, all'et\u00e0 di 41 anni, nelle file dell'Alcamo.\nNazionale.\nGarritano disput\u00f2 una sola gara nella Nazionale Under-23 nel 1974, in occasione dell'incontro valevole per il Campionato europeo disputatosi a 's-Hertogenbosch contro la rappresentativa dei Paesi Bassi, conclusosi 3-2 in favore dei padroni di casa. Fu lui l'autore del secondo gol azzurro. In seguito collezion\u00f2 10 presenze nella rappresentativa Under-21, segnando 4 gol."}
{"id": "622750", "revid": "11959", "url": "https://it.wikipedia.org/wiki?curid=622750", "title": "Yazid ibn Abi Sufy\u00e0n", "text": ""}
{"id": "622751", "revid": "5", "url": "https://it.wikipedia.org/wiki?curid=622751", "title": "Euskal Herriko Itzulia", "text": ""}
{"id": "622754", "revid": "5", "url": "https://it.wikipedia.org/wiki?curid=622754", "title": "Eibarko Bizikleta", "text": ""}
{"id": "622758", "revid": "767487", "url": "https://it.wikipedia.org/wiki?curid=622758", "title": "80 - 87", "text": "80 - 87 \u00e8 una raccolta della hardcore punk band ferrarese Impact, che raccoglie tutto il materiale prodotto fra il 1980 ed il 1987."}
{"id": "622766", "revid": "633110", "url": "https://it.wikipedia.org/wiki?curid=622766", "title": "Kanrin Maru", "text": "La fu la prima nave a vela e elica giapponese. Venne ordinata nel 1853 dai Paesi Bassi, l'unica nazione con cui il Giappone intratteneva relazioni diplomatiche durante il periodo di isolamento imposto dal Bakufu, il governo dello Sh\u014dgun. Venne consegnato nel 1855, appena un anno prima dell'apertura forzata del Giappone al commercio imposto dal commodoro Matthew Perry. La nave venne utilizzata nella nuova Scuola Navale di Nagasaki per sviluppare la conoscenza della tecnologia occidentale delle navi da guerra.\nLa \"Kanrin Maru\", come nave a vapore a elica, rappresentava un avanzamento tecnologico introdotto da soli dieci anni nell'Occidente, con la HMS \"Rattler\" (1843) e permise al Giappone di sperimentare di prima mano le novit\u00e0 pi\u00f9 moderne nel progetto delle navi.\nPrima ambasciata giapponese negli Stati Uniti.\nCinque anni dopo il Bakufu invi\u00f2 la \"Kanrin Maru\" in missione negli Stati Uniti, come dimostrazione della padronanza raggiunta dal Giappone nelle tecniche di navigazione occidentali. Il 19 gennaio 1860 al comando di Katsu Kaishu e con a bordo, tra gli altri, Nakahama Manjir\u014d e Fukuzawa Yukichi, lasci\u00f2 il porto di Uraga diretta a San Francisco.\nFu la seconda ambasciata ufficiale giapponese ad attraversare l'oceano Pacifico, circa 250 anni dopo l'ambasciata del 1614 di Hasekura Tsunenaga in Messico e quindi in Europa, a bordo del galeone di costruzione giapponese \"San Juan Bautista\".\nLa \"Kanrin Maru\" venne accompagnata dalla nave della US Navy USS \"Powhatan\". Da San Francisco, la delegazione continu\u00f2 il viaggio a Washington, passando per Panama su vascelli statunitensi.\nL'obiettivo ufficiale della missione fu di inviare la prima ambasciata giapponese negli Stati Uniti e di ratificare il nuovo trattato di Amicizia, Commercio e Navigazione tra gli Stati Uniti e il Giappone. La missione tent\u00f2 anche invano di ottenere la revisione di alcune clausole ineguali del trattato firmato nel 1854 durante i negoziati con il commodoro Perry.\nGuerra Boshin.\nAlla fine del 1867 il Bakufu venne attaccato da forze pro-imperatore che iniziarono la guerra Boshin che condusse alla Restaurazione Meiji. Nel settembre 1868, alla caduta di Edo nelle mani delle forze che sostenevano l'imperatore fece parte della flotta di moderne navi da guerra, che al comando dell'ammiraglio Enomoto Takeaki fugg\u00ec verso l'Hokkaid\u014d. Durante il viaggio la flotta incontr\u00f2 un tifone e la \"Kanrin Maru\" venne danneggiata gravemente e costretta a riparare nel porto di Shimizu, dove venne catturata dalle forze imperiali.\nAl termine del conflitto la \"Kanrin Maru\" venne usata dal nuovo governo imperiale nello sviluppo dell'Hokkaid\u014d settentrionale. Nel 1871 naufrag\u00f2 sulla rotta tra Hakodate e Esashi a causa di un tifone.\nLa \"Kanrin Maru\" odierna.\nIn 1990, venne costruita una replica del doppio delle dimensioni della nave originale. La nave \u00e8 visibile nel parco a tema di Huis Ten Bosch nel Ky\u016bsh\u016b, dove viene utilizzata come nave turistica per visitare il vortice di Naruto nell'omonimo stretto."}
{"id": "622770", "revid": "287204", "url": "https://it.wikipedia.org/wiki?curid=622770", "title": "Impact demotape", "text": "Impact demotape \u00e8 prima registrazione distribuita dell'Hardcore punk band ferrarese Impact."}
{"id": "622773", "revid": "729019", "url": "https://it.wikipedia.org/wiki?curid=622773", "title": "Ferrovia marmifera di Lasa", "text": "La ferrovia marmifera di Lasa (o ferrovia delle cave di marmo di Lasa, in lingua tedesca Laaser Marmorbahn) \u00e8 una linea ferroviaria privata ad uso industriale sita nel comune italiano di Lasa (BZ). Suo scopo \u00e8 facilitare il trasporto del marmo estratto nelle cave locali.\nStoria.\nNel 1929 la societ\u00e0 Lasa Marmo, dando seguito a un'intuizione dello scultore Matthias Gasteiger, decise di migliorare il sistema di trasporto del marmo venostano dalla locale cava di Acqua Bianca (\"Wei\u00dfwasserbruch\", sita a 1526\u00a0m s.l.m. di altitudine, in una zona difficilmente accessibile) allo stabilimento di stoccaggio e lavorazione, collocato circa 700\u00a0m pi\u00f9 a valle, presso il centro abitato di Lasa.\nIl progetto fu affidato all'ingegnere Karl Francini; la costruzione, appaltata alla ditta Adolf Bleichert &amp; co. di Lipsia, fu conclusa entro il 1930. Ne risult\u00f2 un impianto di trasporto composito, comprendente una teleferica, una prima tratta ferroviaria a scartamento ridotto (\"ferrovia superiore\"), una funicolare (\"piano inclinato\") e un'altra ferrovia a scartamento ridotto (\"ferrovia inferiore\").\nDall'apertura della linea il servizio vi \u00e8 sempre stato operato regolarmente, senza aver mai sub\u00ecto interruzioni significative in oltre ottant'anni di operativit\u00e0. Date le loro caratteristiche di estrema semplicit\u00e0 tecnico-funzionale (che rendevano peraltro l'infrastruttura particolarmente solida), gli apparati vennero lungamente lasciati privi di una significativa manutenzione. Ne \u00e8 emblematico il fatto che i ricambi originali forniti dalle ditte costruttrici nel 1929 non sono mai stati utilizzati.\nNei primi anni 2000 tuttavia l'assenza di interventi migliorativi fin\u00ec per esporre l'infrastruttura a vari problemi: frane e cedimenti del terreno (assai frequenti a causa della friabilit\u00e0 della roccia dolomitica) causarono a pi\u00f9 riprese danni alle rotaie, che vennero riparati con interventi d'urgenza e a carattere non permanente. Allorch\u00e9 tali disfunzioni divennero passibili di intralciare l'operativit\u00e0 dell'impianto vennero dunque intraprese le prime iniziative a sua tutela, che nel 2007 trovarono un riferimento in un'associazione costituita ad hoc, la \"Verein Freunde der Schr\u00e4gbahn\". Nel 2009 il comune di Lasa ha quindi rilevato in prima persona la propriet\u00e0 dell'infrastruttura, al fine di garantirne il mantenimento e consentirne l'utilizzo anche a beneficio di altre societ\u00e0 minerarie.\nCol passaggio alla gestione comunale la ferrovia \u00e8 stata inoltre valorizzata anche sotto il profilo turistico: il sedime \u00e8 stato reso pi\u00f9 facilmente accessibile attraverso strade e sentieri pubblici, corredati da appositi pannelli esplicativi atti a rendere comprensibile la visita all'infrastruttura, presso la quale si organizzano anche visite guidate.\nCaratteristiche.\nTeleferica.\nUna teleferica trasporta i massi marmorei dalla cava alla ferrovia superiore. La funivia originale, avente una lunghezza di 475\u00a0m e superante un dislivello di 175\u00a0m, rimase in uso fino al 2011, anno in cui venne dismesso e sostituito da un nuovo impianto, pi\u00f9 moderno e dalla maggiore potenza e capienza, nonch\u00e9 sviluppato su un tratto pi\u00f9 lungo.\nFerrovia superiore.\nLa ferrovia superiore, a scartamento metrico, collega la stazione di valle della teleferica con la stazione di monte della funicolare. La tratta originale era lunga circa 1900\u00a0m; nel 2012 l'inaugurazione della nuova teleferica ne ha comportato il dimezzamento.\nFunicolare.\nLa funicolare (o piano inclinato) dispone di un singolo binario con scartamento di 2,5335\u00a0m, con un raddoppio a met\u00e0 percorso per consentire l'incrocio tra i carri provenienti da direzioni opposte. La tratta \u00e8 lunga circa 960\u00a0m e supera un dislivello di 479\u00a0m. Il materiale rotabile \u00e8 costituito da due carri da trasporto larghi 8 metri ciascuno, configurati in modo da tenere il carico sempre in piano; sopra di essi vengono posizionati i vagoni staccati dal locomotore, opportunamente assicurati con ganci e cavi di ritegno. Ciascun pianale ha una portata massima di 18 tonnellate.\nLa trazione avviene tramite un motore elettrico posto a monte, il cui meccanismo comprende un argano pesante circa 40 tonnellate.\nFerrovia inferiore.\nLa ferrovia inferiore collega la stazione di valle del piano inclinato con lo stabilimento della Lasa Marmo, ove la tratta termina dopo aver superato un piccolo ponte sull'Adige. Si tratta anche in questo caso di una ferrovia a scartamento metrico lunga circa 800\u00a0m, quasi completamente in rettilineo (fatta salva una curva vicino alla stazione di base della funicolare, atta a permettere ai carri di raggiungere la posizione corretta di carico).\nNei pressi dello stabilimento si trova altres\u00ec la stazione di Lasa, servita dalla ferrovia della Val Venosta, ove fino al 1990 i massi venivano caricati su appositi convogli che li trasportavano poi al di fuori della valle. Tali servizi, cessati con la temporanea dismissione della linea, non sono pi\u00f9 ripresi: la tratta \u00e8 infatti nuovamente attiva dal 2005, ma per soli servizi passeggeri.\nMateriale rotabile.\nIl materiale motore delle ferrovie inferiore e superiore \u00e8 costituito da due locomotive TIBB del 1930 (una operativa sulla linea a monte, l'altra a valle), originariamente alimentate tramite linea aerea di contatto e in seguito convertite a trazione Diesel.\nVi era poi in dotazione un terzo esemplare di locomotiva ad accumulatori, costruita nel 1930 dalla Carminati &amp; Toselli con equipaggiamento elettrico TIBB. Tale mezzo nel 1941 fu ceduto alla ferrovia della Val di Fiemme, ove venne dotato di pantografo e adibito a funzionare sotto linea aerea di contatto a 2600 V CC.\nI locomotori trainano carri a carrelli Carminati &amp; Toselli del 1929, su cui vengono caricati i blocchi di marmo."}
{"id": "622777", "revid": "2175140", "url": "https://it.wikipedia.org/wiki?curid=622777", "title": "Isabella Bossi Fedrigotti", "text": "Biografia.\nFiglia del conte Federico Bossi Fedrigotti (dal quale ha ereditato coi fratelli una rinomata azienda vitivinicola), \u00e8 vedova del cronista del \"Corriere della Sera\" Ettore Botti e madre di Vittorio ed Eduardo. Ha studiato a Milano, dove si \u00e8 laureata in Letteratura francese. Collabora al \"Corriere della Sera\" scrivendo articoli culturali e di costume. Ha vissuto a Madrid dal 1993 al 1997.\nIl suo esordio nella narrativa \u00e8 stato col romanzo \"Amore mio, uccidi Garibaldi\" (1980), che raggiunge il secondo posto della classifica dei libri pi\u00f9 venduti nelle prime settimane dalla pubblicazione. Nel 1983 \u00e8 finalista al Premio Strega e riceve il Premio Selezione Campiello per il romanzo \"Casa di guerra\". Nel 1991 vince il Premio Campiello con \"Di buona famiglia\" (Longanesi), da cui \u00e8 stato tratto nel 2006 un adattamento teatrale, con protagoniste Anna Maria Guarnieri e Magda Mercatali. Un altro suo libro, \"Magazzino vita\", del 1996, vince il Premio Letterario Basilicata.\nNel 2002 il romanzo \"Cari saluti\" \u00e8 selezionato al premio Pen Club italiano, mentre l'anno seguente la raccolta di racconti autobiografici \"La valigia del signor Budischowsky\" si aggiudica il Premio Settembrini.\nNel 2019 le viene conferito il \"Premio della Fondazione Campiello\" alla carriera."}
{"id": "622782", "revid": "125316957", "url": "https://it.wikipedia.org/wiki?curid=622782", "title": "Derby dello Stretto", "text": "Il derby dello Stretto \u00e8 una partita di calcio del Mezzogiorno d'Italia che si disputa tra le due principali societ\u00e0 calcistiche italiane di Messina e di Reggio Calabria, ossia il e la .\nStoria.\nLe sfide tra Reggio Calabria e Messina non sono mai state uno dei tanti derby della geografia del pallone: nonostante il verdetto del campo abbia rivestito un ruolo di notevole importanza soprattutto in massima serie, ci\u00f2 che anima realmente l\u2019incontro \u00e8 l\u2019ideale dominio dello stretto. Giallorosso o amaranto, il tratto di mare che bagna le due regioni cambia colore e padrone ogni qual volta il triplice fischio arbitrale sancisce la fine delle ostilit\u00e0 tra le due squadre, rappresentazioni sportive di una rivalit\u00e0 che ha profonde radici storico-culturali, come spesso accade in Italia.\nTra Calabria e Sicilia il Tirreno si fonde allo Ionio, bagnando le due citt\u00e0 che qui sembrano guardarsi e sfiorarsi. Superando questo limes cobalto, il vento trasporta da una riva all\u2019altra gli odori e le fragranze delle piante arboree che si arrampicano sulle verdi colline, alle spalle delle spiagge. Sin dalla loro fondazione sono stati molti i tratti in comune tra Reggio Calabria e Messina, dalle origini storiche ai tragici risvolti di inizio Novecento: intorno al 700 a.C. Reghion rappresent\u00f2 l\u2019unica terra calabrese colonizzata dalla polis ellenica Calcide, che in breve tempo avrebbe occupato anche la sponda opposta dello stretto; qui sorse Mess\u00e0na, divenuta Messina in epoca romana.\nNell\u2019VIII secolo a.C., infatti, la Grecia aveva attraversato una profonda crisi di carattere economico e sociale: la sterilit\u00e0 dei terreni, il notevole aumento demografico ed una societ\u00e0 destabilizzata dalle lotte per il potere politico, sono alcune delle ragioni che spinsero un\u2019ampia parte della popolazione a fare rotta verso Occidente, confidando nelle profetiche indicazioni dell\u2019oracolo di Delfi. Approdati sulle coste joniche della Calabria, i coloni greci si innamorarono della bellezza di questa terra meravigliosa. \nReggio Calabria e Messina sono stati due territori un tempo complementari, con un destino comune anche nella tragedia. Come in occasione della frattura che esplose nel sottosuolo marittimo dello stretto nel lontano 1908, scatenando quella che resta ad oggi la pi\u00f9 imponente catastrofe nel territorio italiano; il terremoto dimezz\u00f2 le popolazioni delle due citt\u00e0 e cancell\u00f2 definitivamente buona parte del loro patrimonio architettonico. \nI danni causati dal sisma nelle due citt\u00e0 furono imponenti, con enormi perdite sul piano artistico-strutturale oltrech\u00e9 umano.\nIn quello sfortunato contesto, il Messina Calcio esisteva gi\u00e0 da otto anni, mentre i nemici amaranto nacquero soltanto nel 1914. Per molti, la rivalit\u00e0 tra le due citt\u00e0 non risale nemmeno ad una questione di campanilismo: si sostiene che problema sia il mare. Quando c\u2019\u00e8 di mezzo Poseidone le distanze raddoppiano e le diversit\u00e0 diventano pi\u00f9 evidenti; cos\u00ec la rivalit\u00e0 per il predominio di questo mitologico lembo d\u2019acqua, secondo Omero agitato dai mostri Scilla e Cariddi \u00e8 diventata un\u2019eterna lotta che ha riconosciuto nel rettangolo di gioco la sua naturale trasposizione.\nUn nomignolo attribuito ai messinesi dai reggini, talvolta esposto da numerosi striscioni che lo riportavano, \u00e8 quello di \u201cbuddace\u201d, un goliardico riferimento alla folcloristica ironia, che da sempre condisce gli scambi di battute tra le due citt\u00e0. Infatti il buddace \u00e8 una particolare specie di pesce che abita i fondali dello stretto, riconoscibile dalla bizzarra forma allungata del muso, che lo costringe a tenere la bocca perennemente spalancata.\nProprio in virt\u00f9 di questa caratteristica fisica, gli abitanti di Reggio Calabria sono soliti riferirsi ai vicini con tale soprannome, prendendosi gioco della loro presunta propensione al chiacchiericcio inconcludente. Inoltre, data la sua natura di divoratore seriale di qualsiasi cosa trovi, il buddace non \u00e8 considerato un piatto particolarmente prelibato e viene utilizzato quasi esclusivamente nelle zuppe. Viceversa, sulla sponda siciliana, \u00e8 abitudine rivolgersi ai dirimpettai con il nomignolo di \u201csciacquatrippa\u201d, uno dei piatti tipici della citt\u00e0, nonch\u00e9 personaggio di un racconto della tradizione popolare messinese, che descrive i reggini come goffi ed impacciati. \nNel corso degli anni venti erano molte le societ\u00e0 calcistiche messinesi e reggine che si sfidavano in occasione di tornei, amichevoli e non.\nUno dei primi derby della storia dello Stretto di Messina, disputato tra due squadre che nel corso degli anni successivi sarebbero effettivamente diventate parti integranti della storia di Messina e Reggina, fu probabilmente quello dell'aprile 1924. L'incontro era valido per il girone calabro-siculo di Seconda Divisione 1923-1924 e venne disputato tra Unione Sportiva Peloro e Reggio Foot Ball Club. La partita si gioc\u00f2 all'\"Enzo Geraci\" di Messina e fin\u00ec 2-1 per i siciliani. Il 14 aprile 1924 vi fu la seconda sfida, giocata alla \"Lanterna Rossa\" di Reggio Calabria, che termin\u00f2 3-2 per i calabresi.\nNel corso degli anni trenta e quaranta il derby dello Stretto fu giocato esclusivamente nei campionati di terzo livello, oltre ad un incontro in Coppa Italia 1938-1939. La prima sfida in Serie B \u00e8 datata 17 ottobre 1965 (Serie B 1965-1966) e termina con un pareggio. Nel corso degli anni sessanta furono disputati 6 incontri in Serie B e uno in Coppa Italia. Gli anni settanta furono caratterizzati da 6 partite in Coppa Italia Serie C ed altrettante nel campionato di Serie C.\nA cavallo della fine degli anni ottanta e dei primi anni novanta il derby ritorn\u00f2 ad essere disputato in Serie B.\nIl primo incontro in Serie A \u00e8 datato 31 ottobre 2004 (Serie A 2004-2005): vinse il , 2-1. L'ultimo derby dello Stretto disputato nella massima serie \u00e8 stato giocato il 18 aprile 2007, che, originariamente previsto il 4 febbraio, era stato successivamente rinviato a seguito degli scontri di Catania all'occasione del derby di Sicilia tra e (altre rivali) e che valse come sfida salvezza nel 2006-2007: la , che fu penalizzata dopo l\u2019epilogo del processo di Calciopoli, al termine della stagione regolare si salv\u00f2 e rimase in Serie A, vincendo 3-1, il Messina invece retrocesse in Serie B. L'annata precedente, il 30 aprile 2006, la e il Messina si giocarono la permanenza per l'anno 2005-2006 e anche in quell'occasione vinsero gli amaranto, per 3-0, rimanendo nella massima categoria e condannando i peloritani alla retrocessione, poich\u00e9, in seguito a tale sconfitta, il Messina si era trovato a -6 punti dal concorrente , con gli scontri diretti a sfavore, a due giornate dal termine del campionato. Tuttavia, questa fu successivamente annullata, sempre per le vicende dello scandalo del calcio italiano del 2006: per i giallorossi infatti, al termine di quella partita, divenne aritmetica la discesa nel campionato cadetto, con il 18\u00ba piazzamento finale, ma, a seguito del declassamento d'ufficio della nella seconda serie nazionale, con l'ultimo posto in classifica, il Messina, miglior retrocesso, raggiunse il 17\u00ba posto che gli valse la riammissione.\nLe sorti delle due compagini si incrociano nuovamente nella stagione calcistica 2014-2015, nel neonato campionato di Lega Pro (gi\u00e0 Serie C); i peloritani hanno la meglio in campionato, ma durante i play out, per rimanere tra i campionati professionistici e non retrocedere nei dilettanti, il Messina perde 1-0 sia all'andata al Granillo di Reggio Calabria che al ritorno in casa al San Filippo, venendo, per l'ennesima volta, retrocessi dalla rivale storica. Tuttavia, la squadra siciliana viene poi ripescata in Lega Pro 2015-2016 in seguito all'inchiesta calcioscommesse, in virt\u00f9 della retrocessione a tavolino all'ultimo posto della e del miglior piazzamento in graduatoria nella zona play-out per non retrocedere (come nel caso simile avvenuto con la Juventus nel 2006). Infine fu la Reggina a finire in Serie D, declassata a causa di un successivo fallimento societario.\nAd oggi, la Reggina disputa il campionato di Serie B, mentre il Messina quello di Serie C, dopo la promozione dalla Serie D."}
{"id": "622783", "revid": "287204", "url": "https://it.wikipedia.org/wiki?curid=622783", "title": "Seventeen Days", "text": "Seventeen Days \u00e8 il terzo album in studio del gruppo statunitense 3 Doors Down, pubblicato nel 2005 dalla Universal Records. Il pezzo \"Landing in London\" \u00e8 cantato in duetto dal cantante Brad Arnold insieme a Bob Seger. La versione statunitense comprende le due tracce bonus \"Here Without You\" e \"Away from the Sun\" in versione acustica, mentre la versione britannica presenta \"Let Me Go\" sempre in versione acustica. L'album fu certificato disco di platino dopo un mese dalla sua pubblicazione.\nTracce.\nTesti e musiche di Brad Arnold, Todd Harrell, Chris Henderson e Matt Roberts."}
{"id": "622785", "revid": "287204", "url": "https://it.wikipedia.org/wiki?curid=622785", "title": "Impact/D.U.S.K. split E.P.", "text": "Impact/D.U.S.K. split E.P. 7\" split tra 2 band italiane, gli Impact ed i D.U.S.K.."}
{"id": "622786", "revid": "767487", "url": "https://it.wikipedia.org/wiki?curid=622786", "title": "Regulone", "text": "Un regulone \u00e8 un sistema di controllo genico batterico per cui pi\u00f9 operoni sono sotto controllo primario di un'unica proteina di regolazione.\nUn esempio \u00e8 il regulone del maltosio, per il quale gli enzimi necessari alla sua metabolizzazione sono codificati da geni situati in diversi operoni.\nQuando \u00e8 presente il maltosio nel mezzo di coltura esso si lega e rende attiva una proteina regolatrice, detta attivatore, che si lega a specifiche regioni del DNA rendendo pi\u00f9 stabile il legame tra RNA polimerasi e DNA.\nPi\u00f9 reguloni possono formare un \"modulone\"."}
{"id": "622787", "revid": "1573940", "url": "https://it.wikipedia.org/wiki?curid=622787", "title": "Ninp\u014d", "text": "Con il termine , si definiscono una serie di filosofie cinesi e tibetane, che sono alla base della pratica di questa arte marziale giapponese sviluppatasi tra il IX e XII secolo. \nLa parola \"ninp\u014d\" \u00e8 composta da e : significa quindi \u00abla legge della sopportazione\u00bb.\nIn Giappone, i principali praticanti di questa arte erano i \"jizamurai\" (\u00ab\"samurai\" di campagna\u00bb) e i \"s\u014dhei\" (\u00abmonaci guerrieri\u00bb), che, utilizzandola ai fini di spionaggio, sabotaggio e raccolta di informazioni, finirono per modificarne la natura, creando le basi del \"Ninjutsu\".\nIl \"ninp\u014d\" \u00e8 composto da tre principali tecniche: il \"Taijutsu\" (\u00abarte del corpo\u00bb), il \"B\u014djutsu\" (\u00abarte del bastone\u00bb) e il \"Kenjutsu\" (\u00abarte della spada\u00bb).\nIl \"ninp\u014d\" \u00e8 anche alla base del \"Bud\u014d\".\n\u00c8 odiernamente insegnato generalmente insieme al \"ninjutsu\"."}
{"id": "622788", "revid": "201394", "url": "https://it.wikipedia.org/wiki?curid=622788", "title": "T.V.O.R. Teste Vuote Ossa Rotte", "text": "T.V.O.R. Teste Vuote Ossa Rotte, anche conosciuta come T.V.O.R. Chaoszine, fu una fanzine italiana di area hardcore punk nata nel 1981 a Como. Il primo numero fu pubblicato in tiratura di 500 copie nel settembre di quell'anno. La fanzine gestiva poi la T.V.O.R. on vinyl, un'etichetta indipendente che continu\u00f2 la sua attivit\u00e0 anche dopo la chiusura della \"testata\" ed il marchio Ossa Rotte Tapes con cui pubblicava album su cassetta. L'ideazione e lo sviluppo del progetto fu ad opera di Stiv \"Rottame\" Valli ex membro degli Orda e Marco \"Maniglia\" dei Crash Box. La rivista fu definita da Tim Yo di Maximumrocknroll e da Jello Biafra come una delle pi\u00f9 belle fanzine del mondo.\nStoria.\n1981-1985: TVOR Chaoszine.\nLa TVOR Chaoszine nacque nel 1981 a Como ad opera di Stiv Rottame Valli e Marco Maniglia Medici. Inizialmente, l'acronimo ispirato al gruppo T.S.O.L. (True Sound of Liberty), doveva significare \"True Voice of Rebels\", e solo in seguito prese il pi\u00f9 fortunato \"Teste Vuote Ossa Rotte\". Fu con questo nome che la fanzine usc\u00ec per la prima volta nel settembre del 1981 per sopperire alla necessit\u00e0 di far circolare notizie relative alla scena \"punx\" ed hardcore italiana ed internazionale, in un momento storico in cui, senza il web, la reperibilit\u00e0 di informazioni era affidata al solo ai circuiti del DIY, che tentavano di riappropriarsi dei canali di produzione della cultura.\nSe la copertina del primo numero prendeva spunto dalla cover di un disco dei D.O.A., la grafica era fatta perlopi\u00f9 da un cut-up di immagini di gruppi musicali, di politici agghindati in modo ironico e di guerriglie urbane, slogan punk ed \"A\" cerchiate, il tutto appiccicato su fondo nero in stile crassiano, allo stesso modo i tempi di lettura degli articoli coincidevano programmaticamente con l'ascolto di un brano punk, risultando cos\u00ec semplici e diretti. Fra i contenuti dei primi numero si trovavano traduzioni dei testi di gruppi inglesi come Crass, Discharge e Black Flag, recensione di concerti e tour italiani, ed articoli su D.O.A., Disorder, dei primissimi Bad Religion, degli italiani Wretched e Blue Vomit e dei Meat Puppets. Vi sono poi articoli su alcune declinazioni del movimento punk hardcore come lo straight edge, su eventi come il Chaos Tag di Hannover ed articoli che raccontano di pi\u00f9 di 30 fanzine attive in Italia (Archaeopteryx, Punkaminazione, Anti-Utopia, G.D.H.C., Echo, Distrofia e tante altre).\nLa fanzine, nei 5 numeri pubblicati in 5 anni pass\u00f2 gradualmente dalle iniziali 500 copie pubblicate nel 1981 alle 3000 copie pubblicate con il numero 5 del 1985\n, tutte distribuite rigorosamente su circuito postale in tutto il mondo. Nel 1984 inoltre Stiv Valli con i suoi Crash Box si recano negli Stati Uniti per un tour americano, e vengono ospitati da Tim Yo, che gli lascia libero accesso agli archivi fotografici di Maximumrocknroll. Nelle 104 pagine che compongono il numero 5 di TVOR quindi, compaiono numerose immagini dei fotografi della scena statunitense come Ed Colver, Glen E. Friedman, Murray Bowles e Tim Tonooka. Importanti e di grande spunto sono poi i numerosi articoli che mettono a confronto usi e modi di fare differenti fra la scena americana e quella italiana.\n1983: La nascita di Ossa Rotte Tapes.\nFu nel 1983, che Stiv Valli e Marco Maniglia iniziano, parallelamente alla produzione della fanzine, anche a pubblicare album su cassetta i gruppi sia della scena italiana, ed alcuni concerti di gruppi americani registrati in Italia, sotto il marchio Ossa Rotte Tapes. La prima pubblicazione fu la registrazione del concerto dei Black Flag del 22 febbraio 1983 all'Odissea 2001 di Milano. Negli anni a seguire l'etichetta pubblic\u00f2 numerosi gruppi italiani come Negazione, Declino e Crash Box. Solo in seguito, dopo aver maturato una certa esperienza discografica con la Ossa Rotte Tapes, nacque la TVOR On Vinyl, con cui Rottame e Maniglia pubblicheranno gran parte della scena hardcore punk piemontese e lombarda.\n1985: La nascita della TVOR on Vinyl.\nNel 1985, con il marchio TVOR on Vinyl, Rottame e Maniglia inaugurano la nuova etichetta pubblicando come prima edizione l'album \"Osservati dall'inganno\" degli Indigesti. Molti i gruppi della scena hardcore punx italiana prodotti su questo marchio: Crash Box, Upset Noise, Negazione, Ifix Tcen Tcen, Disper-Azione, Peggio Punx, Upside, Impact, Punkreas, Shandon, Glare, Atrox, Raw Power e molti altri"}
{"id": "622797", "revid": "124290369", "url": "https://it.wikipedia.org/wiki?curid=622797", "title": "La Morte (tarocchi)", "text": "La Morte \u00e8 la tredicesima carte degli arcani maggiori dei tarocchi; \u00e8 conosciuta anche come l'Arcano senza nome in quanto nei tarocchi marsigliesi \u00e8 l'unica carta degli arcani maggiori ad essere contrassegnata solamente dal numero.\nNel gioco di carte \u00e8 di valore immediatamente superiore all'Appeso e di valore immediatamente inferiore alla Temperanza.\nNella cartomanzia rappresenta la trasformazione oppure il termine.\nIn alcuni mazzi questa carta non \u00e8 presente, ed \u00e8 sostituita con la Filosofia.\nRappresentazione.\nNei mazzi tradizionali \u00e8 rappresentata come uno scheletro armato di falce, come nell'iconografia comune.\nNei mazzi Visconti-Sforza anzich\u00e9 una falce impugna un arco.\nSpesso lo scheletro \u00e8 avvolto in un mantello e falcia teste e membra umane tra germogli di piante. Nei tarocchi marsigliesi non veniva riportato il nome sulla lamina ma solo il numero 13, per paura che, nominandola, la morte potesse giungere inaspettata; al timore attorno a questa carta \u00e8 collegato uno dei tanti atteggiamenti superstiziosi che si collegano al numero 13. In alcuni mazzi la didascalia della carta c'\u00e8 ma compare come IL TREDICI, sempre per allontanarsi dal tab\u00f9 della morte.\nNei tarocchi Rider-Waite \u00e8 rappresentata come uno scheletro vestito con un'armatura nera su un cavallo bianco, che regge uno stendardo che raffigura una rosa a cinque petali.\nAl passaggio del cavaliere, un re \u00e8 gi\u00e0 caduto, alcuni fanciulli sono in agonia e un vescovo \u00e8 ancora in piedi ma in procinto di cadere.\nSullo sfondo il sole sta tramontando o sorgendo tra due torri.\nIn altri mazzi \u00e8 raffigurata come Anubi, il dio egizio dei morti.\nSimbolismi.\nLo scheletro \u00e8 il simbolo della morte.\nIl significato originale di questa carta \u00e8 un \"memento mori\", un invito a riflettere sulla fragilit\u00e0 della vita e a occuparsi delle cose spirituali, la dimensione effimera della materia contro quella invincibile dello spirito, che dopo ogni morte ritorna alla vita. La carta rappresenta un passaggio iniziatico, le 22 carte dei Tarocchi simboleggiano infatti il cammino dell'iniziato, e questa carta, che si trova a met\u00e0, \u00e8 il punto esatto in cui l'allievo \u00e8 pronto, la prova trasformatrice avviene, dunque muore l'uomo per lasciare spazio al mago. La morte come simbolo del rito, delle paure superate e della Grande Prova che fin dalle pi\u00f9 antiche tradizioni segna il passaggio dal ragazzo all'uomo.\nCome simbolo esoterico, la morte va intesa come rinnovamento, trasformazione, momento necessario di cambiamento in cui chiudere con il passato e guardare al futuro; l'erba del prato infatti \u00e8 normalmente rappresentata con un colore verde acceso per suggerire la vitalit\u00e0 insita nella carta, in altre versioni lo scheletro \u00e8 di un rosa che ricorda quello della pelle umana, ancora una volta simbolo di vita, come si pu\u00f2 intendere anche dalla posa attiva dello scheletro. Tutti i dettagli dell'aspetto della carta riprendono questo concetto: la falce simboleggia il momento del raccolto e quindi per le messi \u00e8 la fine di una fase e l'inizio di un nuovo significato.\nLa falce, ad esempio \u00e8 simbolo del raccolto, quindi della distruzione (il taglio delle piante, che equivale a un'uccisione) per la ricreazione (la semina nella stagione successiva.); inoltre questa \u00e8 impugnata dallo scheletro in modo da formare con le braccia e la falce la forma della lettera mem dell'alfabeto ebraico.\nLe spoglie umane si rifanno alla mitologia egizia, secondo la quale il dio Seth uccise Osiride e fece il suo corpo in 13 pezzi, che furono poi ricomposti dalla dea Iside. Ancora una volta troviamo il significato del ritorno, della resurrezione e della morte apparente; sconfitta da Iside che \u00e8 capace di ridar forma alle spoglie, letteralmente, di attuare un cambiamento e di affrontare il dolore. In questo modo Iside compie una rivoluzione, avventurandosi nell'ignoto che proprio come il nero del terreno della carta sta a significare ci\u00f2 che \u00e8 sconosciuto e temibile, ma che si mostra come l'unica via percorribile per poi dare vita (di nuovo) a qualcosa di straordinario. Da notare tra l'altro che tutte le parti umane che la falce ha lasciato a terra (viso, mano e piede) non sembrano aver perso vitalit\u00e0, sono ancora colorate ed espressive, disegnate come se da un momento all'altro potessero muoversi. Come a ricordare che nulla muore per davvero, ma tutto si trasforma e ritorna, in una continua evoluzione di spirito e materia.\nSignificato.\nIl tredicesimo arcano \u00e8 il simbolo della trasformazione, della rinascita, della liberazione e rappresenta la fine di un ciclo.\nTutto cambia e si evolve.\nIl suggerimento \u00e8 di cavalcare il tempo. Indica la fine di una determinata situazione, presupponendo una rinascita, ovvero l'inizio di una fase successiva pi\u00f9 evoluta, matura o semplicemente radicalmente diversa.\nCome tutti gli Arcani dei tarocchi il simbolismo della carta cambia in base alla sua posizione nel gioco e in special modo nel suo verso, quindi se appare dritta al rovescio. In questo caso la carta non \u00e8 ambivalente, essendo positiva se dritta e negativa se al rovescio. Si tratta tuttavia di un Arcano molto incisivo poich\u00e9 dal denso significato ed in grado di influenzare le carte vicine. Sia dritta che al rovescio, \u00e8 una carta molto veloce, che pu\u00f2 manifestarsi anche a poche settimane dal consulto.\nCarta dritta.\nSe in posizione favorevole, indica rinnovamento e avverte di usare prudenza nell'affrontare i cambiamenti. L'arcano della trasformazione per eccellenza, una di quelle inevitabile ma che portano con loro la capacit\u00e0 di cambiare una vita, di stravolgerne la traiettoria, e dunque una vera e propria risurrezione. Anche se di primo acchito sembrerebbe foriera di un brutto presagio la Morte \u00e8 in realt\u00e0 una carta estremamente positiva per il consultante, che porta con s\u00e9 un futuro fatto di promesse. Ultra terrena e intransigente, ci\u00f2 che doveva accadere \u00e8 accaduto, e ci\u00f2 che rimane \u00e8 tutto ci\u00f2 che deve ancora venire, e la possibilit\u00e0 di costruirlo al meglio.\nIl necessario abbandono del passato, sebbene quasi mai indolore, ma anzi terrificante e scoraggiante agli occhi del consultante, ma una rottura imprescindibile per andare avanti nella via, e il consultante pu\u00f2 stare tranquillo perch\u00e9 quando la morte appare il fondo \u00e8 gi\u00e0 stato toccato, e non resta altro che risalire. prende quindi i significati di liberazione, nuova creazione di s\u00e9 stessi e del mondo che ci circonda, risveglio interiore. La morte ci spinge spesso a tagliare ci\u00f2 che non \u00e8 necessario, ci\u00f2 che \u00e8 tossico e quindi ci ostacola. Si prova sempre del dolore, ma questo sar\u00e0 seguito da un'immensa riscoperta: nuove idee, nuovi progetti, un nuovo amore, una nuova vita; il cambiamento \"in toto\". La rinascita dopo una crisi fa spesso paura e sembra impossibile, ma questo Arcano promette che sia rosea, e ricorda che ogni sconfitta in fondo non \u00e8 altro che una lezione. Segnala accettazione di un passaggio inevitabile e libert\u00e0 di nuovo apprezzata, un nuovo spirito con cui abbracciare il nuovo, e quindi assicura una risalita anche dal pozzo pi\u00f9 buio.\nIn particolari situazioni di gioco l'Arcano pu\u00f2 voler dire un lutto in famiglia da cui si trae un giovamento, un'eredit\u00e0.\nIn amore il significato non pu\u00f2 che essere un cambiamento drastico e impetuoso ma che non pu\u00f2 essere rimandato, un grande dissidio che pu\u00f2 generare un chiarimento e la ricerca di un nuovo equilibrio, oppure una separazione che far\u00e0 bene al consultante da molti punti di vista anche se porter\u00e0 con s\u00e9 molto dolore. Spesso si riferisce a una separazione temporanea che per\u00f2 sar\u00e0 motivo di ricongiungimento ed evoluzione del rapporto.\nSul lavoro invece la Morte \u00e8 un cambiamento forte, di mansione, di luogo (un trasferimento magari imposto da altri) e addirittura un licenziamento o il cambio di impiego. Raramente \u00e8 una decisione presa dal consultante, molto pi\u00f9 spesso sono le situazioni a richiederla, i contesti, le persone intorno a lui. Spesso per\u00f2 l'Arcano fa riferimento a un progetto che viene portato a termine ma che richiede il superamento di ostacoli molto forti, impegno e sacrifici. In ogni caso, anche se nulla di tutto ci\u00f2 \u00e8 desiderato, si riveler\u00e0 benefico.\nQuando indica un soggetto, si riferisce a qualcuno che \u00e8 stato in grado di rifarsi una vita dopo periodi molto bui.\nCarta rovesciata.\nAl rovescio il Tarocco della morte \u00e8 meno intenso rispetto alla carta dritta, la sua forza \u00e8 smorzata ma non meno incisivo. Il significato del cambiamento si capovolge nell'incapacit\u00e0 di attuarlo, nel rifiuto dello stesso e nell'immobilismo di una situazione che non si vuole affrontare per colpa di paure e blocchi emotivi. Il consultante sceglie (poich\u00e9 potrebbe fare altrimenti ma non ne trova la forza) di sguazzare nel pozzo invece che risalirne. Ne consegue vittimismo e inettitudine che alla lunga non gioveranno. Se non si agisce subito, se non ci si arma di coraggio e se non si fronteggia la morte necessaria alla rinascita, la distruzione necessaria alla ricostruzione, il consultante sperimenter\u00e0 disperazione, malinconia, angoscia, senso di impotenza; e nel concreto: ostacoli, progetti che si traducono in incessanti sconfitte. C'\u00e8 ancora un modo per invertire la rotta, ma sar\u00e0 doloroso e necessiter\u00e0 che il consultante sconvolga la sua esistenza e affronti di petto le sue paure.\nAnche nel caso pi\u00f9 leggero, vi \u00e8 un piano che va rivisto, una strategia che va modificata, un cambiamento da attuare prima che sia troppo tardi, prima di finire nell'immobilismo. Talvolta la situazione poco dipende dall'agire del consultante, ma \u00e8 imposta dall'esterno, anche allora per\u00f2 va trovata la forza di adattarsi, senza mai essere passivi di fronte a ci\u00f2 che il destino ci pone davanti. La morte pu\u00f2 simboleggiare incapacit\u00e0 di adattarsi, masochismo, autolesionismo, pessimismo, scarsa autostima, carenza di autostima e di risorse. Molto spesso questo Arcano \u00e8 legato a significati che hanno a che fare con l'inconscio e la psicoanalisi: paura corrosiva, ossessioni, incapacit\u00e0 di agire da soli, paranoia distruttiva e scarso rispetto di s\u00e9; tanto che quando l'Arcano al contrario simboleggia una persona si fa spesso riferimento a una figura instabile, un assassino, un maniaco, una persona depressa o malata di mente. Talvolta simboleggia il suicidio, come unica soluzione per fuoriuscire dal pozzo che il consultante si \u00e8 via via scavato.\nIn sintesi: Morte, malattia, suicidio, disonore, aggravamento della situazione attuale, delusione.\nIn amore la Morte al contrario simboleggia la rottura di un rapporto, anche di amicizia o familiare, che avviene in maniera improvvisa e dal quale non si torna indietro. Non ci saranno riconciliazioni, dunque, e qualora ci fossero non saranno benefiche e si rischia di ripetere un loop. Anche sul lavoro la carta ci parla di una fine, magari che avviene in malo modo, oppure un successo che svanisce. A volte simboleggia una situazione vantaggiosa, il cui prezzo da pagare per\u00f2 \u00e8 troppo elevato. Nei casi pi\u00f9 lievi si tratta di un cambio di rotta.\nCorrispondenze.\nHa corrispondenze astrologiche col pianeta Saturno, con l'elemento Acqua e col segno zodiacale dello Scorpione.\nHa corrispondenze cabalistiche con la lettera ebraica Mem; nell'Albero della vita corrisponde al ventiquattresimo sentiero, dall'equilibrio alla vittoria."}
{"id": "622799", "revid": "599013", "url": "https://it.wikipedia.org/wiki?curid=622799", "title": "Bandoliera", "text": "La bandoliera \u00e8 un balteo (una cintura a striscia di tessuto o cuoio portata a tracolla, da una spalla al fianco opposto) dotato di tasche a cui appendere le munizioni.\nStoria.\nIn uso principalmente presso i militari a partire dal XVI secolo fino al XIX secolo, fu introdotta per permettere a quei fanti che adoperavano archibugi e moschetti di trasportarvi le \"palle\" (i proiettili) e le cariche di polvere da sparo (quantit\u00e0 predosate di polvere), consentendo una ricarica pi\u00f9 rapida.\nLa bandoliera si \u00e8 modificata nel XX secolo in conseguenza dell'introduzione delle moderne cartucce e delle bombe a mano. \nIl vantaggio era quello di togliere l'ingombro delle munizioni dai fianchi e dalla cintura (come accade utilizzando un cinturone), consentendo movimenti pi\u00f9 agevoli e maggiore semplicit\u00e0 per ricaricare le armi. Attualmente sono utilizzate pi\u00f9 raramente a causa delle eccessive dimensioni dei caricatori per munizioni moderni."}
{"id": "622815", "revid": "106908", "url": "https://it.wikipedia.org/wiki?curid=622815", "title": "Jagie\u0142\u0142o", "text": ""}
{"id": "622818", "revid": "73560", "url": "https://it.wikipedia.org/wiki?curid=622818", "title": "Agente 007 - Licenza d'uccidere", "text": ""}
{"id": "622821", "revid": "831312", "url": "https://it.wikipedia.org/wiki?curid=622821", "title": "Giro d'Italia 1939", "text": "Il Giro d'Italia 1939, ventisettesima edizione della \"Corsa Rosa\", si svolse in diciassette tappe, dal 28 aprile al 18 maggio 1939, su un percorso di complessivi 3\u00a0011,4\u00a0km. La vittoria fu appannaggio dell'italiano Giovanni Valetti, il quale precedette i connazionali Gino Bartali e Mario Vicini.\nSquadre e corridori partecipanti.\nPartecipano alla corsa otto squadre professionistiche da sette ciclisti l'una e sette \"gruppi\" di \"liberi\" da cinque ciclisti l'uno (eccetto US Azzini che ne iscrisse solo quattro), per un totale di 90 ciclisti iscritti, di cui 89 effettivi partenti."}
{"id": "622822", "revid": "2091899", "url": "https://it.wikipedia.org/wiki?curid=622822", "title": "Nuovissima versione", "text": "La Nuovissima versione \u00e8 una traduzione moderna in lingua italiana e di orientamento cattolico del testo sacro dei cristiani, la Bibbia. \nEssa \u00e8 stata frutto di un intenso lavoro dal 1967 al 1980 che ha rilasciato 48 volumi per i tipi delle Edizioni San Paolo, Roma, corredati da ampie e numerose note. Curatore della collana \u00e8 stato Pasquero Fedele che ha coordinato un ampio gruppo di validi biblisti, tra cui Carlo Maria Martini, Gianfranco Ravasi, Giuseppe Segalla, Ugo Vanni.\nNel 1987 le traduzioni sono state raccolte in un volume unico con note essenziali, dal titolo \"La Bibbia. Nuovissima versione dai testi originali\". Nel 1991 ne \u00e8 uscita una versione in quattro volumi, con le note integrali: di questi, tre raccolgono il testo biblico e l'ultimo fornisce materiale aggiuntivo. Essa \u00e8 attualmente pubblicata sotto vari nomi a seconda del formato: Bibbia Tabor (formato tascabile con note e introduzioni essenziali), Bibbia Emmaus (formato standard con ampie note e introduzioni), Bibbia Ebron (edizione in grande formato della Bibbia Emmaus). \nIl testo tendenzialmente ricalca con fedelt\u00e0 i testi originali, riproponendone espressioni e modi di dire che possono suonare come aspre all'orecchio italiano. La diffusione di tale versione in tutte le numerose pubblicazioni della Edizioni San Paolo e delle Edizioni Paoline pu\u00f2 creare qualche perplessit\u00e0 tra il pubblico, specialmente quello giovanile, che si trova davanti ad un testo valido ma diverso da quello canonico della CEI. Di converso risulta molto apprezzato dai biblisti per la valida aderenza ai testi originali, tanto da rappresentare un utile confronto con tutte le altre traduzioni in lingua italiana.\nSuccessivamente questa versione \u00e8 stata riveduta ed ampliata con una maggiore attenzione ai dettagli scritturali; tale versione viene definita come Nuova Versione dai Testi Antichi."}
{"id": "622824", "revid": "2033069", "url": "https://it.wikipedia.org/wiki?curid=622824", "title": "Laverne &amp; Shirley", "text": "Laverne &amp; Shirley \u00e8 una sit-com statunitense nata come spin-off di \"Happy Days\" e andata in onda sul canale ABC dal gennaio 1976 al maggio del 1983 per otto stagioni e un totale di 178 episodi.\nIn Italia, la serie \u00e8 approdata alla fine dell'anno 1980 sulle tv locali legate al circuito Radiovideo, come Videovercelli e SPQR.\nDopo essere apparse in alcuni episodi della serie madre, i personaggi di Laverne DeFazio (interpretata da Penny Marshall, futura regista di successo) e Shirley Feeney (Cindy Williams) hanno avuto un loro show che in patria ha avuto un successo anche maggiore di \"Happy Days\", tanto da risultare il programma pi\u00f9 visto per molti degli anni in cui \u00e8 andato in onda.\nLa storia raccontava la vita di due amiche: la forte Laverne (di origini italiane, con tanto di padre pizzaiolo) e la romantica Shirley, entrambe impiegate nel reparto imbottigliamento della birreria Shotz di Milwaukee.\nNell'appartamento che condividono in un seminterrato passano sia gli amici che i vari fidanzati e, non di rado, personaggi di \"Happy Days\".\nLa sigla originale \"Make Our Dreams Come True\" \u00e8 stata sostituita nella versione italiana da una canzone con testo inglese cantata da Romina Power ed intitolata appunto \"Laverne &amp; Shirley\"."}
{"id": "622826", "revid": "18323", "url": "https://it.wikipedia.org/wiki?curid=622826", "title": "Massacro di Hassi Messaoud", "text": "Il massacro di Hassi Messaoud \u00e8 un grave episodio di violenza contro le donne perpetrato nella bidonville di El-Ha\u00efcha, nella localit\u00e0 algerina di Hassi Messaoud, il 17 luglio 2001.\nEventi.\nQuel giorno un gruppo di circa 300 uomini, eccitati da un'infuocata predica contro le donne sole, considerate una minaccia per la pubblica moralit\u00e0, usc\u00ec dalla moschea e si diresse verso El-Ha\u00efcha, un quartiere-bidonville noto per ospitare numerose donne sole, ed assalirono picchiando, violentando, torturando e sottoponendo ad ogni sorta di sevizie e mutilazioni tutte le donne che trovarono lungo la marcia.\nHassi Messaoud \u00e8 una localit\u00e0 che vive dello sfruttamento dei pozzi di petrolio. Vi risiedono molti tecnici algerini e stranieri, e presso le loro famiglie hanno trovato un impiego molte donne come personale di servizio, addette alle pulizie ecc. Si tratta per lo pi\u00f9 di donne in difficolt\u00e0 economiche, giovani di famiglie povere, oppure vedove o ripudiate, che non hanno altro mezzo di sostentamento.\nIl selvaggio stupro di massa and\u00f2 avanti per cinque ore prima che la polizia intervenisse. Le baracche vennero saccheggiate, molte donne vennero gettate in strada nude e molte si ridestarono all'ospedale.\nSu una quarantina di vittime dell'aggressione solo tre hanno resistito in tribunale fino in fondo (una di esse sopravvisse per miracolo all'aggressione venendo sepolta viva dopo essere stata violentata e torturata).\nIl processo.\nIl processo ai responsabili, svoltosi davanti al tribunale criminale di Ouargla nel mese di giugno del 2002, si concluse con solo alcune lievi condanne.\nLe pressioni dei notabili locali e le minacce rivolte alle vittime impedirono un equo processo ed un'equa sentenza. Solo tre accusati vennero condannati a pene da uno a tre mesi di prigione, con l'imputazione di incitamento alla sommossa e furto.\nDopo le vibranti proteste di gruppi femministi e di difensori dei diritti umani in Algeria, il processo di appello, apertosi a Biskra il 16 dicembre 2004, ha ribaltato il giudizio di primo grado: la sentenza, emessa il 3 gennaio 2005, ha inflitto pesanti condanne a quasi tutti gli accusati. Una ventina di imputati (peraltro tutti contumaci) sono stati condannati a 20 anni, mentre altri tre, presenti al processo, hanno scontato pene da tre a otto anni di reclusione."}
{"id": "622827", "revid": "1718925", "url": "https://it.wikipedia.org/wiki?curid=622827", "title": "Quijada", "text": "La quijada (in spagnolo \"mandibola\") o mandibola di asino \u00e8 uno strumento musicale (propriamente un idiofono) latino-americano, particolarmente diffuso in Per\u00f9, Messico e Costa Rica e Repubblica Dominicana. Di origini africane, costituito da una mascella di asino usata come percussione. In Louisiana lo strumento \u00e8 noto come jawbone (\"mandibola\" in inglese).\nA volte \u00e8 \"ornata\" con piccoli sonagli. Si suona tenendola con la sinistra e strofinando i denti con la destra.\nLa sua variante moderna si chiama \"vibraslap\"."}
{"id": "622831", "revid": "1632387", "url": "https://it.wikipedia.org/wiki?curid=622831", "title": "Societ\u00e0 di persone", "text": "Le societ\u00e0 di persone sono societ\u00e0 definite tali in quanto in esse prevale l'elemento soggettivo, rappresentato dai soci, rispetto al capitale. Non acquistano mai la personalit\u00e0 giuridica, cosa che invece avviene per le societ\u00e0 di capitali, ma \u00e8 sempre presente un certo grado di separazione patrimoniale tra il patrimonio della societ\u00e0 e quello del socio che varia a seconda del tipo considerato.\nTipologia.\nDal punto di vista formale, i tipi di societ\u00e0 di persone sono tre:\nNon sono considerabili societ\u00e0 di persone, anche se a esse spesso accomunate:\nCaratteristiche.\nAmministrazione.\nFermo restando che la qualifica di amministratore \u00e8 strettamente collegata alla responsabilit\u00e0 solidale e illimitata per le obbligazioni sociali (e quindi non possono essere amministratori i soci accomandanti di S.a.s., salvo perdere il beneficio della responsabilit\u00e0 limitata), l'amministrazione delle societ\u00e0 di persone pu\u00f2 essere di due tipi:\nLe Societ\u00e0 di persone agiscono sotto una ragione sociale costituita dal nome di uno o pi\u00f9 soci con l'indicazione del rapporto sociale. Per le S.a.s. la ragione sociale deve contenere il nome di uno o pi\u00f9 soci accomandatari.\nQuesti tipi di societ\u00e0 si costituiscono per scrittura privata autenticata da un Notaio oppure per atto pubblico. L'atto costitutivo deve essere poi depositato a cura del Notaio per l'iscrizione nel registro delle imprese. Entro 30 giorni occorre inoltre comunicare all'Agenzia delle Entrate l'inizio dell'attivit\u00e0 per farsi attribuire il numero di partita IVA.\nSoci.\nNelle S.n.c. tutti i Soci sono responsabili illimitatamente e solidalmente per le obbligazioni sociali, nelle S.a.s. sono presenti due distinte categorie di Soci:\nResponsabilit\u00e0 dei soci.\nLa responsabilit\u00e0 dei soci nei confronti delle obbligazioni sociali \u00e8:\nFinanziamento.\nI finanziamenti nelle soci\u00e8t\u00e0 di persone sono costituiti da capitali necessari per lo svolgimento del processo produttivo e per la realizzazione degli investimenti a lungo termine.\nL'ammontare dei finanziamenti necessari all'impresa dipende da diversi fattori:\nLe fonti di finanziamento.\nIl capitale proprio \u00e8 formato dai conferimenti in natura che l'imprenditore o i soci apportano nell'impresa al momento della costituzione. Il capitale proprio \u00e8:\nIl capitale di debito \u00e8 costituito dai finanziamenti che l'azienda acquisisce con i titoli di debito da finanziatori esterni come la banca o societ\u00e0 finanziarie. \nVi sono due tipi di debiti:\nIl capitale di debito \u00e8:\nLe fonti di finanziamento possono combinarsi fra di loro e possono essere:\nLa scelta delle fonti di finanziamento dipende da diversi fattori:"}
{"id": "622832", "revid": "767487", "url": "https://it.wikipedia.org/wiki?curid=622832", "title": "The Magic of the Wizard's Dream", "text": "The Magic Of The Wizard's Dream \u00e8 un singolo in edizione digipak del gruppo symphonic power metal italiano Rhapsody. Contiene la canzone \"The Magic of the Wizard's Dream\" in 6 diverse versioni, oltre a due inediti: \"Autumn Twilight\" e \"Lo specchio d'argento\"."}
{"id": "622833", "revid": "4923639", "url": "https://it.wikipedia.org/wiki?curid=622833", "title": "Telepromozione", "text": ""}
{"id": "622845", "revid": "110157", "url": "https://it.wikipedia.org/wiki?curid=622845", "title": "Buccina", "text": "La b\u00f9ccina \u00e8 uno strumento musicale appartenente al gruppo degli ottoni, usato nelle fanfare delle legioni dagli antichi romani.\nEssa era originariamente un cilindro stretto, lungo circa 3 metri e mezzo. Veniva suonato soffiando in una imboccatura. Il tubo era ripiegato a forma di un'ampia \"C\" ed era rinforzato con una barra che collegava le curve e che serviva per l'impugnatura del suonatore stabilizzandone l'uso e il movimento. Veniva messa a tracolla del suonatore e si appoggiava alla spalla.\nLa buccina era usata per le segnalazioni negli accampamenti durante la notte e per altri numerosi motivi.\nLo strumento fu probabilmente il predecessore della tromba e del trombone moderni. La voce tedesca per indicare il trombone (\"Posaune\") deriva linguisticamente da \"buccina\". \nNel finale del poema sinfonico \"I pini di Roma\", Ottorino Respighi indica come \"buccine\" sei strumenti di diversi tipi. Tre \"buccine\" in si bemolle sono indicate anche in \"Feste romane\", ma le loro parti sono interpretate da trombe o da flicorni soprani."}
{"id": "622846", "revid": "18397", "url": "https://it.wikipedia.org/wiki?curid=622846", "title": "Tuska Open Air", "text": ""}
{"id": "622848", "revid": "932277", "url": "https://it.wikipedia.org/wiki?curid=622848", "title": "Priorit\u00e0 di tempo", "text": "La priorit\u00e0 di tempo \u00e8 la funzione presente in alcune fotocamere che consente l'impostazione automatica del valore di apertura del diaframma calcolata dall'esposimetro integrato, in relazione al tempo di esposizione impostato dall'utente.\nUtilizzo.\nPu\u00f2 risultare utile nelle riprese in cui \u00e8 preferibile avere un maggior controllo sulla velocit\u00e0 di apertura dell'otturatore piuttosto che sulla profondit\u00e0 di campo.\nUn lungo tempo di esposizione permette di effettuare riprese con poca luce o di notte, \nutilizzare la tecnica del \"panning\" e pi\u00f9 in generale \u00e8 adatto a rendere l'idea del movimento.\nUna buona \"regola\" consiglia di utilizzare un solido treppiede o il flash qualora il reciproco del tempo espresso in secondi d'otturazione sia inferiore alla lunghezza focale (equivalente nel formato 35\u00a0mm) espressa in millimetri dell'obbiettivo utilizzato.\nEsempio: con un obbiettivo di 50\u00a0mm \u00e8 opportuno non scendere sotto 1/60 di secondo\nUn tempo breve, invece, si utilizzer\u00e0 quando \u00e8 necessario \"congelare\" l'azione, come nella fotografia sportiva o di oggetti in rapido movimento che si vogliono rendere nitidi, e quando si utilizzano teleobiettivi.\nUn ulteriore utilizzo si ha nella macrofotografia, in cui un tempo breve, abbinato all'utilizzo del lampeggiatore elettronico, permette di compensare gli effetti negativi sulla nitidezza del forte rapporto di ingrandimento.\nLa funzione inversa \u00e8 detta \"priorit\u00e0 di diaframma\"; alcune fotocamere permettono la ripresa in entrambe le modalit\u00e0."}
{"id": "622849", "revid": "767487", "url": "https://it.wikipedia.org/wiki?curid=622849", "title": "Deo Optimo Maximo", "text": "Deo Optimo Maximo \u00e8 una frase in latino che significa \"A (o per mezzo di) Dio, il pi\u00f9 buono, il pi\u00f9 grande\".\nTale frase, solitamente abbreviata in D.O.M., si pu\u00f2 trovare in numerose chiese, palazzi, e lapidi del periodo rinascimentale, soprattutto in Italia."}
{"id": "622850", "revid": "7969", "url": "https://it.wikipedia.org/wiki?curid=622850", "title": "Pragatto", "text": ""}
{"id": "622856", "revid": "287204", "url": "https://it.wikipedia.org/wiki?curid=622856", "title": "EDT", "text": ""}
{"id": "622858", "revid": "76069", "url": "https://it.wikipedia.org/wiki?curid=622858", "title": "Nicolette Sheridan", "text": ""}
{"id": "622861", "revid": "71155", "url": "https://it.wikipedia.org/wiki?curid=622861", "title": "Barbara Palombelli", "text": "Biografia.\nFiglia di Carlo e Manuela Micheli, prima di quattro figli, studia da giovane all'Istituto Santa Giuliana Falconieri di Roma, laureata in Lettere con una tesi in Antropologia culturale, inizia la sua carriera in Rai, a Rai Radio 2, nella redazione della rubrica \"Sala F\". Nel 1979 entra al settimanale \"L'Europeo\" diretto da Mario Pirani, dove nel 1980 \u00e8 diventata giornalista parlamentare. Dal 1984 al 1987 ha collaborato con il quotidiano \"il Giornale\" diretto da Indro Montanelli. Dal 1986 al 1988 \u00e8 stata vicecaporedattore di \"Panorama\" (direttore Claudio Rinaldi). Nel 1989 e 1990 \u00e8 stata \"inviata speciale\" del \"Corriere della Sera\", dal 1991 al 2000 ha lavorato presso \"la Repubblica\", quindi dal 2001 al 2006 \u00e8 tornata come editorialista al \"Corriere della Sera\".\nPer la Rai ha realizzato venti interviste a \"Domenica in\" (edizione 1987), ha partecipato con Valentino Parlato e Mauro Paissan alla prima edizione di \"Samarcanda\" e ha condotto \"Italiani\" con Andrea Barbato (edizione 1992-1993). Dal 1998 al 2000 ha condotto \"Se telefonando\", rubrica quotidiana di Radio 2, mentre nel 2000 ha ideato e condotto cento puntate di Apparecchiando, altra rubrica quotidiana di Rai Radio 2, e nel 2001/2002 ha condotto una nuova serie della celebre trasmissione radiofonica di Rai Radio 2 \"Il gambero\". Dal 2001 al 2013 ha condotto anche la rubrica quotidiana \"28 minuti\" da lei ideata per Rai Radio 2.\nNella stagione 2003-2004 ha affiancato Giuliano Ferrara in \"Otto e mezzo\" su LA7. Nella stagione 2004-2005 \u00e8 tornata in Rai come opinionista a \"Domenica in\" e nel programma \"Punto a capo\" condotto da Giovanni Masotti. Dal 2006 al 2013 ha una collaborazione con Mediaset per le rubriche del TG5, di \"Matrix\", di \"Pomeriggio Cinque\" e di \"Mattino Cinque\"; dal 2010 \u00e8 opinionista a \"Quarto grado\" su Rete 4.\nDal 9 settembre 2013 conduce \"Forum\" e \"Lo Sportello di Forum\", trasmessi rispettivamente su Canale 5 e Rete 4. Dal 2014 Barbara Palombelli conduce degli speciali di \"Forum\" che aprono le rispettive stagioni televisive, in onda la domenica pomeriggio.\nDal 3 settembre 2018, oltre a condurre per il sesto anno consecutivo \"Forum\" e \"Lo Sportello di Forum\", diventa la conduttrice del access prime time di Rete 4 con il programma \"Stasera Italia\", che la vede protagonista dal luned\u00ec al venerd\u00ec dalle 20:30 alle 21:25. Gli impegni della conduttrice sono stati confermati anche per la stagione televisiva 2019-2020. Nella stagione 2020-2021, oltre ad essere alla conduzione per l'ottavo anno consecutivo di \"Forum\" e \"Lo Sportello di Forum\", e per il terzo anno di \"Stasera Italia\", il mercoled\u00ec in prima serata conduce \"Stasera Italia Speciale\", in onda dalle 21:25, subito dopo il consueto appuntamento giornaliero della trasmissione informativa, alla mezzanotte.\nIl 19 febbraio 2021 viene annunciata la sua co-conduzione della quarta serata del \"Festival di Sanremo\" su Rai 1 con Amadeus.\nVita privata.\nNel 1982 si \u00e8 sposata con il politico Francesco Rutelli; dalla coppia \u00e8 nato il figlio Giorgio. Hanno inoltre tre figli adottivi: Serena, Francisco e Monica.\nL'8 maggio 1991 le viene conferita l'onorificenza di Cavaliere dell'Ordine al Merito della Repubblica Italiana dal Presidente della Repubblica Francesco Cossiga.\nControversie.\nNel marzo 2020, finisce nella bufera sui social per una domanda sul coronavirus pronunciata nel corso della trasmissione \"Stasera Italia\": \u00ab\u00c8 venuto fuori che il 90% dei morti per coronavirus \u00e8 nelle regioni del Nord. Che cosa ci pu\u00f2 essere stato di pi\u00f9? Comportamenti di persone pi\u00f9 ligie che vanno tutte a lavorare?\u00bb.\nNel marzo 2021, il monologo che la conduttrice ha tenuto sul palco del Teatro Ariston, in occasione del Festival di Sanremo 2021, ha suscitato discussioni su pi\u00f9 fronti. Il monologo, in generale, ha suscitato perplessit\u00e0 e polemiche, soprattutto nei passaggi in cui viene affermato che le donne hanno \u00abil compito di tenere in piedi il paese\u00bb perch\u00e9 \u00abtengono le scuole aperte, accudiscono tante persone positive al Covid, tengono le famiglie unite\u00bb e che le ragazze se li sono trovati \u00abgi\u00e0\u00bb i loro diritti; in definitiva, il monologo viene definito perbenista, inconsistente e generico.Inoltre, in un passaggio del suddetto monologo c'\u00e8 un riferimento alla vicenda della morte del cantautore Luigi Tenco: \u00abErano gli anni \u201860 e tutti noi ragazzi cercavamo le emozioni. Pensate che Luigi Tenco proprio qui giocando con una pistola ha trovato la morte. Chiesi a Gino Paoli molti, molti anni dopo alla radio cosa accadde veramente qui a Sanremo quell'anno. E lui mi disse: guarda, noi non avevamo allora le droghe, ci dovevamo caricare di emozioni e allora camminavamo la notte sui cornicioni, guidavamo a fari spenti e io ho una pallottola nel cuore, anch'io giocavo con le pistole come Luigi. E allora, grazie Gino e un grandissimo abbraccio a Luigi\u00bb.Alcuni giorni dopo i parenti di Tenco hanno scritto una lettera aperta su Facebook contro il \u00abchiacchiericcio pregno di ignoranza\u00bb che a loro dire sarebbe contenuto nel discorso di Palombelli a Sanremo e per una ricostruzione che, evidentemente, considera lesiva della sua memoria. Palombelli risponde alla famiglia Tenco dicendo che, oltre a essersi documentata negli archivi Rai, si \u00e8 limitata a citare le parole di Gino Paoli, da lui gi\u00e0 pronunciate in una trasmissione speciale intitolata \"Viva Mogol\" e andata in onda su Rai 1 il 24 settembre 2016."}
{"id": "622863", "revid": "834", "url": "https://it.wikipedia.org/wiki?curid=622863", "title": "Copertura voltata", "text": ""}
{"id": "622871", "revid": "114612550", "url": "https://it.wikipedia.org/wiki?curid=622871", "title": "Padellone", "text": "Il padellone, anche detto \"bilancione\", \u00e8 un tipico capanno da pesca con rete a bilancia utilizzato dei pescatori presso le basi o le zone di cattura fluviali, vallive, lagunari o costiere dell'Emilia-Romagna. \nLa tecnica di pesca utilizzata \u00e8 quella cosiddetta \"a \"bilancia\"\" oppure quella con il \"bilancione\", ossia con grande rete quadra immersa nell'acqua e sollevata periodicamente per raccogliere il pesce pescato."}
{"id": "622879", "revid": "1854255", "url": "https://it.wikipedia.org/wiki?curid=622879", "title": "Tuska Open Air Metal Festival", "text": "Il Tuska Open Air Festival \u00e8 il pi\u00f9 importante festival heavy metal della Finlandia.\nLa prima edizione risale al 1998. Si svolge in tre giorni nella prima met\u00e0 di luglio a Helsinki nell'ampio parco di Kaisaniemi, nel centro della citt\u00e0.\nL'esplosione di numerose band della scena scandinava attir\u00f2 sempre maggior interesse verso questo festival, tra i pi\u00f9 rilevanti del Nord Europa.\nDal 1998 la rilevanza \u00e8 cresciuta grazie alla notoriet\u00e0 dei gruppi partecipanti, di conseguenza anche il \u00e8 accresciuto fino a giungere a quota 30.000 unit\u00e0 dell'edizione 2006 (coi gruppi Venom, Sodom, Opeth e Celtic Frost come gruppo principale).\nEtimologia del nome.\nTuska, in finlandese, significa dolore o agonia.\nOspiti pi\u00f9 importanti.\n1998.\nAbsurdus, Am I Blood, Babylon Whores, Barathrum, Corporal Punishment, Gandalf, Gorgoroth, Impaled Nazarene, Kyyria, Timo Rautiainen &amp; Trio Niskalaukaus\n1999.\n...And Oceans, 45 Degree Woman, Amorphis, Barathrum, Dark Tranquillity, Gandalf, Lullacry, Nightwish, Sentenced, Tarot, The 69 Eyes, Timo Rautiainen &amp; Trio Niskalaukaus, Twilight Opera\n2000.\nBabylon Whores, Children of Bodom, Eternal Tears of Sorrow, Finntroll, Gamma Ray, Impaled Nazarene, Lullacry, Nightwish, Satyricon, The Crown, Timo Rautiainen &amp; Trio Niskalaukaus - To/Die/For\n2001.\n45 Degree Woman, Amon Amarth, Amorphis, Finntroll, Gandalf, Impaled Nazarene, In Flames, Katatonia, Stratovarius, The 69 Eyes, Timo Rautiainen &amp; Trio Niskalaukaus, Transport League\n2002.\nAjattara, Bruce Dickinson, Ensiferum, Impaled Nazarene, Machine Head, Marduk, Moonsorrow, Nightwish, Sentenced, Sonata Arctica, The Crown, Timo Rautiainen &amp; Trio Niskalaukaus\n2003.\nAmorphis, Arch Enemy, Barathrum, Behemoth, Children of Bodom, Edguy, Finntroll, Immortal, Lordi, Lullacry, Mauron Maiden, Ministry, Moonsorrow, Sentenced, Soulfly, Stratovarius, Tarot, The 69 Eyes, The Haunted, Timo Rautiainen &amp; Trio Niskalaukaus, Type O Negative\n2004.\nBeseech, Chaosbreed, Dark Funeral, Dark Tranquillity, Death Angel, Dew-Scented, Dio, Dismember, Ensiferum, Fear Factory, In Flames, Impaled Nazarene, Nasum, Nightwish, Soilwork, Sonata Arctica, Timo Rautiainen &amp; Trio Niskalaukaus\n2005.\nAccept, Ajattara, Apocalyptica, Children of Bodom, Destruction, Dimmu Borgir, Evergrey, Finntroll, Gamma Ray, Lake of Tears, Mnemic, Monster Magnet, Naglfar, Primal Fear, Sentenced, Skyclad, Testament, Wintersun\n2006.\nAmorphis, Anathema, Arch Enemy, Burst, Celtic Frost, Deathstars, Epica, Freedom Call, Impaled Nazarene, Opeth, Sodom, Sonata Arctica, Tarot, The Sisters of Mercy, Timo Rautiainen, Venom, Wintersun\n2007.\nChildren of Bodom, Emperor, Immortal, W.A.S.P., DragonForce, D'espairsRay, Katatonia, Pain, Finntroll, Hatesphere, Mercenary, Moonsorrow, Vader, Legion of the Damned, Imperia, Insomnium, Brother Firetribe, 45 Degree Woman, Naildown, Nicole, Stratovarius\n2008.\nAmon Amarth, Before the Dawn Behemoth, Carcass, Diablo, Dimmu Borgir, Discard, Dream Evil, Dying Fetus, Entombed, Fields of the Nephilim, Ghost Brigade, Job For A Cowboy, Kalmah, Killswitch Engage, Kiuas, Kreator, KYPCK, Mokoma, Morbid Angel, Nile, Noxa, Primordial, Shade Empire, Slayer, Sonata Arctica, Sotajumala, Stam1na, The Scourger, The Sorrow, Tracedawn, T\u00fdr\n2011.\nAt the Gates, Arch Enemy, Exodus, Meshuggah, Killing Joke, Enslaved, Moonsorrow, Witchery, Agnostic Front, Kvelertak, Spiritual Beggars, Electric Wizard, Grave, Mygrain, Church of Misery, Misery Index.\n2012.\nAlcest, Amoral, Animals as Leaders, Apocalyptica, Arcturus, Baroness, Behemoth, Demigod, Edguy, Exodus, For The Imperium, Hatebreed, Horna, Insomnium, Jess and the Ancient Ones, Lamb of God, Megadeth, Metsat\u00f6ll, Ministry, Mokoma, Napalm Death, One Morning Left, Overkill, Profane Omen, Sabaton, Saint Vitus, Skeletonwitch, Sonata Arctica, Suicide Silence, Suidakra, Swallow The Sun, Textures, The Man-Eating Tree, Trivium, Victims, Winterwolf\n2013.\nNightwish, King Diamond, Testament, Bolt Thrower, Kreator, Amorphis, Stam1na, Soilwork, Stratovarius, Wintersun, Amaranthe, Ihsahn, Leprous, Asking Alexandria, Tesseract, Von, Urfaust, We Butter the Bread with Butter, Deathchain, Black City, Abhorrence, Torture Killer, Dreamtale, Hateform, Santa Cruz\n2014.\nEmperor, Anthrax, Dimmu Borgir, Children of Bodom, Satyricon, Bring Me the Horizon, Neurosis, Carcass, Stone, Shining, Turmion K\u00e4til\u00f6t, Insomnium, Ensiferum, Orphaned Land, Metal Church, Poisonblack, We Came as Romans, Battle Beast, Tankard, Hamfer\u00f0, Powerwolf, Santa Cruz, Beastmilk, Amoral, Speedtrap, Cutdown, Altair, Arion e altri"}
{"id": "622893", "revid": "2176804", "url": "https://it.wikipedia.org/wiki?curid=622893", "title": "Terremoti del Mugello", "text": "I terremoti del Mugello sono stati vari eventi sismici che hanno colpito pi\u00f9 volte nella storia il Mugello, regione appenninica della Toscana settentrionale, in provincia di Firenze.\nTerremoto del 1542.\nIl terremoto del 13 giugno 1542 rovin\u00f2 gran parte del castello di Scarperia, e altri luoghi tra cui Galliano, Sant'Agata, Barberino, Bosco ai Frati, Luco, provocando la morte di circa 150 persone. Fu traslata a Firenze l'immagine della Madonna del Sasso che ricevette offerte e omaggi dalle famiglie cittadine.\nA tale evento \u00e8 lagata anche la storia dell'Oratorio della Madonna dei Terremoti a Scarperia, posto all'ingresso del paese, dove viene venerata un'immagine ritenuta miracolosa raffigurante una \"Madonna con Bambino\" opera di ambito della scuola di Filippo Lippi. \nUna dettagliata descrizione del terremoto \u00e8 stato possibile ricostruirla grazie alla riscoperta di stampe di opuscoli presenti nell'Europa centro settentrionale, che a seguito di un particolare clima religioso, la calamit\u00e0 mugellana dest\u00f2 molto interesse perch\u00e8 considerata uno dei segni di una punizione divina, un castigo per i troppi peccati degli uomini.\nTerremoto del 1919.\nIl terremoto del 29 giugno 1919 colp\u00ec una vasta area dell'Appennino Tosco-Emiliano, in particolare il Mugello.\nLe prime scosse si avvertirono nella mattinata di questo giorno d'estate del primo dopoguerra con epicentro nel paese di Vicchio; la scossa maggiore, di grado IX della scala Mercalli, 6.2 della magnitudo momento, con profondit\u00e0 ipocentrale tra 5 e 10\u00a0km, fu avvertita poco dopo le tre del pomeriggio. Il bilancio fu drammatico; si contarono oltre cento morti, quattrocento feriti e migliaia di senzatetto.\nLa zona dove si ebbero i danni maggiori fu quella nelle immediate vicinanze di Vicchio, comprendente le localit\u00e0 di \"Pilarciano, Villore, Rostolena, Mirandola, Villa, Vitigliano, Rupecanina e Casole\"; nel capoluogo comunale furono distrutte 700 case su 1500; 500 divennero inagibili e le restanti subirono danni seri. Fu gravemente lesionata anche la casa natale del pittore Giotto nella frazione di \"Vespignano\".\nGravi danni si ebbero anche a Borgo San Lorenzo, dove oltre il 75% delle case fu dichiarato inagibile e si ebbe il crollo della Pieve, di un'altra chiesa e danni seri ad altri edifici; a San Godenzo, dove si ebbero danni gravissimi alla chiesa e gran parte delle case inagibili; a Dicomano, dove crollarono la Torre dell'Orologio, diverse case e gran parte delle altre furono gravemente lesionate; si dovette evacuare l'ospedale di Luco del Mugello. Si ebbero danni gravi anche a Firenzuola ed in alcuni comuni del versante romagnolo ma per fortuna non alle persone, dato che la zona era stata gi\u00e0 colpita da un terremoto nel novembre precedente e la popolazione viveva ancora in baracche di fortuna.\nGli effetti del sisma si sentirono anche a Firenze, dove si ebbero danni minori come cadute di fumaioli, stacco di intonaci ed alcune lesioni di muri; a Prato, dove crollarono alcuni muri ed alcuni edifici furono lesionati ed a Campi Bisenzio, dove fu danneggiata un'antica torre medievale che dovette essere poi abbattuta.\nUna successiva forte scossa, il 1\u00ba luglio, aggrav\u00f2 ancora di pi\u00f9 i danni, in particolar modo colpendo gli edifici gi\u00e0 lesionati dalla prima scossa.\nTerremoti recenti.\nNel settembre 2007, l'area del Mugello \u00e8 stata interessata da una sequenza sismica durante la quale sono stati registrati 16 eventi con magnitudo massima di 2.4 Richter.\nIl giorno 1\u00ba marzo 2008, alle ore 08:43 ora italiana, una scossa di magnitudo 4.2 Richter \u00e8 stata avvertita in un raggio relativamente ampio intorno alla zona del Mugello, fra i comuni di Barberino del Mugello, Vernio e Castiglione dei Pepoli. Nel corso delle ore successive \u00e8 seguito uno sciame sismisco caratterizzato da altre due scosse di intensit\u00e0 moderata (rispettivamente di magnitudo 4.1 Richter registrata alle ore 09:43 locali e di magnitudo 4.0 Richter registrata alle 11:43 locali) e molte altre di bassa intensit\u00e0. Tutti e tre gli eventi principali, chiaramente risentiti dalla popolazione, sono risultati piuttosto superficiali, con una profondit\u00e0 ipocentrale verosimilmente compresa fra i 3 e gli 8\u00a0km.\nIl giorno 14 settembre 2009, alle ore 22:05 ora italiana, una scossa di magnitudo 4.2 Richter \u00e8 stata avvertita in un raggio relativamente ampio intorno alla zona del Mugello. Nel corso delle ore successive \u00e8 seguito uno sciame di bassa intensit\u00e0 del quale solo altre due scosse sono state avvertite dalla popolazione.\nIl giorno 23 giugno 2014, alle ore 11:12 ora italiana, una scossa di magnitudo 3.2 Richter \u00e8 stata avvertita nel distretto sismico: Mugello. L'ipocentro \u00e8 stato localizzato a Piazzano, nel comune di Borgo San Lorenzo, ad una profondit\u00e0 di .\nIl giorno 9 dicembre 2019, alle ore 04:37 ora italiana, una scossa di magnitudo 4.5 Richter, il cui ipocentro \u00e8 stato poi localizzato a Gabbiano, nel comune di Scarperia e San Piero, ad una profondit\u00e0 di , \u00e8 stata avvertita chiaramente in tutto il Mugello, oltre che nei distretti metropolitani di Firenze, Prato, Pistoia, Pisa, Livorno, Siena, Arezzo, Bologna e Modena. Alla scossa principale, che era stata preceduta, meno di un'ora prima, da due eventi di magnitudo compreso tra 3.2 e 3.4, sono seguite molte repliche di intensit\u00e0 minore. Il 14 dicembre successivo \u00e8 avvenuta una nuova scossa, di magnitudo 3.0, con epicentro a Barberino del Mugello, chiaramente avvertita tra Toscana e Emilia-Romagna. Durante lo sciame sismico si sono registrati pi\u00f9 di 300 eventi in una settimana.\nIl giorno sabato 20 febbraio 2021 alle ore 15:55, una scossa di magnitudo 3.1 Richter con ipocentro nel comune di Vicchio di Mugello, nello specifico nella frazione di Santa Maria a Vezzano."}
{"id": "622901", "revid": "425388", "url": "https://it.wikipedia.org/wiki?curid=622901", "title": "Aut aut (rivista)", "text": "aut aut \u00e8 una rivista trimestrale di filosofia e cultura, di argomento fenomenologico, nata nel 1951.\nStoria.\nLa rivista nasce in via Soperga 54, a Milano, a casa di Enzo Paci; nel 1952 ha un suo editore, Taylor di Torino, nel 1957 passa alle edizioni Mantovani, nel 1958 alla Kairos. Dal 1961 e per un decennio l'editore sar\u00e0 Arrigo Lampugnani Nigri di Milano. Nel 1963 cambia la veste grafica (la copertina viene disegnata da Bob Noorda) e la distribuzione viene assunta dalla Mondadori. Nel 1965 inizia il rapporto con La Nuova Italia di Firenze che fino al 1972 si limita a distribuire \"aut aut\", ma che dopo questa data ne diviene l'editore (con il frammezzo di qualche fascicolo azzurrino pubblicato dalla Praxis di Milano). Dal 1974 fino al 2004 la rivista mantiene inalterato il suo assetto editoriale (con il passaggio interno nel 1998 alla RCS di Milano) e la veste grafica (copertina rossa ecc.). Nel 2004 \"aut aut\" passa al Gruppo editoriale il Saggiatore, cambiando anche la sua veste grafica.\nLa direzione e la redazione restano comunque sempre a Milano, nella prima fase seguendo Paci da via Soperga a via Burlamacchi. Fin dall'inizio Paci chiama accanto a s\u00e9, come redattore capo, Gillo Dorfles; poi si forma (nel 1957) un comitato di redazione con Ludovico Actis Perinetti, Glauco Cambon, Gillo Dorfles, Luigi Rognoni e Giuseppe Semerari; dal 1959 al 1967 Giovanni Raboni opera come segretario di redazione. A partire dal 1968 questo ruolo \u00e8 tenuto da Pier Aldo Rovatti e da Salvatore Veca, entrambi allievi di Paci. Nel 1972, si avr\u00e0 una direzione a tre e poi nel 1974 a due (Paci-Rovatti). Sono gli anni travagliati della malattia di Enzo Paci, che muore nel 1976.\nDa questa data la propriet\u00e0 della rivista rimane a sua figlia Francesca Romana. La direzione si sposta in via Curti (poi passer\u00e0 in via Catalani, in via Pacini e infine in via Melzo, dove \u00e8 oggi) e prende corpo un nuovo assetto redazionale. In realt\u00e0 il vecchio comitato gi\u00e0 da molti anni aveva cessato di funzionare come tale e la rivista ruotava tutta intorno alla persona di Paci; dopo la sua morte un gruppo aperto di collaboratori prende a riunirsi con periodicit\u00e0 quindicinale svolgendo insieme il ruolo di direzione e di redazione: alle riunioni partecipa una ventina (talvolta anche pi\u00f9) di collaboratori, pi\u00f9 o meno giovani, pi\u00f9 o meno conosciuti. Da questa conduzione quasi assembleare comincia ad assumere forma l'attuale redazione costituita da una decina di persone: siamo nel gennaio 1983; con qualche sostituzione e qualche immissione si tratta del medesimo gruppo che compare oggi nel colophon della rivista. Le riunioni mensili vengono ospitate prima nella sede del mensile \"alfabeta\", per breve tempo presso la Casa della Cultura, e per un paio di anni presso l'ISU di via Pantano.\nAttualmente si svolgono presso la redazione della rivista in via Melzo. Il gruppo redazionale si \u00e8 fatto promotore di seminari interni e di una serie di incontri pubblici a partire dal lavoro della rivista. Va ricordato che tale gruppo si \u00e8 mantenuto completamente autonomo da qualunque vincolo istituzionale.\nArgomenti.\n\"aut aut\", pur presentando in primo piano argomenti filosofici, ha sempre presentato anche validi saggi su argomenti svariati, dalla letteratura alla sociologia e alla linguistica. La struttura della rivista si \u00e8 mantenuta negli anni divisa in sezioni, fra le quali facevano da spicco la sezione \"Saggi\" e la sezione \"Prospettive\", accompagnate dalle \"Note e segnalazioni\" e dalle \"Cronache\".\nNegli anni sessanta una rubrica \"Il senso della parole\", curata direttamente da Paci, metteva a fuoco i problemi attuali della discussione filosofica, via via che si presentavano al pensiero contemporaneo, il titolo della rubrica ha poi dato nome a speculazioni successive durante gli anni novanta.\n\"aut aut\", nel corso del tempo prende in esame autori come Whitehead (n. 90, 1965), Dewey, Bloch (n. 173-174, 1979), oltre ai gruppi tra i pi\u00f9 significativi dell'epoca, in fascicoli speciali come \"Psicanalisti e fenomenologia\" (n. 92, 1966), Hegel, Husserl, Cassirer (n. 101, 1967), la fenomenologia husserliana (n. 92, 1966), Lacan (n. 177-178, 1980, n. 343 2009 e n. 387, 2020), Benjamin (n. 189-190, 1982), \"Il pensiero debole\" (n. 201, 1984), Deleuze (n. 276, 1996 e n. 277-278, 1997), Zambrano (n. 279, 1997), \"internet\" e \"virtualit\u00e0\" (n. 289-290, 1999 e n. 347, 2010), Wittgenstein (n. 304, 2001), Bateson (n. 313-314, 2003), Derrida (n. 327, 2005 e n. 368, 2015), il ruolo e la funzione della televisione (n. 337, 2007), Michel Foucault (n. 323, 2004, n. 331, 2006, n. 351, 2011 e n. 362, 2014), Elvio Fachinelli (n. 352, 2011), Ernesto De Martino (n. 366, 2015), Georges Bataille (n. 378, 2018), Gilbert Simondon (n. 377, 2018), Niklas Luhmann (n. 383, 2019), Hannah Arendt (n. 386, 2020) ecc.\nLa rivista si presta puntualmente a trattare gli argomenti pi\u00f9 attuali con articoli sull'astrattismo, sull'architettura e l'urbanistica, l'esistenzialismo, la dodecafonia e la musica elettronica, la psichiatria e la schizofrenia, oltre il marxismo e lo strutturalismo.\nLa rivista che, come si \u00e8 detto, non ospita solamente studi di filosofia, \u00e8 sempre risultata notevole per il saggismo letterario, tra i quali si ricordano gli interventi che riguardano la posizione ermetica di Carlo Bo, la critica psicanalitica di Giacomo Debenedetti e le idee fenomenologiche di Luciano Anceschi, oppure scegliendo come autori altamente significativi a cui dedicare un numero intero \u2013 \u00e8 il caso per esempio di Proust (n. 193-194, 1983), Bernhard (n. 326, 2005), Pasolini (n. 345, 2010), Coetzee\u00a0(n. 363, 2014), Calvino (n. 372, 2016).\nTra il 1974 e il 1976, la rivista, sotto la direzione di Pier Aldo Rovatti ha affrontato un impegnativo dibattito sul marxismo a livello nazionale e internazionale. Essa continua a distinguersi per la sua seriet\u00e0 e per gli argomenti trattati.\nOggi la rivista, pur nelle continue difficolt\u00e0 economiche, \u00e8 una delle riviste filosofiche di maggior prestigio nazionale.\nArticoli.\nLa rivista ha ospitato (pi\u00f9 o meno in ordine temporale) articoli di:\nma anche a volte di\nAltri pensatori non italiani che hanno direttamente collaborato con la rivista sono Hans-Dieter Bahr, Jacques Derrida, \u00c1gnes Heller, Michel Serres, Gayatri Chakravorty Spivak, Paul Veyne, Slavoj \u017di\u017eek, Jean-Luc Nancy, Fran\u00e7ois Jullien, Judith Butler, Georges Didi-Huberman o Peter Sloterdijk"}
{"id": "622907", "revid": "1073227", "url": "https://it.wikipedia.org/wiki?curid=622907", "title": "Sarah Jessica Parker", "text": "\u00c8 nota per l\u2019iconico ruolo di Carrie Bradshaw nella serie cult HBO \"Sex and the City\" (1998-2004), per la quale ha vinto due Premi Emmy, tre Screen Actors Guild Awards e quattro Golden Globe nella sezione Migliore attrice in una serie commedia o musicale. Il personaggio \u00e8 stato molto popolare durante la messa in onda della serie ed \u00e8 stato successivamente riconosciuto come uno dei pi\u00f9 grandi personaggi femminili della televisione americana. Successivamente ha ripreso il ruolo nei film \"Sex and the City\" (2008) e \"Sex and the City 2\" (2010). Ha ricevuto altre due candidature ai Golden Globe rispettivamente per il film \"La neve nel cuore\" (2005) e per la serie televisiva \"Divorce\" (2016-2019).\nBiografia.\nLe origini.\nTerza di quattro fratelli, Sarah Jessica Parker nasce il 25 marzo 1965 a Nelsonville in Ohio, da Barbara Keck, un'insegnante di origine tedesca ed inglese, e da Stephen Parker, un imprenditore e giornalista ebreo di Brooklyn originario dell'Est Europa (il cognome originale era Bar-Kahn). Sarah inizia a recitare a soli otto anni; a Broadway interpreta \"The Innocents\", la cui rappresentazione costringe la sua famiglia a traslocare nel New Jersey. Ha anche due sorellastre e due fratellastri. I genitori la iscrivono all'American Ballet School e alla Professional Children's School, ottime basi per poter affrontare, sempre a Broadway, il musical \"Annie\". Parallelamente alla carriera d'attrice, Sarah porta avanti gli studi scolastici alla Dwight Morrow High School.. \nI primi ruoli.\nIl debutto in televisione \u00e8 del 1982 con il film tv \"My Body, My Child\"; sempre nello stesso anno \u00e8 fra le protagoniste del serial \"Zero in condotta\" nel ruolo di Patty Green. Interpreta piccoli ruoli al cinema (\"Footloose\" nel 1984 e nel 1986 in Navigator) e in televisione (\"Dadah is Dead\" e \"La pensione\", 1987). Sar\u00e0 solo nel 1991 che riuscir\u00e0 a farsi notare nella commedia brillante di Mick Jackson \"Pazzi a Beverly Hills\" accanto a Steve Martin.\nHa ruoli secondari in pellicole come \"Mi gioco la moglie... a Las Vegas\" di Andrew Bergman, film nel quale Sarah recita la parte della moglie di Nicolas Cage; \u00e8 una strega (insieme a Bette Midler) nel disneyano \"Hocus Pocus\" di Kenny Ortega; recita due volte per Tim Burton (nel 1994 \u00e8 la moglie di Ed Wood nell'omonimo film; nel 1996 \u00e8 una giornalista rapita dagli alieni in Mars Attacks!), due per Hugh Wilson (\"Il club delle prime mogli\", 1996 e \"Dudley Do-Right\", 1999), una al fianco di Woody Allen ne \"I ragazzi irresistibili\" di John Erman nel 1995. Nonostante altri flop al cinema (\"Appuntamento col ponte\", \"Soluzioni estreme\"), riesce ad ottenere soddisfazioni a teatro: recita in \"Once upon a time a Mastress\" e si dedica a spettacoli off-Broadway come \"Sylvia\" e \"How to Succed in Business Without Really Trying\".\nIl successo internazionale.\nLa svolta arriva nel 1998 quando il network americano HBO le affida la parte di Carrie Bradshaw nel serial \"Sex and the City\", ruolo che interpreter\u00e0 per sei stagioni e che le far\u00e0 vincere svariati premi e ricevere diverse candidature. Nel 2000 viene chiamata da MTV per presentare l'MTV Movie Awards e interpreta la commedia \"Hollywood, Vermont\" di David Mamet, accolto positivamente da critica e pubblico. Conclusasi la serie televisiva nel 2004, della quale nel frattempo era divenuta anche produttrice, firma un contratto con i magazzini Gap e continua a recitare al cinema con \"La neve nel cuore\" \"(The Family Stone)\" di Thomas Bezuca nel 2005 e \"A casa con i suoi\" \"(Failure to Launch)\". Il primo film porta all'attrice una candidatura al Golden Globe mentre il secondo \u00e8 accolto da critiche negative. Entrambe le pellicole ottengono ottimi incassi al botteghino. \nDurante l'agosto 2015 l'attuale marito Matthew Broderick ha rivelato: \"La verit\u00e0 \u00e8 che Sarah non voleva impegnarsi in una lunga serie tv, ha provato in tutti i modi a svincolarsi dal contratto, era persino disposta a girare tre film gratis\". La HBO per\u00f2 respinse le proposte e la obblig\u00f2 a interpretare la giornalista newyorkese tutta moda e amori. Recita nel primo e secondo film tratti dalla serie televisiva \"Sex and the City\" e nelle commedie \"Che fine hanno fatto i Morgan?\", \"Ma come fa a far tutto?\" e \"Capodanno a New York\", accolte negativamente dalla critica riescono ad ottenere buoni incassi e a coprire il budget di produzione. Ha lanciato una collezione di abiti low cost chiamata \"Bitten\". \u00c8 stata testimonial e designer del marchio di abbigliamento \"Gap\". Nel 2018 diventa testimonial di \"Intimissimi\".\nVita privata.\nMembro della Hollywood's Women's Political Committee ed ambasciatrice dell'UNICEF, dal 1984 al 1991 ha avuto una relazione con l'attore Robert Downey Jr. I due si sono conosciuti sul set del film \"Firstborn\". Downey aveva un problema con la droga, cosa che ha avuto un impatto negativo sulla loro relazione; a tal proposito la Parker ha poi dichiarato: \"Credevo di essere la persona a far s\u00ec che si controllasse\". Dopo Downey, la Parker ha frequentato John F. Kennedy Jr.\nIl 19 maggio 1997 ha sposato l'attore Matthew Broderick. La coppia ha avuto un figlio nel 2002, James Wilkie, e successivamente due gemelle, Marion Loretta Elwell e Tabitha Hodge, nate nel 2009 tramite madre surrogata.\nPremi.\nEmmy Award\nGolden Globe\nScreen Actors Guild Award\nNational Board of Review Award\nRazzie Awards\nDoppiatrici italiane.\nNelle versioni in italiano dei suoi film, Sarah Jessica Parker \u00e8 stata doppiata da:\nDa doppiatrice \u00e8 sostituita da:"}
{"id": "622914", "revid": "181699", "url": "https://it.wikipedia.org/wiki?curid=622914", "title": "Sant'Agostino nello studio (Carpaccio)", "text": "Sant'Agostino nello studio o Visione di sant'Agostino \u00e8 un dipinto a tempera su tela (141x210 cm) di Vittore Carpaccio, datato 1502 e conservato nella Scuola di San Giorgio degli Schiavoni a Venezia.\nStoria.\nCarpaccio, al culmine della propria carriera, venne chiamato dalla Scuola \"minore\" degli Schiavoni, cio\u00e8 dei Dalmati residenti o di passaggio a Venezia, per dipingere un ciclo di sette teleri sulle storie dei santi protettori della confraternita (Giorgio, Girolamo e Trifone) a cui si aggiunsero altre due tele fuori della serie con \"Storie evangeliche\". Il lavoro per gli Schiavoni inizi\u00f2 nel 1502 e termin\u00f2 nel 1507. \nDescrizione.\nLa tela con la \"Visione di sant'Agostino\" \u00e8 la pi\u00f9 celebre della serie, nonch\u00e9 uno dei capolavori a cui \u00e8 legata la fama dell'artista. All'episodio \u00e8 legato san Girolamo, che apparve ad Agostino per avvertirlo della propria morte imminente e ascesa in cielo. \nL'artista ha rappresentato il santo africano nel proprio studio, mentre viene distratto dalla lettura dalla voce di Girolamo, che gli appare in forma luminosa dalla finestra accanto allo scrittoio. Il miracoloso annuncio viene ambientato nella stanza di un colto e raffinato umanista del tempo, rappresentata con la cura meticolosa dei dettagli che caratterizza le opere dell'artista.\nIn una stanza pi\u00f9 o meno rettangolare, con soffitto dipinto, Agostino sta seduto su una panca poggiata su una pedana rialzata, coperta di tessuto verde e profilata da borchie, dove si trova il banco da studio, retto da una candelabra. Numerosi libri dimostrano i suoi interessi eruditi o musicali, dato che alcuni sono aperti e mostrano righe di pentagramma; da molti di essi pendono le corde segnalibro. Uno stipo si trova incassato nel muro sotto la finestra, con cassetti estraibili e mensole dove si intravedono un fascicolo e una clessidra. La scrivania e la stessa panca sono ingombre di libri dalle preziose rilegature, cofanetti, strumenti per la scrittura e oggetti curiosi, come una campanella e una conchiglia. Davanti alla finestra pende una sfera armillare, mentre anche le modanature decorative della parete sono usate come mensole e vi si trovano vasi, bottiglie e altro. \nAl centro della stanza si apre una nicchia con altare, nel quale, come mostra la tenda scostata, Agostino tiene gli oggetti liturgici. Sull'altare campeggia la statua di un cristo solenne e ieratico che si erge col vessillo crociato, simbolo del trionfo(non \u00e8 un BATTISTA come scritto precedentemente) entro il catino della semicupoletta decorato da mosaici dorati in stile veneziano-bizantino. Qui si trovano anche le vesti da vescovo di Agostino: la mitria e il bastone pastorale, oltre a un incensiere appeso e due candelabri. Ai lati dell'altare si trovano due portali gemelli, finemente decorati in stile rinascimentale. Quello di sinistra \u00e8 aperto e mostra una stanzetta con una propria finestrella, secondo il gusto per le molteplici fonti di illuminazione derivate dall'arte fiamminga e ben popolari a Venezia dopo l'esempio dato da Antonello da Messina (in particolare nel \"San Girolamo nello studio\", che probabilmente Carpaccio vide e studi\u00f2). Qui, su un tavolo retto da tre coppie di gambe incrociate e coperto da una tovaglia rossa, si trovano numerosi altri strumenti dello studioso: ancora numerosi libri, alcuni appoggiati su un leggio monastico, e, sulla mensola che corre lungo il perimetro della stanza, vari strumenti astronomici e scientifici, tra cui un quadrante e il famoso astrolabio di Regiomontano posseduto a quel tempo solo da Giovanni Bessarione, a cui Carpaccio probabilmente si ispir\u00f2 come incarnazione vivente del santo studioso.\nLungo la parete sinistra si trovano altre due lunghe mensole: una inclinata, dove sono appoggiati in sequenza un numero straordinario di libri, dalle copertine in sgargianti colori; una piana dove si trova una collezione di anticaglie, con vasi, bronzetti, e altri oggetti. In alto si trova un reggicandela a forma di zampa leonina (un secondo \u00e8 in posizione simmetrica dall'altro lato), mentre in basso, oltre ad alcuni volumi di notevole mole, si vede su una pedana un sedile e un inginocchiatoio per la meditazione.\nAl centro della stanza si trova un cagnolino Volpino Italiano e, poco pi\u00f9 in l\u00e0, il cartiglio con la firma dell'artista e la data.\nStile.\nL'interno \u00e8 riprodotto con una spazialit\u00e0 razionale in cui trova posto un'amorosa cura del dettaglio. Luce dorata e colore denso garantiscono l'unificazione di tutti gli elementi, creando quella particolare sensazione atmosferica che fa percepire l'\"aria\" nel dipinto. Gli effetti luminosi hanno anche un preciso ruolo narrativo, quale emanazione miracolosa, e generano ombre scure sul pavimento."}
{"id": "622916", "revid": "228587", "url": "https://it.wikipedia.org/wiki?curid=622916", "title": "Mario Barbi", "text": "Biografia.\nSi \u00e8 laureato in Lettere e Filosofia, corso di laurea DAMS, presso l'Universit\u00e0 di Bologna; \u00e8 iscritto all'albo dei giornalisti. Dal 1981 al 1983 \u00e8 redattore a Radio Popolare Milano. Dal 1983 al 1993 \u00e8 in Germania, dove svolge attivit\u00e0 giornalistica: corrispondente da Bonn, iscritto al VAP (Verein der auslaendischen Presse \u2013 Associazione stampa estera), ed inviato europeo per l'agenzia Quotidiani Associati; autore e collaboratore fisso di WDR (Westdeutscher Rundfunk) e Deutschlandfunk (enti pubblici radiotelevisivi tedeschi). Dal 1993 al 1996 \u00e8 capo redattore esteri presso l'agenzia Quotidiani Associati a Roma. Dal 1996 al 1998 \u00e8 Dirigente presso la Presidenza del Consiglio dei ministri (capo segreteria del sottosegretario di Stato con delega per l'informazione e l'editoria). Dal 1998 al 2001 \u00e8 dirigente del Gruppo editoriale L'Espresso come responsabile dell'Ufficio Studi. Dal 2001 al 2005 \u00e8 direttore presso l'AGCOM.\nDa ragazzo in Azione Cattolica. Partecipa ai movimenti giovanili e studenteschi degli anni sessanta e settanta ed \u00e8 attivo nella sperimentazione di nuovi linguaggi mediatici, nella prima fase di liberalizzazione del sistema radiotelevisivo e della nascita delle \"radio libere\".\nIn Germania, per studio, dal 1978 al 1981, e poi per lavoro, dal 1983 al 1993, \u00e8 attivo nel mondo associativo dell'immigrazione e degli scambi culturali italo-tedeschi, dapprima a Francoforte (dove \u00e8 presidente della \"Casa della Cultura e. V.\") e poi a Colonia, dove, tra l'altro, collabora come editorialista al mensile \"Insieme\" (Missioni Cattoliche, padri scalabriniani).\nAl ritorno in Italia collabora con le ACLI e al mensile della associazione, \"Azione Sociale\".\nSi impegna nel 1995-1996 nei Comitati Prodi e nella campagna elettorale de l'Ulivo.\nDal 1999 partecipa al movimento I Democratici ed aderisce successivamente a Democrazia \u00e8 Libert\u00e0 \u2013 La Margherita.\nCollabora alla definizione del progetto di rivista telematica e cartacea \"Governareper\" e, nella primavera del 2005, dimessosi da AGCom, sceglie l'impegno politico diretto assumendo l'incarico di capo della Segreteria Politica nello staff del candidato Presidente del Consiglio dell'Unione.\nNel 2006 assume l'incarico di consigliere politico del Presidente del Consiglio.\n\u00c8 un esponente del Partito Democratico; nella XVI Legislatura \u00e8 Deputato del Partito Democratico, dopo esser stato eletto alla Camera nella Circoscrizione Piemonte 2. \u00c8 membro della Commissione Esteri della Camera dei deputati.\n\u00c8 considerato uno dei \"fedelissimi\" dell'ex presidente del Consiglio Romano Prodi.\nDal 23 maggio 2007 \u00e8 uno dei 45 membri del Comitato nazionale per il Partito Democratico.\nIl 17 dicembre 2009 con un articolo su Il Riformista annuncia il suo disagio sul Partito Democratico:"}
{"id": "622917", "revid": "184755", "url": "https://it.wikipedia.org/wiki?curid=622917", "title": "Diavoli (Dungeons &amp; Dragons)", "text": ""}
{"id": "622919", "revid": "184755", "url": "https://it.wikipedia.org/wiki?curid=622919", "title": "Baatezu", "text": ""}
{"id": "622920", "revid": "122804858", "url": "https://it.wikipedia.org/wiki?curid=622920", "title": "Angel Dust (Faith No More)", "text": "Angel Dust, pubblicato nel 1992, \u00e8 il quarto album in studio del gruppo musicale statunitense Faith No More, il secondo che ha visto Mike Patton come cantante, e l'ultimo con il chitarrista Jim Martin.\nDescrizione.\nL'album contiene due cover, \"Midnight Cowboy\" dall'originale \"Midnight\" \"Cowboy\" di John Barry, anche tema del film \"Un uomo da marciapiede\" di John Schlesinger (1969), e \"Easy\" dall'album \"Commodores\" (1977) dei Commodores.\nAlcuni critici lo considerano il migliore disco della loro carriera.\n\u00c8 stato anche inserito al primo posto nella lista dei 50 album pi\u00f9 influenti di tutti i tempi stilata nel 2003 dalla rivista Kerrang!, infatti \u00e8 ritenuto uno dei dischi che pi\u00f9 hanno influenzato il nu metal."}
{"id": "622925", "revid": "120969900", "url": "https://it.wikipedia.org/wiki?curid=622925", "title": "Scuola nazionale di cinema", "text": "La Scuola nazionale di cinema \u00e8 stata la prima scuola italiana di cinematografia. Oggi insieme alla Cineteca Nazionale fa parte del Centro Sperimentale di Cinematografia anche se originariamente era in attivit\u00e0 gi\u00e0 prima della fondazione del Centro Sperimentale con il nome di Scuola nazionale di cinematografia.\nL'ente, situato per alcuni anni presso l'istituto Duca d'Aosta in via Foligno a Roma, istituisce corsi a numero chiuso ai quali si accede tramite concorso.\nParticolarmente rilevante \u00e8 stata l'opera di selezione e formazione dei giovani nelle varie discipline dell'arte cinematografica.\nPartnership.\nTra i maggiori collaboratori figurano Cinecitt\u00e0 Luce, Cinecitt\u00e0 Studios, RAI Cinema, Shanghai Theatre Academy (STA), CNR, le Regioni Lazio, Lombardia, Piemonte, Sicilia e Abruzzo, il Comune e la Citt\u00e0 metropolitana di Roma, le ambasciate e moltissimi altri enti culturali di vario genere. La Scuola ha sviluppato una rete di interrelazione con le universit\u00e0 e i principali festival nazionali e internazionali, con cui partecipa attivamente e in modo costante. In pi\u00f9 assicura su territorio nazionale contatti e politiche di interscambio con le maggiori case di produzione cinematografiche e televisive. L'istituto \u00e8 membro del Cilect, comitato internazionale delle principali scuole europee di cinema e televisione, e del Geect, gruppo europeo delle scuole di cinema e televisione.\nAttivit\u00e0.\nL'insegnamento \u00e8 libero ed esercitato nel rispetto del pluralismo delle idee e delle tendenze e manifestazioni artistiche. Orienta gli allievi a conseguire i loro obiettivi di alta formazione artistica, culturale e professionale.\nIl programma didattico, strutturato per aree interdisciplinari, \u00e8 finalizzato a sviluppare la capacit\u00e0 di una collaborazione attiva e propositiva tra i vari corsi. Evidenzia il valore della sinergia creativa che il cinema intrinsecamente comporta. I moduli didattici proposti favoriscono, in questo senso, la creazione di un \"laboratorio permanente\" di tutte le componenti tecniche e artistiche che concorrono alla creazione dei film, stimolando un fecondo processo di sperimentazione e ricerca in un clima di dibattito e cooperazione, da cui sorgano idee e progetti comuni.\nNumerosi laboratori, workshop e incontri con personaggi del cinema e dello spettacolo fanno parte integrante dei programmi didattici e sono finalizzati a mantenere alto lo spazio di confronto intellettuale. L'interscambio di intere generazioni di autori \u00e8 valorizzato anche attraverso il Cilect, di cui la Scuola fa parte, l'associazione che raggruppa le migliori scuole di cinema del mondo.\nLa scuola costituisce un \"incubatore culturale\" dove confluiscono tutte le professionalit\u00e0 nel campo della cinematografia: attori e registi, ma anche produttori, fotografi, sceneggiatori, scenografi, montatori, musicisti e tecnici del suono, oltre ad esperti della cinematografia digitale, studiosi e studenti di tutto il mondo.\nI corsi.\nLa scuola di norma bandisce, annualmente, un bando di concorso per 74 posti nelle seguenti discipline cinematografiche. Ciascun candidato pu\u00f2 presentare un massimo di due domande di ammissione per corsi diversi.\nI corsi sono cos\u00ec suddivisi:\nI corsi, a numero chiuso e con frequenza obbligatoria, hanno una durata triennale. I primi due anni sono dedicati alla formazione generale e a quella specialistica; si svolgeranno lezioni teoriche e attivit\u00e0 pratiche, sempre organizzate e dirette dai docenti. Il terzo anno sar\u00e0 dedicato prevalentemente alla realizzazione del saggio di diploma, di norma un film a cortometraggio.\nPrevedono lezioni teoriche comuni e insegnamenti specifici. Gli allievi svolgono numerose esercitazioni pratiche in video e in pellicola 35mm che, a conclusione del percorso di studi, si concretizzano nella realizzazione di cortometraggi e lungometraggi, veri e propri saggi di diploma. Partecipano a ciascuna lavorazione gli allievi di tutti gli insegnamenti, ciascuno nel proprio ruolo professionale. La variet\u00e0 di stili, di temi e di tecniche dei lavori prodotti dalla Scuola testimonia la ricchezza di proposte e il talento dei suoi allievi, riconosciuto e premiato sia in Italia sia all'estero.\nLa Scuola nazionale di cinema recentemente ha attivato il Service Cast Artistico, una struttura per facilitare l'inserimento degli allievi nel mondo del lavoro. Tale struttura opera come un'agenzia, garantendo ai casting directors e alle produzioni cinematografiche e di pubblicit\u00e0 la collaborazione di artisti di elevata qualit\u00e0.\nIl corpo docente \u00e8 costituito da docenti di ruolo e dai protagonisti del cinema italiano e internazionale.\nLe sedi.\nLa Scuola nazionale di cinema \u00e8 attualmente presente sul territorio nazionale con la sede centrale di Roma e con le quattro sedi distaccate di Milano, Torino, Palermo e L'Aquila."}
{"id": "622928", "revid": "1005847", "url": "https://it.wikipedia.org/wiki?curid=622928", "title": "Enrico Buemi", "text": "Biografia.\nDopo aver conseguito il diploma di perito industriale a Torino, frequenta la facolt\u00e0 di scienze politiche presso l'Universit\u00e0 di Torino, senza per\u00f2 laurearsi. \u00c8 iscritto all'albo dei giornalisti pubblicisti.\nDal 1970 al 1975, gi\u00e0 giovane militante Comunista, ricopre la carica di Assessore presso il paese di San Raffaele Cimena. Dal 1975 al 1987 \u00e8 vicesindaco Comunista a San Mauro Torinese. Nel 1980 \u00e8 eletto Consigliere della Provincia di Torino per il PCI.\nPrima esperienza parlamentare.\n\u00c8 eletto alla Camera dei deputati nel 2001 nel Collegio uninominale di Settimo Torinese come rappresentante dell'Ulivo. Nel corso della XIV Legislatura \u00e8 anche Segretario del gruppo SDI, membro della Commissione Giustizia e Presidente del Comitato Carceri della medesima Commissione.\nIn quella legislatura fu relatore della legge che diede luogo all'unico indulto concesso dal 1989.\nSeconda esperienza parlamentare.\nNel 2006 \u00e8 nuovamente eletto Deputato nella Circoscrizione Piemonte 1 (Provincia di Torino). Diviene segretario della Federazione Provinciale di Torino dello SDI, componente dell'Esecutivo Nazionale dei Socialisti Democratici Italiani e della Rosa nel Pugno. Nella XV Legislatura \u00e8 membro della Commissione Giustizia, della Giunta per le Autorizzazioni, e del Comitato Parlamentare per i Procedimenti d'Accusa. Non eletto nel 2008.\nElezione a senatore.\nIn virt\u00f9 dell'accordo elettorale tra PSI e PD, alle elezioni politiche del 2013 viene candidato alla Senato della Repubblica, nella \"regione Piemonte\", nelle liste del Partito Democratico, dove risulta tuttavia il primo dei non eletti.\nIl 22 maggio 2013 il Senato accoglie con 179 voti a favore, 67 contrari e 10 astenuti, espressi con scrutinio segreto, le dimissioni da senatore di Ignazio Marino, candidato sindaco di Roma per il centro-sinistra. Enrico Buemi subentra come senatore della XVII legislatura della Repubblica Italiana, in quanto primo dei non eletti in quella regione per il Partito Democratico.\nEnrico Buemi, leader del Partito Socialista Italiano piemontese siede tra i banchi di Palazzo Madama, nel gruppo \"Per le Autonomie - PSI - MAIE\", accanto al segretario nazionale Riccardo Nencini e a Fausto Guilherme Longo. Diventa vicecapogruppo del gruppo Per le Autonomie al Senato.\n\u00c8 il terzo esponente del Partito Socialista Italiano a entrare al Senato, facendo salire a sette il numero dei socialisti presenti nei due rami del parlamento dopo le elezioni politiche italiane del 2013.\nDa membro della Giunta per le Elezioni si \u00e8 detto contrario all'esame accelerato impresso nel settembre-ottobre 2013 per la decadenza di Silvio Berlusconi da senatore, proponendo di posticiparla una volta che la condanna interdettiva per il caso Mediaset fosse stata ricalcolata e divenuta definitiva: se accolto, il cosiddetto \"lodo Buemi\" avrebbe fatto slittare il voto finale sulla decadenza di tre-quattro mesi, applicando il codice penale invece della legge Severino. In ogni caso la proposta fu giudicata irricevibile.\nNel prosieguo dell'iter decadenziale, il senatore Buemi, nella seduta del 18 settembre 2013 vot\u00f2 a favore di questioni preliminari, volte a deferire la questione della legge Severino alla Corte costituzionale: una volta respinte, ha votato per la decadenza di Berlusconi da senatore, cos\u00ec come anche in aula.\nDa primo firmatario e da relatore della legge 27 febbraio 2015, n.18, ha difeso la nuova legge sulla responsabilit\u00e0 civile dei giudici anche dopo la sua approvazione.\nNel 2018 \u00e8 ricandidato al Senato nel collegio uninominale di Moncalieri sostenuto dal centro-sinistra (in quota PSI), ma non viene rieletto."}
{"id": "622934", "revid": "79213", "url": "https://it.wikipedia.org/wiki?curid=622934", "title": "Corso Vannucci (Perugia)", "text": ""}
{"id": "622937", "revid": "124691994", "url": "https://it.wikipedia.org/wiki?curid=622937", "title": "Melencolia I", "text": "Melencolia I o Melancholia I \u00e8 un'incisione a bulino (23,9x28,9\u00a0cm) di Albrecht D\u00fcrer, siglata e datata al 1514 e conservata, tra le migliori copie esistenti, nella Staatliche Kunsthalle di Karlsruhe. L'opera, densa di riferimenti esoterici, tra cui il quadrato magico, \u00e8 una delle incisioni pi\u00f9 famose in assoluto.\nDescrizione e stile.\nL'incisione fa parte del trittico detto \"Meisterstiche\", con il \"San Girolamo nella cella\" e \"Il cavaliere, la morte e il diavolo\", realizzato tra il 1513 e il 1514. Sebbene non legate dal punto di vista compositivo, le tre incisioni rappresentano tre esempi diversi di vita, legati rispettivamente alle virt\u00f9 morali, teologiche e intellettuali.\nRitrae una figura alata seduta con aria pensosa davanti a una costruzione di pietra circondata da strani oggetti, simboli appartenenti al mondo dell'alchimia: una bilancia, un cane scheletrico, attrezzi da falegname, una clessidra, un solido geometrico (un \"troncato romboedrico\" o \"poliedro D\u00fcrer\"), un putto, una campana, un coltello, una scala a pioli. L'opera simbolicamente rappresenta, in termini alchemici, le difficolt\u00e0 che si incontrano nel tentativo di tramutare il piombo (anime delle tenebre) in oro (anime che risplendono).\nSecondo la tradizione astrologica l'ambito alchemico era dominato dal pianeta Saturno, ed era legato al sentimento della malinconia, quindi al temperamento melanconico. Altri elementi che suscitano tale emozione sono l'arcobaleno e la cometa. Le chiavi rappresentano la conoscenza, in grado di liberare l'uomo dal suo stato melanconico. Altro simbolo di speranza \u00e8 il pipistrello, che viene rischiarato dalla luce che spazza le tenebre.\nSi tratta quindi di un vero e proprio compendio del pensiero dell'artista sull'arte e sull'animo umano.\nEsiste un raro primo stato della stampa in cui la cifra \"9\" del quadrato magico risulta disegnata a rovescio.\nIl quadrato magico.\nIl quadrato magico contenuto nell'opera \u00e8 molto complesso. Infatti non \u00e8 solo la somma dei numeri delle linee orizzontali, verticali e oblique a dare 34 ma anche la somma dei numeri dei quattro settori quadrati in cui si pu\u00f2 dividere il quadrato e anche i quattro numeri al centro, se sommati danno 34. Cos\u00ec come i quattro numeri agli angoli.\nInoltre se si prende un numero agli angoli e lo si somma con il numero a lui opposto si ottiene 17, proprio come i numeri ai lati e nei numeri opposti, nel quadrante centrale (infatti se si addiziona 15+2, 14+3, 12+5, 9+8, 6+11, 10+7, viene sempre 17). Inoltre se si prendono i numeri centrali dell'ultima riga si trova il numero 1514, anno in cui \u00e8 stata creata l'opera. \u00c8 citato nell'opera letteraria \"Dottor Faustus\" di Thomas Mann e nel romanzo \"Il simbolo perduto\" di Dan Brown."}
{"id": "622942", "revid": "767487", "url": "https://it.wikipedia.org/wiki?curid=622942", "title": "Fuga in Egitto (Elsheimer)", "text": "La fuga in Egitto \u00e8 un dipinto di Adam Elsheimer. L'opera, considerata una delle pi\u00f9 rappresentative del pittore, fu composta nel 1609 ed \u00e8 conservata all'Alte Pinakothek di Monaco.\nDescrizione.\nNel dipinto sono evidenti le innovative aperture al paesaggio e le possibilit\u00e0 esplorative dei contenuti nell'arte sacra. Qui le fonti luminose giocano fortemente sulla suggestivit\u00e0 attirando l'attenzione dell'osservatore verso il contrasto ottenuto sullo sfondo tenebroso e riescono a suscitare il senso di inquietudine e di paura dei santi riprodotti. Contemporaneamente, l'opera esprime una pacata sicurezza e tranquillit\u00e0 attraverso le stelle, la Luna e l'atmosfera di penombra. A sinistra la luce di un fal\u00f2 esalta una scena rurale tra la tetra vegetazione, da dove s'innalza una colonna di faville fin sopra le chiome degli alberi soprastanti; al centro, una fiaccola sorretta da Giuseppe illumina tenuemente Maria con Ges\u00f9 tra le braccia, al quale Giuseppe rivolge un gesto affettuoso; a destra, la Luna piena, facendo capolino tra le nuvole, si specchia nel lago e rischiara il cielo circostante.\nLe implicazioni astronomiche.\nNonostante l'elevata luminosit\u00e0 della Luna piena, l'artista ha riprodotto anche molte stelle per cui si riconosce persino la Via Lattea. Questo particolare lascia molto perplessi perch\u00e9 la Via Lattea non si pu\u00f2 osservare in notti di plenilunio e addirittura con un cielo velato dalle nuvole. Se si fa attenzione si notano alcune stelle dipinte addirittura sopra le nuvole. Analizzando poi le costellazioni rappresentate non si trovano riscontri plausibili: se si escludono l'Orsa Minore o l'ammasso delle Pleiadi, la costellazione in alto a destra potrebbe suggerire l'Orsa Maggiore seppur rappresentata troppo piccola rispetto al diametro della Luna. \nLe due stelle finali del quadrilatero danno la direzione del nord e ci\u00f2 fa dedurre che ci si trovi nell'emisfero boreale, tra 30 e 50 gradi di latitudine circa. Questo \u00e8 convincente perch\u00e9 a meno che Elsheimer fosse stato in Egitto, le costellazioni che pu\u00f2 aver visto e dipinto sono solo quelle visibili dall'Europa. Ovviamente, in queste ipotesi, anche la posizione della Luna sarebbe impossibile perch\u00e9 bassissima sull'orizzonte nord e sarebbe altres\u00ec sbagliata la posizione della Via Lattea perch\u00e9 quella vera si troverebbe a passare sopra l'Orsa, verso Cassiopea. \nProbabilmente si tratta di una rappresentazione di fantasia in cui l'artista potrebbe aver deciso di inserire le stelle in un secondo tempo, senza troppa correlazione con la realt\u00e0. \nTuttavia in un articolo del \"Suddeutsche Zeitung Magazin\" si sostiene che la rappresentazione del cielo sia esattamente quella visibile a Roma il 16 giugno 1609 e che l'autore abbia fatto uso di un telescopio. Tuttavia, una ricostruzione a computer di questo cielo ritenuto una fedele rappresentazione del vero cielo del 16 giugno, o del 21 marzo, o del 19 aprile 1609, ha stabilito che in realt\u00e0 non si tratta di una copia \"dal vero\" e non si tratta di una notte precisa.\nLe incoerenze figurative come significazione profonda.\nDal punto di vista figurativo l'opera rivela diverse incoerenze, che per\u00f2 vengono colmate attraverso un'analisi dei significati del dipinto ad un livello pi\u00f9 profondo e astratto: ci\u00f2 che Thurlemann chiama \"analisi della topologia planare\".\nLe incoerenze figurative pi\u00f9 evidenti sono:\nAl di sopra dei tre fuggitivi, che si trovano al centro della scena, si dispiega un cielo densamente costellato di astri che si mostra anche dove la vegetazione \u00e8 molto fitta: un cielo che fa da guida e fornisce la direzione da Betlemme (zona del pericolo) verso l'Egitto (zona della salvezza). Si tratta anche di un cielo che sembra andare contro le leggi meteorologiche per favorire la fuga, in quanto la presenza delle nuvole non potrebbe consentire una tale visibilit\u00e0 e luminosit\u00e0. \nIl riflesso non allineato con la Luna suggerisce invece che la Luna \u00e8 una fonte luminosa autonoma, che non si trova condizionata dalle peculiarit\u00e0 terrene, e pu\u00f2 essere intesa come una metafora di un mondo altro, un aldil\u00e0 che \u00e8 il fine ultimo della vita di Cristo: se infatti si osserva il fuoco situato a sinistra (Betlemme) si nota che esso produce delle faville che si confondono con le stelle, le quali poi conducono ad una scia luminosa (la via lattea) che si conclude nell'unico albero rinsecchito di tutto il dipinto: evidente segno di morte. \nEcco spiegato il motivo dell'incoerenza figurativa del cielo, che nel dipinto ha il ruolo di un vero e proprio protagonista."}
{"id": "623006", "revid": "74801", "url": "https://it.wikipedia.org/wiki?curid=623006", "title": "Lloyd Fredendall", "text": "\u00c8 noto per aver comandato la \"Central Task Force\" nell'Operazione Torch, nella quale diresse con scarso successo il II Corpo d'rmata statunitense. Le sue forze subirono pesanti sconfitte nella battaglia di Sidi Bou Zid e nella battaglia del passo di Kasserine contro le esperte truppe tedesche dell'Afrikakorps. Dopo queste sconfitte, Fredendall venne considerato inetto e sostituito.\nBiografia.\nVenne descritto dal generale Lucian K. Truscott come:\nIl suo comandante inglese, Anderson, lo considerava incompetente ben prima della sconfitta di Kasserine. A Fredendall veniva permesso di parlare e emanare ordini usando un suo gergo, per cui chiamava le unit\u00e0 di fanteria \"walking boys\" o quelle di artiglieria \"popguns\". Invece di usare gli indicatori di posizione standard delle mappe militari, basati su griglie, creava codici confusionari come \"il posto che inizia per C\". Ci\u00f2 port\u00f2 spesso a confondere i suoi sottoposti e a sprecare tempo prezioso nel cercare di comprendere cosa intendeva.\nPrima di Kasserine, Fredendall impieg\u00f2 una compagnia del genio per costruire un grosso comando di corpo seminterrato, a oltre dietro la linea del fronte. Il generale Omar N. Bradley lo defin\u00ec \u00abun imbarazzo per ogni soldato americano\u00bb. \nFredendall non visit\u00f2 mai il fronte, n\u00e9 consider\u00f2 le informazioni date dai comandanti che si trovavano pi\u00f9 vicini. Divise le unit\u00e0 e le disperse su un ampio territorio, spesso posizionando gli elementi troppo distanti per un mutuo sostegno o un uso efficace dell'\nDopo la battaglia del Passo di Kasserine, il 5 marzo 1943, Eisenhower visit\u00f2 il quartier generale del II Corpo e parl\u00f2 con Bradley. Eisenhower chiese \u00abCosa pensa di questo comando?\u00bb La risposta di Bradley fu: \u00abVa abbastanza male. Ho parlato con tutti i comandanti di divisione. Hanno perso fiducia in Fredendall come comandante di Corpo\u00bb. Il giorno seguente, su ordine di Eisenhower, il generale George S. Patton prese il posto di Fredendall.\nFredendall pass\u00f2 il resto della II guerra mondiale con incarichi di addestramento in patria.\nLo storico statunitense (ed ex ufficiale dell'esercito) Carlo D'Este ha descritto Fredendall come \u00ab...uno dei pi\u00f9 inetti ufficiali anziani a detenere un alto comando durante la II guerra mondiale\u00bb. Il comandante della 2\u00aa Divisione Corazzata, Ernest Harmon, nel suo rapporto a seguito della battaglia di Kasserine, chiam\u00f2 Fredendall \u00abun figlio di puttana\u00bb e successivamente disse che era fisicamente e moralmente un codardo."}
{"id": "623009", "revid": "1812835", "url": "https://it.wikipedia.org/wiki?curid=623009", "title": "Vladimir Aleksandrovi\u010d Fok", "text": "Biografia.\nLaureatosi nel 1922 all'Universit\u00e0 di Pietrogrado, dove continu\u00f2 i suoi studi post-laurea, vi divenne professore nel 1932. Nei periodi dal 1919 al 1923 e dal 1928 al 1941 collabor\u00f2 con l'Istituto Statale di Ottica, tra il 1924 e il 1936 con l'Istituto di Fisica e Tecnologia di Leningrado, tra il 1934 e il 1941 e tra il 1944 e il 1953 con l'Istituto di Fisica Lebedev.\nI suoi principali contributi risiedono nello sviluppo della fisica quantistica, sebbene abbia contribuito in maniera significativa alla teoria dei campi in meccanica, all'ottica teorica, teoria gravitazionale e fisica della materia condensata. Nel 1926 generalizz\u00f2 l'equazione di Klein-Gordon.\nDiede il nome allo spazio di Fock, alla rappresentazione di Fock ed allo stato di Fock, e svilupp\u00f2 il metodo Hartree-Fock. Continu\u00f2 a fornire attivi contributi scientifici per tutto il resto della vita. Fu membro della Accademia Internazionale di Scienze Quantistiche Molecolari."}
{"id": "623011", "revid": "6923", "url": "https://it.wikipedia.org/wiki?curid=623011", "title": "Can-Am", "text": ""}
{"id": "623012", "revid": "6923", "url": "https://it.wikipedia.org/wiki?curid=623012", "title": "Clube de Futebol Uni\u00e3o de Coimbra", "text": "Clube Uni\u00e3o 1919, comunemente noto come Uni\u00e3o de Coimbra, \u00e8 un club sportivo nella citt\u00e0 di Coimbra, in Portogallo. Il club \u00e8 stato fondato il 2 giugno 1919 e ha una vasta gamma di dipartimenti sportivi che includono calcio, futsal, basket, aikido, pallavolo e nuoto.\nLa principale squadra di calcio dell'Uni\u00e3o de Coimbra ha giocato una stagione nella Prima Divisione portoghese in passato, tra grandi club come l'FC Porto, il Benfica e lo Sporting Clube de Portugal.\nL'Uni\u00e3o de Coimbra \u00e8 il secondo club pi\u00f9 rappresentativo della citt\u00e0 di Coimbra.\nNel 2016, per motivi legali, il club di Coimbra \u00e8 stato costretto a cambiare nome ed \u00e8 stato ribattezzato Clube Uni\u00e3o 1919. Attualmente, la squadra gioca nel Campeonato de Portugal (lega). Ha giocato nell'Est\u00e1dio Municipal S\u00e9rgio Concei\u00e7\u00e3o, a Taveiro, Coimbra, che prende il nome dal calciatore S\u00e9rgio Concei\u00e7\u00e3o e ha 2500 posti a sedere.\nStadio.\nLa squadra di calcio del Clube de Futebol Uni\u00e3o de Coimbra disputa i suoi incontri nello stadio S\u00e9rgio Concei\u00e7\u00e3o."}
{"id": "623017", "revid": "77358", "url": "https://it.wikipedia.org/wiki?curid=623017", "title": "Vladimir Aleksandrovic Fock", "text": ""}
{"id": "623018", "revid": "287204", "url": "https://it.wikipedia.org/wiki?curid=623018", "title": "Vladimir Aleksandrovic Fok", "text": ""}
{"id": "623021", "revid": "120342578", "url": "https://it.wikipedia.org/wiki?curid=623021", "title": "Ultranazionalismo", "text": "L'ultranazionalismo \u00e8 un \"nazionalismo estremo che promuove l'interesse di uno stato o popolo al di sopra tutti gli altri\" o semplicemente \"l'estrema devozione alla propria nazione\".\nSecondo il filosofo politico Roger Griffin l'ultranazionalismo combinato con la nozione di rinascita nazionale \u00e8 un fondamento chiave del fascismo.\nSecondo Janusz Bugajski, \"nelle sue forme pi\u00f9 estreme o sviluppate, l'ultra-nazionalismo ricorda il fascismo, contrassegnato da un disprezzo xenofobo di altre nazioni, il sostegno ad accordi politici autoritari che rasentano il totalitarismo e dall'enfasi mitica sull'unit\u00e0 organica tra un leader carismatico, un partito di tipo organizzativo amorfo, e la nazione \".\nRoger Griffin afferma che l'ultranazionalismo \u00e8 essenzialmente xenofobo ed \u00e8 noto per legittimarsi \"attraverso narrazioni profondamente mitizzate di precedenti periodi culturali o politici di grandezza storica o di vecchi spartiti per accontentarsi di presunti nemici\". Pu\u00f2 anche attingere a \"forme volgarizzate di antropologia fisica, genetica ed eugenetica per razionalizzare le idee di superiorit\u00e0 e destino nazionali, di degenerazione e subumanit\u00e0\".\nPartiti politici ultranazionalisti.\nPartiti politici ultranazionalisti attualmente rappresentanti nelle varie legislature nazionali.\nI seguenti partiti politici sarebbero caratterizzati da tendenze ultranazionalistiche:"}
{"id": "623022", "revid": "1573940", "url": "https://it.wikipedia.org/wiki?curid=623022", "title": "Lagocephalus inermis", "text": "Il pesce palla dorato (Lagocephlus inermis ()) \u00e8 un pesce d'acqua salata appartenente alla famiglia Tetraodontidae.\nDescrizione.\nPresenta corpo forte e robusto, ingrossato verso la testa e rastremato verso la pinna caudale, gialla-grigia. La bocca \u00e8 piccola, con labbra prominenti, denti saldati a becco, di forma triangolare, molto appuntiti. La pelle \u00e8 lucida e mucosa, viscida. La livrea presenta capo verde tendente al marrone, giallo argentato nel resto del corpo, grigio chiaro nella zona ventrale. Pinne dal giallo dorato al grigio.\n\u00c8 molto simile al congenere \"Lagocephalus laevigatus\" diffuso nell'Atlantico.\nRaggiunge una lunghezza massima di 90\u00a0cm.\nBiologia.\nCome tutti i suoi congeneri, possiede una tossina che pu\u00f2 essere mortale gi\u00e0 a dosi di pochi milligrammi.\nDistribuzione e habitat.\nQuesta specie \u00e8 diffusa nelle acque tropicali oceaniche dell'Indo-Pacifico (dalle coste del Sudafrica a quelle del Giappone)."}
{"id": "623023", "revid": "1543377", "url": "https://it.wikipedia.org/wiki?curid=623023", "title": "Into the Groove", "text": "Into the Groove \u00e8 una canzone della cantante statunitense Madonna, pubblicata nel 1985. \u00c8 il tema principale della colonna sonora del film \"Cercasi Susan disperatamente\", le cui scene appaiono anche nel video del singolo. La canzone \u00e8 stata inclusa nella ristampa del suo secondo album in studio \"Like a Virgin\", e messa in vendita il 23 luglio 1985 dalla casa discografica Sire Records e Warner Bros. come quarto singolo dell'album. La canzone fu inclusa anche nell'album di remix \"You Can Dance\" (1987), nella raccolta \"The Immaculate Collection\" (1990) e in \"Celebration\" (2009).\nL'ispirazione principale di dietro la produzione della canzone \u00e8 stata la pista da ballo, secondo quanto riferisce la cantante, che compose la canzone mentre guardava un uomo portoricano ballare dal suo balcone.\nLa canzone \u00e8 stata registrata presso il Sigma Sound Studios di Filadelfia. Anche se inizialmente la canzone fu composta per Chyne, la cantante ha deciso di utilizzare la canzone in un secondo momento come parte della colonna sonora del film Cercasi Susan disperatamente.\nNel 2003 fu creata una versione remixata, intotolata \"Into the Hollywood Groove\". Per la produzione ha partecipato la rapper Missy Elliott. La canzone fu creata per la pubblicit\u00e0 di un marchio di abbigliamento, GAP.\nIl testo della canzone \u00e8 semplice ed \u00e8 composto come un invito a ballare con la cantante. All'interno del testo, per\u00f2, \u00e8 possibile riscontrare allusioni sessuali e messaggi a doppio senso.\nLa canzone ha ricevuto elogi da parte della critica contemporanea e dai giornalisti musicali, che spesso hanno definito la canzone \u00abil primo grande singolo di Madonna\u00bb.\nLa canzone ha ottenuto un grande successo commerciale, raggiungendo la vetta delle classifiche in Australia, Belgio, Spagna, Irlanda, Italia, Nuova Zelanda, Paesi Bassi e Regno Unito, in quest'ultimo paese \u00e8 stato il primo singolo numero uno di Madonna.\nNegli Stati Uniti, la canzone \u00e8 stata distribuita nel lato B del singolo \"Angel\", quindi non poteva entrare nella lista ufficiale della Billboard Hot 100, secondo le regole del tempo. Nel 1990 la rivista Billboard ha onorato la canzone con il titolo di \"canzone dance danza del decennio.\"\nUn video musicale, composto dalle scene del film \"Cercasi Susan disperatamente\", \u00e8 stato rilasciato per accompagnare la canzone.\nMadonna ha inserito \"Into the Groove\" nella scaletta di sei dei suoi tour musicali, l'ultima \u00e8 stata nel \"Rebel Heart Tour\" del 2015-2016 in cui faceva parte di un medley con altre canzoni. Sono state realizzate varie cover della canzone, tra cui quella di Dannii Minogue, che ha unito \"Into the Groove\" con il singolo \"Do not Wanna Lose This Feeling\".\nDescrizione.\n\"Into the Groove\" inizia con un'introduzione in prosa di Madonna, seguita dal suono delle percussioni e dal basso sintetizzato. Successivamente, nel coro, la voce della cantante \u00e8 accompagnata da un'eco e gli acuti aumentano in modo simile. Inoltre \u00e8 presente una battuta di sintetizzatori che si contrappongono al ritmo principale, e questo aggiunge contrasto.\nNel ponte, dove Madonna canta la frase \u00abLive out your fantasy\u00bb, la sua voce assume un registro pi\u00f9 basso comparandola alle voci principali.\nSecondo la partitura pubblicata in Musicnotes.com da Alfred Publishing Co. Inc., la canzone \u00e8 impostata su un ritmo di 4/4 con un \"tempo\" medio di 116 battiti al minuto. La canzone \u00e8 composta nella tonalit\u00e0 di \"mi\"\u266d maggiore e il registro vocale di Madonna si estende dalla nota acuta \"do\"4 alla nota grave \"re\"5. Dopo segue una progressione armonica di \"do\" minore7\u2013\"si\"\u266d/\"do\"\u2013\"do\" minore7\u2013\"la\"\u266d7.\nLa canzone fu remixata da Shep Pettibone per l'album \"You Can Dance\" (1987). Questa versione presenta \"overdubs\" con ripetizioni continue della frase \u00abc'mon\u00bb. Il primo verso non inizia se non dopo 90 secondi di remix. Dopo aver cantato il verso \u00abNow I know you're mine\u00bb (\u00abOra so che sei mio\u00bb), si ritrova un intermezzo di percussioni e si ripetono le frasi \u00abstep to the beat y c'mon\u00bb. L'ultimo verso incorpora voci con echi con una sovrapposizione delle frasi.\nLa canzone si conclude con il suono delle conga, con fischi e timpani, che attribuisce alla canzone uno stile simile alla musica messicana. Pettibone, insieme al produttore Goh Hotoda, torn\u00f2 a remixare la canzone per l'album \"The Immaculate Collection\".\nIl testo della canzone \u00e8 semplice ed \u00e8 composto come un invito a ballare con la cantante. All'interno del testo, per\u00f2, \u00e8 possibile riscontrare allusioni sessuali e messaggi a doppio senso. Come per il singolo \"Like a Virgin\", la canzone si rivolge alla donne timide. Il verso \u00abAt night I lock the door so no one else can see\u00bb (\u00abDi notte chiudo la porta cos\u00ec nessuno mi pu\u00f2 vedere\u00bb), implicava che Madonna non era tanto trasgressiva come la sua immagine suggeriva.\nSecondo lo scrittore Clive Barker, i nostalgici riconoscono all'istante il testo della canzone in discoteca. Aggiunse anche che il verso \u00abOnly when I'm dancing can I feel this free\u00bb (\u00abSoltanto quando ballo riesco a sentirmi cos\u00ec libera\u00bb), esprime la libert\u00e0 che offre una pista da ballo e la felicit\u00e0 di incontrare la libert\u00e0 nella musica.\nNel verso \u00abLive out your fantasy here with me\u00bb (\u00abVivi la tua fantasia qui con me\u00bb), Barker crede che ci sia una notazione che sfuma i confini della realt\u00e0 e si avvicina al mondo della fantasia.\n\"Into the Groove\" \u00e8 uno dei maggiori successi della cantante. In Italia \u00e8 stato il secondo singolo pi\u00f9 venduto nel 1985, superato solo da \"We Are the World\".\nIl brano in molti paesi, Stati Uniti compresi, \u00e8 uscito come b-side di \"Angel\", quarto singolo estratto da \"Like a Virgin\".\nGrazie al successo ottenuto, soprattutto in Italia, nel Regno Unito ed in Giappone, il brano fu successivamente inserito nella ristampa del 1985 per il mercato europeo dell'album \"Like a Virgin\".\nAccoglienza.\n\"Into the Groove\" ottenne pareri positivi dalla critica dal suo lancio. J. Randy Taraborelli, autore di \"Madonna: An Intimate Biography\", comment\u00f3 che la canzone dimostr\u00f2 la capacit\u00e0 della cantante di creare musica \"dance\" contagiosa. Nel suo libro \"The Complete Guide to the Music of Madonna\", Rikky Rooksby sostenne che \u00abti far\u00e0 sentire che sei un vincitore [...] e questo \u00e8 il meglio che la musica pop pu\u00f2 fare per te. [Ed \u00e8] il primo grande singolo di Madonna\u00bb. Clive Barker e Simon Trussler, autori di \"New Theatre Quarterly\", affermarono che \u00e8 stato il primo inno di musica disco degli anni '80. In \"Totally Awesome 80s: A Lexicon of the Music, Videos, Movies, TV Shows, Stars, and Trends of that Decadent Decade\", Matthew Rettenmund defin\u00ec la canzone come la migliore degli anni '80, una canzone che \u00abassicur\u00f2 a Madonna di diventare la regina della musica \"dance\" della era\u00bb. Gli autore Dawn Keetley e John Pettigrew, nel libro \"Public Women, Public Words: A Documentary History of American Feminism\", la definirono \u00abuna canzone con un tema affascinante\u00bb, mentre Leo Tassoni, nella sua biografia su Madonna, afferm\u00f2 che si trattava di una canzone \u00abincredibilmente ballabile\u00bb.\nSantiago Fouz-Hern\u00e1ndez e Freya Jarman-Ivens commentarono in \"Madonna's Drowned Worlds: New Approaches to her Cultural Transformations\" che era una canzone \u00abburlona e giocosa\u00bb. Nel frattempo, Sal Cinquemani di \"Slant Magazine\" ha collocato la canzone al numero 29 nella sua lista delle 100 migliori canzoni dance, e ha commentato: \u00ab\u00c8 difficile immaginare la donna pi\u00f9 famosa del mondo che balla da sola nella sua stanza di notte, chiudendo le porte, cosicch\u00e9 nessun altro possa vederla - \"No one else can see\" (come canta in \"Groove\"). La canzone - e l'interpretazione di Madonna - sono davvero buone\u00bb. Alfred Soto di \"Stylus Magazine\" ha commentato che \"Into the Groove\" soddisfa molti desideri come \"Crazy for You\". Austin Scaggs, della rivista \"Rolling Stone\", ha detto che la canzone ha una linea di basso incredibile.\nAlla fine degli anni '80, \"Into the Groove\" \u00e8 stata premiata dalla rivista \"Billboard\" come \"Single Dance del decennio\".\nNel 2003, i fan di Madonna sono stati invitati dalla rivista \"Q\" a votare una classifica dei venti migliori singoli di Madonna di tutti i tempi; a \"Into the Groove\" \u00e8 stato assegnato il terzo posto. Nel 2009, la canzone si \u00e8 posizionata alla posizione numero novanta della classifica \"The 500 Greatest Songs Since You Were born\" della rivista \"Blender\".\nInto the Hollywood Groove.\nNel 2003 Madonna ha riscritto la canzone con il titolo \"Into the Hollywood Groove\" inserendo nel brano i primi versi della canzone \"Hollywood\". \"Into the Hollywood Groove\", che \u00e8 cantata insieme alla rapper Missy Elliott, \u00e8 stata inizialmente creata per la pubblicit\u00e0 di una nota marca di jeans ed \u00e8 stata pubblicata nel 2003 nell'EP \"Remixed &amp; Revisited\".\nCover.\nNel 1988 Mina ha pubblicato nel suo album \"Ridi pagliaccio\" una cover della canzone.\nNel 2021 la cantante accusa il rapper Tory Lanez di aver plagiato il singolo per la realizzazione del brano \"Pluto's Last Comet\"."}
{"id": "623026", "revid": "34862", "url": "https://it.wikipedia.org/wiki?curid=623026", "title": "Real Federaci\u00f3n Espa\u00f1ola de F\u00fatbol", "text": ""}
{"id": "623027", "revid": "1543377", "url": "https://it.wikipedia.org/wiki?curid=623027", "title": "Coefficiente di Gini", "text": "Il coefficiente di Gini, introdotto dallo statistico italiano Corrado Gini, \u00e8 una misura della diseguaglianza di una distribuzione. \u00c8 spesso usato come indice di concentrazione per misurare la diseguaglianza nella distribuzione del reddito o anche della ricchezza. \u00c8 un numero compreso tra 0 ed 1. Valori bassi del coefficiente indicano una distribuzione abbastanza omogenea, con il valore 0 che corrisponde alla pura equidistribuzione, ad esempio la situazione in cui tutti percepiscono esattamente lo stesso reddito; valori alti del coefficiente indicano una distribuzione pi\u00f9 diseguale, con il valore 1 che corrisponde alla massima concentrazione, ovvero la situazione dove una persona percepisca tutto il reddito del paese mentre tutti gli altri hanno un reddito nullo.\nDefinizione.\nLa definizione matematica del coefficiente di Gini si basa sulla curva di Lorenz della distribuzione ed \u00e8 legata all'area compresa fra la linea di perfetta uguaglianza e la curva di Lorenz.\nIl coefficiente di Gini \u00e8 definito come il rapporto fra l'area compresa tra la linea di perfetta uguaglianza e la curva di Lorenz (formula_1) e l'area totale sotto la linea di perfetta uguaglianza (formula_2), ossia formula_3. Siccome l'intervallo sull'asse formula_4 va da 0 a 1, allora formula_5 e dunque il coefficiente di Gini \u00e8 anche uguale a formula_6.\nPerch\u00e9 esso sia correttamente definito, la variabile in considerazione non deve assumere valori negativi. Ad esempio, se si applica alla valutazione nella distribuzione della ricchezza, non si pu\u00f2 dare il caso di individui a ricchezza negativa.\nSi pu\u00f2 incontrare la notazione con indice di Gini espresso in percentuale (0% - 100%), ovvero anche tra 0 e 100.\nL'indice di Gini pu\u00f2 anche essere definito in maniera indipendente dalla curva di Lorenz. L'indice di Gini \u00e8 infatti pari alla met\u00e0 della differenza media assoluta divisa per la media dei valori; questa divisione \u00e8 necessaria per normalizzare l'indice.\nCalcolo.\nSe la curva di Lorenz \u00e8 rappresentata dalla funzione formula_7, il valore di B pu\u00f2 essere ricavato attraverso l'integrazione:\nIn alcuni casi, questa equazione pu\u00f2 essere utilizzata per calcolare il coefficiente di Gini senza conoscere direttamente la curva di Lorenz. Per esempio:\nDato che il coefficiente di Gini \u00e8 uguale alla met\u00e0 della differenza relativa media, pu\u00f2 anche essere calcolato ricorrendo alle formule per ricavare la differenza media relativa, indipendentemente dalla curva di Lorenz. L'indice di Gini \u00e8 infatti pari alla met\u00e0 della Differenza media assoluta divisa per la media dei valori; questa divisione \u00e8 necessaria per normalizzare l'indice.\nPer una popolazione discreta con valori \"y\"\"i\", \"i\" = 1, ..., \"n\", il coefficiente di Gini \"G\" \u00e8 dato da:\nPer una distribuzione di probabilit\u00e0 continua f\"(x)\", si ha invece la seguente formula:\nPer un campione casuale \"S\" composto dai valori \"y\"\"i\", \"i\" = 1 fino a \"n\", che siano indicizzati in ordine non decrescente ( \"y\"\"i\" \u2264 \"y\"\"i\"+1), la statistica: \n\u00e8 uno stimatore consistente della popolazione del coefficiente di Gini, ma non \u00e8, in generale, privo di bias. Come per la differenza media relativa, non esiste un campione statistico che in generale sia uno stimatore privo di pregiudizio statistico per la popolazione del coefficiente di Gini. Gli intervalli di confidenza per la popolazione del coefficiente di Gini possono essere calcolati con tecniche di bootstrap.\n\u00c8 possibile che in alcuni casi l'intera curva di Lorenz non sia nota, e siano conosciuti solo i valori in alcuni intervalli. In questo caso, il coefficiente di Gini pu\u00f2 essere approssimato usando diverse tecniche per l'interpolazione e l'estrazione dei valori mancanti della curva di Lorenz. Se formula_18 sono i punti noti sulla curva di Lorenz, con formula_19 indicizzati in modo crescente (formula_20), si ha che:\nSe la curva di Lorenz \u00e8 approssimata in ciascun intervallo come una linea tra due punti noti consecutivi, allora l'area formula_27 pu\u00f2 essere approssimata a dei trapezi e:\n\u00e8 l'approssimazione per formula_29. Si possono ottenere risultati pi\u00f9 accurati utilizzando altri metodi di integrazione numerica per la stima dell'area formula_27, come ad esempio approssimando la curva di Lorenz con una funzione quadratica tra le coppie di intervalli noti, o costruendo una approssimazione appropriata che colleghi in modo appropriato tutti i punti noti della curva di Lorenz. Se la popolazione media e i valori al contorno di ciascun intervallo sono noti, questi dati possono essere utilizzati per migliorare l'accuratezza della approssimazione.\nCoefficiente di Gini relativo al reddito nel mondo.\nOsservando la mappa mondiale del coefficiente di Gini sul reddito, si nota che i paesi scandinavi sono quelli dove il reddito \u00e8 pi\u00f9 equamente distribuito. Seguono la Germania, l'Austria, il Belgio, ecc. La maggior parte delle nazioni Europee sviluppate ha coefficienti di Gini compresi tra 0,24 e 0,36. Questo \u00e8 anche il valore di Australia e Canada. Il coefficiente di Gini degli Stati Uniti d'America invece supera 0,4, indicando una maggiore diseguaglianza di reddito nella popolazione statunitense. \nTuttavia si deve tenere presente che il coefficiente di Gini pu\u00f2 essere fuorviante quando si facciano paragoni tra i paesi geograficamente grandi e i piccoli (vedi la sezione dedicata alle critiche); il coefficiente di Gini, infatti, misurato per paesi geograficamente molto grandi, risulta generalmente molto pi\u00f9 alto rispetto a ciascun coefficiente calcolato per le sue regioni. Infatti il coefficiente di Gini tiene conto anche delle diseguaglianze regionali, oltre che di quelle locali, all'interno di una stessa popolazione. Per questa ragione i punteggi calcolati per i Paesi europei sono difficilmente comparabili con il punteggio totalizzato dagli Stati Uniti o dalla Cina.\nL'uso del coefficiente di Gini pu\u00f2 aiutare nella quantificazione delle differenze nella politica e nella filosofia adottate per il benessere e per gli stipendi.\nCoefficiente di Gini negli USA nel tempo.\nIl coefficiente di Gini per gli Stati Uniti d'America in diversi periodi di tempo \u00e8 riportato qui a fini comparativi (fonte US Census Bureau):\nSvantaggi per la misura della disuguaglianza.\nCome risultato di queste critiche, oltre o in competizione con il coefficiente di Gini sono utilizzate spesso \"misure di entropia\" (ad esempio gli indici Atkinson e Theil). Queste misure cercano di confrontare le distribuzioni delle risorse di giocatori intelligenti in un mercato con una distribuzione casuale con massima entropia, con quelle che sono ottenute considerando i giocatori come particelle non intelligenti che seguano le leggi della fisica statistica.\nCoefficiente di Gini ottimale.\nIn un loro studio, Giovanni Andrea Cornia e Julius Court (2001) giungono a suggerire politiche per il raggiungimento della distribuzione ottimale di ricchezza. Gli autori raccomandano di ricercare la moderazione anche per quanto riguarda la distribuzione della ricchezza cercando di tenersi lontani dai casi estremi. Sia un egualitarismo eccessivo che una grande diseguaglianza condurrebbero a una crescita lenta. Un eccessivo egualitarismo porta a incentivi-trappola, speculazione, grandi costi di operazione e corruzione nel sistema di redistribuzione, che limiterebbe il potenziale di crescita del Paese.\nD'altra parte, una iniquit\u00e0 estrema diminuirebbe anch'essa il potenziale di crescita distruggendo la coesione sociale, aumentando il malcontento pubblico e alimentando il conflitto sociale, e causando incertezze riguardo ai diritti di propriet\u00e0. Quindi la politica pubblica deve avere come obbiettivo un \"intervallo di inegualit\u00e0 efficiente\". Gli autori sostengono che questo intervallo di efficienza sia rappresentato da valori del coefficiente di Gini compreso tra 0,25 (iniquit\u00e0 tipica dei paesi Nord europei) e 0,40 (quello di Paesi come la Cina e gli USA). Il profilo preciso della relazione tra iniquit\u00e0 e crescita riportata nella tabella varia, naturalmente, cambiando Paese dipendendo dalle risorse investite, la storia del Paese, eventuali livelli di povert\u00e0 assoluta ancora presenti, e la quantit\u00e0 di programmi sociali presenti, cos\u00ec come dipende dalla distribuzione dei capitali fisici ed umani nel territorio."}
{"id": "623028", "revid": "339392", "url": "https://it.wikipedia.org/wiki?curid=623028", "title": "Classe Type 207", "text": ""}
{"id": "623030", "revid": "2011865", "url": "https://it.wikipedia.org/wiki?curid=623030", "title": "Guardasigilli", "text": "Il guardasigilli \u00e8 un alto funzionario incaricato di custodire il sigillo ufficiale del monarca o dello Stato (\"gran sigillo\") e autorizzarne l'utilizzo. In molti paesi come anche l'Italia questa carica \u00e8 o era solitamente conferita al \"Ministro della Giustizia.\"\nStoria.\nNel passato l'incarico di guardasigilli era solitamente ricoperto dal cancelliere o gran cancelliere, che aveva il compito di custodire e di apporre i sigilli regali, mentre negli ordinamenti attuali \u00e8 per lo pi\u00f9 ricoperto da un membro del governo: in vari Paesi (ad esempio, Italia, Francia, Spagna, Paesi Bassi) si tratta del ministro della giustizia; negli Stati Uniti \u00e8 il segretario di Stato, sia a livello federale, sia negli stati federati dove esiste questa figura; nel Regno Unito \u00e8 il Lord cancelliere (esiste anche il \"Lord Privy Seal\", \"Lord del sigillo privato\", formalmente incaricato del sigillo privato del sovrano, in realt\u00e0 un ministro senza portafoglio); in Canada \u00e8 il \"Registrar General of Canada\", carica che dal 1995 \u00e8 unita a quella di Ministro dell'industria.\nIn Italia il Ministro della giustizia, in qualit\u00e0 di Guardasigilli, appone il visto e il Gran Sigillo dello Stato su tutte le leggi e i decreti firmati dal Presidente della Repubblica e sui decreti ministeriali, ne cura la pubblicazione nella Gazzetta Ufficiale e l'inserimento nella Raccolta ufficiale degli atti normativi. Nell'apporre il visto, esercita un controllo puramente formale sul documento contenente l'atto."}
{"id": "623034", "revid": "834", "url": "https://it.wikipedia.org/wiki?curid=623034", "title": "Dom", "text": ""}
{"id": "623036", "revid": "4924522", "url": "https://it.wikipedia.org/wiki?curid=623036", "title": "Magr\u00e8j", "text": ""}
{"id": "623037", "revid": "834", "url": "https://it.wikipedia.org/wiki?curid=623037", "title": "Caj", "text": ""}
{"id": "623039", "revid": "181699", "url": "https://it.wikipedia.org/wiki?curid=623039", "title": "Antsirabe", "text": "Antsirabe o Antsirab\u00e9 \u00e8 la terza pi\u00f9 grande citt\u00e0 del Madagascar, con una popolazione di oltre 175.000 persone (stima del 2005).\n\u00c8 il capoluogo della regione di Vakinankaratra, nella provincia di Antananarivo.\nSi trova sugli altopiani centrali, a un'altitudine di 1.500 m.\nEconomia.\nAd Antsirabe hanno sede alcune delle pi\u00f9 importanti aziende malgasce, fra cui Tiko (alimentari), Star Brasseries (bevande), Cotona (tessile) e Kobama (cereali).\nInfrastrutture e trasporti.\nLa citt\u00e0 \u00e8 collegata alla capitale Antananarivo dalla Ferrovia Tananarive-Antsirabe (TA), su cui viaggiano solo treni merci.\nLa Route nationale 7 la collega ad Antanarivo (a nord) e Fianarantsoa e Toliara (a sud).\n\u00c8 sede di un aeroporto civile (codice IATA: ATJ).\nFra i tratti caratteristici della citt\u00e0 c'\u00e8 la grandissima diffusione dei \"pousse-pousse\", un mezzo di trasporto urbano a trazione umana, introdotto nell'isola all'inizio del XX secolo dai cinesi, che lo usavano per il trasporto di materiale nella costruzione di ferrovie."}
{"id": "623040", "revid": "1543377", "url": "https://it.wikipedia.org/wiki?curid=623040", "title": "Federazione calcistica della Spagna", "text": "La Reale Federazione Spagnola di Calcio (in spagnolo \"Real Federaci\u00f3n Espa\u00f1ola de F\u00fatbol\", semplicemente RFEF) \u00e8 l'organismo cui afferisce l'organizzazione, il governo e lo sviluppo del calcio in Spagna. Attualmente \u00e8 presieduta da Luis Rubiales.\nFu costituita il 14 ottobre 1909 come \"Federaci\u00f3n Espa\u00f1ola de Clubs de Football\", ma fu fondata ufficialmente il 29 settembre 1913. Organizza la Liga e la Coppa del Re oltre alla squadra nazionale.\nHa sede a Las Rozas, un comune nelle vicinanze della capitale Madrid."}
{"id": "623044", "revid": "1543377", "url": "https://it.wikipedia.org/wiki?curid=623044", "title": "Houari Boum\u00e9di\u00e8ne", "text": "Militare di carriera, combattente nella guerra d'indipendenza algerina, divenne infine \"leader\" assoluto dell'Algeria dal 19 giugno 1965 fino alla morte.\nBiografia.\nGli inizi.\nMohamed Boukherouba nacque da una povera famiglia di contadini a Clauzel, vicino a Guelma, all'epoca della colonizzazione francese. Fu educato all'Istituto Islamico di Costantina.\nIn giovinezza assistette al massacro di S\u00e9tif e Guelma (1945), allorch\u00e9 migliaia di dimostranti locali scesero in strada avanzando richieste di indipendenza dalle autorit\u00e0 coloniali francesi, che in tutta risposta spararono sulla folla.\nQuesto episodio emblematico lo spinse a diventare militante del Partito del popolo algerino (PPA), d'ispirazione nazionalista, e poi dell'ancor pi\u00f9 radicale Movimento per il trionfo delle libert\u00e0 democratiche (MTLD). Ricercato per attivit\u00e0 sovversiva, nel 1951 si rifugi\u00f2 in Egitto, al Cairo, dove frequent\u00f2 l'Universit\u00e0 di al-Azhar e una scuola militare; viaggi\u00f2 poi in vari paesi arabi.\nGuerra d'indipendenza.\nNel 1955 ader\u00ec a un'unit\u00e0 di guerriglia durante la guerra d'indipendenza algerina, adottando il nome di Haw\u0101r\u012b B\u016b Midyan (francesizzato Houari Boumedienne) come nome di battaglia (dal nome del \"santo\" patrono della citt\u00e0 di Tlemcen: S\u012bd\u012b Ab\u016b Midyan (in dialetto, appunto, S\u012bd\u012b Bumedien o, alla francese, Boumedienne).\nOper\u00f2 nell'Algeria occidentale, dove serv\u00ec come ufficiale durante la guerra d'indipendenza: Comandante nel 1956 della V provincia (\"wil\u0101ya\"), nel 1958 era a capo delle operazioni nella regione ovest e delle basi situate in Marocco. Dal 1960 fu il capo di Stato Maggiore delle forze militari del Fronte di Liberazione Nazionale di Algeria (FLN), compito che svolse con implacabile efficienza.\nNel maggio 1962 il presidente del Governo provvisorio della Repubblica algerina, Benyoucef Benkhedda, lo estromise dalla carica; Boum\u00e9di\u00e8ne organizz\u00f2 allora a Tlemcen un ufficio politico dell'Esercito di liberazione e, con l'appoggio dei militari in massima parte a lui fedeli, port\u00f2 al potere il suo compagno d'armi e alleato di vecchia data, Ahmed Ben Bella.\nDopo la fine della guerra e l'indipendenza dalla Francia, nel luglio 1962, Boum\u00e9di\u00e8ne capeggi\u00f2 un'influente fazione militare all'interno del governo e fu nominato Ministro della Difesa con il sostegno del \"leader\" algerino Ben Bella.\nColpo di Stato e presa del potere.\nPolitico pragmatico, Boum\u00e9di\u00e8ne collabor\u00f2 con Ben Bella fino a quando si determin\u00f2 in politica interna una tendenza a portare l'amministrazione e il partito sotto il controllo di intellettuali di sinistra. Sempre pi\u00f9 diffidente verso lo stile di governo autocratico e il puritanesimo di Ben Bella - che pure restava popolare perch\u00e9 simbolo della lotta anticolonialista - il 19 giugno del 1965 Boum\u00e9di\u00e8ne lo fece destituire e arrestare, prendendo il potere con un colpo di Stato incruento (da lui stesso definito \"Raddrizzamento Rivoluzionario\").\nIl regime algerino sotto Boum\u00e9di\u00e8ne.\nBoum\u00e9di\u00e8ne concentr\u00f2 il potere nell'esecutivo, eliminando progressivamente le opposizioni; abolite la Costituzione e le istituzioni politiche del paese, le rimpiazz\u00f2 con un Consiglio Rivoluzionario (di fatto una dittatura militare) di suoi sostenitori. Molti di loro erano stati i suoi compagni durante gli anni della guerra, presso la citt\u00e0 di confine marocchina di Oujda, fatto che indusse gli analisti a parlare del \"clan di Oujda\". Costanti sforzi egli pose al contempo nei tentativi di rendere vitale la funzione del partito unico.\nInizialmente, data la mancanza di una personale base di potere, fu visto come un governante debole, ma dopo aver sventato un colpo di Stato militare ai suoi danni nel 1967, rafforz\u00f2 la sua posizione e rimase l'indiscusso \"leader\" algerino fino alla morte, avvenuta nel 1978.\nIl regime di Boum\u00e9di\u00e8ne godette infatti di un notevole grado di stabilit\u00e0 politica, poich\u00e9 tutti i tentativi di sfida all'ordine costituito venivano stroncati sul nascere. In qualit\u00e0 di presidente del Consiglio Rivoluzionario, Boum\u00e9di\u00e8ne govern\u00f2 per decreto fino ai primi anni settanta, allorch\u00e9 le garanzie costituzionali vennero gradualmente ripristinate. Tale processo culmin\u00f2 con l'adozione di una nuova Costituzione (1976) approvata con un referendum, che reintrodusse la carica di presidente della Repubblica.\nIl modello socialista e la politica estera.\nNotevoli furono i progressi compiuti dall'Algeria sotto la gestione di Boum\u00e9di\u00e8ne, sia in campo internazionale, dove acquist\u00f2 un solido prestigio, sia in campo interno, particolarmente per quanto riguarda lo sviluppo economico e sociale.\nEconomicamente, si allontan\u00f2 dalla concezione rurale dell'Algeria che era stata di Ben Bella, iniziando invece un programma socialista di industrializzazione guidata dallo stato. L'Algeria non aveva virtualmente nessuna produzione industriale. Gli anni di potere di Boum\u00e9di\u00e8ne furono segnati dalla crescita economica, ma la pesante enfasi posta sulla programmazione governativa dell'economia cre\u00f2 problemi cronici che perdurarono anche nei governi successivi. Nel 1971 nazionalizz\u00f2 l'industria petrolifera algerina aumentando enormemente le entrate governative, ma provocando vive proteste da parte del governo francese.\nPersegu\u00ec una politica di non-allineamento, mantenendo buone relazioni sia col blocco sovietico che con le nazioni capitaliste e promuovendo la cooperazione con il terzo mondo attraverso il Movimento dei paesi non allineati, di cui divenne una figura di spicco.\nSostenne incondizionatamente i combattenti per la libert\u00e0, la giustizia e l'uguaglianza, e offr\u00ec assistenza logistica ai movimenti di liberazione nazionale e ad altri gruppi militanti in tutta l'Africa e il mondo arabo, tra cui l'Organizzazione per la Liberazione della Palestina (OLP), il Congresso Nazionale Africano (ANC) e l'Organizzazione del Popolo dell'Africa del Sud-Ovest (SWAPO).\nUn significativo evento regionale fu, nel 1975, la sua richiesta di sostegno per l'indipendenza del Sahara Occidentale, accogliendo i rifugiati Sahrawi e il movimento di guerriglia Fronte Polisario in territorio algerino. Ci\u00f2 pose fine alle possibilit\u00e0 di ricostruire le relazioni col Marocco, gi\u00e0 critiche dopo la guerra della sabbia del 1963.\nLa rivalit\u00e0 algerino-marocchina si accrebbe e la tuttora irrisolta questione del Sahara Occidentale rimane un tratto distintivo della politica estera algerina.\nMorte ed eredit\u00e0.\nNel corso del 1978, le apparizioni pubbliche di Boum\u00e9di\u00e8ne si fecero sempre pi\u00f9 rare: mor\u00ec all'ospedale di Algeri il 27 dicembre dello stesso anno, dopo 39 giorni di coma, a causa di una rara malattia del sangue, la macroglobulinemia di Waldenstr\u00f6m, dopo una fallimentare terapia a Mosca; si parl\u00f2 addirittura di avvelenamento da parte di politici algerini contrari ai suoi piani.\nIl vuoto di potere lasciato dalla sua morte non fu riempito facilmente; una serie di conclavi militari individu\u00f2 nel colonnello Chadli Bendjedid un candidato \"di compromesso\" tra le varie fazioni. Tuttavia gli intrighi si moltiplicarono e nessun presidente della Repubblica ha pi\u00f9 acquisito lo stesso rispetto e ammirazione popolare.\nGli \u00e8 intitolato l'Aeroporto di Algeri. Abdelaziz Bouteflika, ex presidente dell'Algeria, \u00e8 stato discepolo di Boum\u00e9di\u00e8ne."}
{"id": "623048", "revid": "122728161", "url": "https://it.wikipedia.org/wiki?curid=623048", "title": "Sub tuum praesidium", "text": "Il Sub Tuum praesidium (in italiano: \"sotto la Tua protezione\") \u00e8 il pi\u00f9 antico \"trop\u00e0rion\" devozionale cristiano a Maria, Madre di Ges\u00f9, risalente al III secolo e ancora oggi usato in tutti i principali riti liturgici cristiani. \u00c8 un'invocazione collettiva che lascia intravedere la consuetudine, da parte della comunit\u00e0 cristiana, di rivolgersi direttamente alla Madonna, che fin dalla remota antichit\u00e0 \u00e8 chiamata \u0398\u03b5\u03bf\u03c4\u03cc\u03baos, Dei Genetrix, Madre di Dio, invocando il suo aiuto nelle ore difficili. Il testo del \"Sub Tuum Praesidium\" esprime con efficacia la fiducia nell'intercessione della Vergine.\nVersioni.\nDi seguito sono presentate le principali versioni (oltre all'originale): non sono riportate quelle siriana, siro-caldea ed armena per la mancanza di elementi particolari.\nOriginale in greco.\nIl papiro in lingua greca ritrovato ad Alessandria d'Egitto e risalente al III secolo venne acquistato dalla John Rylands Library di Manchester nel 1917 e pubblicato per la prima volta nel 1938; presenta una scrittura a lettere onciali, alta e diritta, stretta e, nello stesso tempo, ariosa, con elementi ornamentali. Questo aspetto decorativo ha fatto ritenere vari studiosi che il papiro fosse un esemplare destinato come modello per un incisore. Questo piccolo foglio (14x9,4\u00a0cm), rovinato sul lato destro, riporta dieci righe di testo (completamenti in parentesi):\nLa versione attuale della liturgia bizantina:\nVersione ambrosiana.\nQuesta versione \u00e8 rimasta nel rito ambrosiano:\nInterpretazione.\nLungo tutto il testo si riscontra la stessa situazione spirituale manifestata nei salmi individuali che chiedono l'immediato aiuto di Ges\u00f9, rifugio e liberatore del credente che fa ricorso a Dio per scampare ai pericoli che lo minacciano (salmi , e soprattutto , , , ).\nQuesta preghiera mostra una relazione intima con la Chiesa dei martiri, esprimendo l'atteggiamento di un intero popolo che vive in uno stato di pericolo e anela la liberazione: \u00e8 probabile una connessione alle persecuzioni di Valeriano e di Decio. Infatti, sotto Valeriano, Cipriano fu martirizzato in Africa mentre a Roma erano perseguitati papa Sisto II e il suo diacono Lorenzo. Anche nella persecuzione di Decio, furono numerosi i martirizzati africani: proprio nelle stesse zone fu composto il primitivo testo della preghiera (ritrovata, appunto, ad Alessandria d'Egitto).\nStoria.\nQuesta preghiera era gi\u00e0 presente nella liturgia copta natalizia del III secolo. Dal luogo originale, l'Egitto, che ospit\u00f2 la sacra Famiglia, il \"Sub Tuum praesidium\" col passare dei secoli si \u00e8 diffuso in tutto il mondo cattolico.\nAd oggi \u00e8 usata in tutte le principali liturgie (fra cui si ricordano come principali la Greca e sue diramazioni, la Bizantina e sue diramazioni, l'Ambrosiana e la Romana).\nIl \"Sub Tuum praesidium\" nel rito romano.\nLa formula romana si ritrova nell'Antifonario di Compi\u00e8gne (IX-X secolo), tra le antifone in evangelio (serie di antifone che s'intercalavano tra i diversi versetti del \"Benedictus\") per la festa dell'Assunzione di Maria.\nAndr\u00e9 Wilmart ha pubblicato un ufficio medievale in onore dei sette dolori di Maria, attribuito a Innocenzo IV, dove il \"Sub Tuum praesidium\" \u00e8 la preghiera iniziale per ogni singola parte.\nAttualmente, oltre che alla conclusione delle litanie lauretane, questa preghiera \u00e8 inserita tra le invocazioni con cui, durante la Compieta, si conclude la liturgia delle Ore.\nGiovanni Bosco, particolarmente devoto alla Madonna, la recitava abitualmente e ne raccomandava la recita ai suoi salesiani assieme alla litania \"Maria, Aiuto dei Cristiani\" (\"Maria, auxilium Christianorum\"), affine nel significato.\nLa melodia gregoriana, modo VII, nella sua semplicit\u00e0 quasi sillabica, coniuga i sentimenti di confidenza e abbandono uniti alla richiesta di un soccorso immediato.\nValore teologico.\nIl termine \"praesidium\" \u00e8 termine tecnico del lessico militare e significa esattamente \"luogo difeso da presidio militare\". La Vergine Maria dunque \u00e8 il Presidio dei cristiani, \u00e8 la Madre a Cui ci si rivolge, perch\u00e9 si \u00e8 sicuri che si verr\u00e0 sempre ascoltati e sostenuti, soprattutto nei momenti pi\u00f9 difficili. In questa antifona infatti \u00e8 molto evidente la potenza dell'intercessione della Madonna presso il Figlio Ges\u00f9.\nL'archeologia conferma il ruolo particolare di Maria sin dai primi tempi della vita della Chiesa Cattolica: oltre alla testimonianza di questa preghiera, si pu\u00f2 ricordare il famoso esempio dell'epitaffio nelle catacombe di Priscilla, a Roma, databile secondo la studiosa Margherita Guarducci alla fine del II secolo, oppure i graffiti rinvenuti nel santuario dell'Annunciazione a Nazaret. Queste scoperte attestano come il particolare culto prestato alla Vergine (\"iperdulia\") fosse gi\u00e0 vivo nei primi cristiani, ben prima del concilio di Efeso del 431, in cui veniva definitivamente riconosciuta da un dogma la maternit\u00e0 divina di Maria (\"Theotokos\", come nel testo originale). Con la chiara affermazione della Maternit\u00e0 divina di Maria il \"Sub Tuum praesidium\" ha una manifesta allusione (che si perde nella traduzione della liturgia romana, quindi nella versione italiana attuale) anche alla Sua Verginit\u00e0 perpetua nonch\u00e9 alla Sua Immacolata concezione, proclamando la Santa Vergine come la \"sola pura\" e la \"sola casta e benedetta\".\nSecondo alcune voci, lo stesso ritardo nella pubblicazione (passano pi\u00f9 di vent'anni fra il 1917 dell'acquisto del papiro e il 1938 della sua diffusione) fu dovuto a una sorta di \"imbarazzo confessionale\", poich\u00e9 Colin Roberts, l'eminente papirologo che provvide alla pubblicazione era un convinto protestante e quel documento smentiva quello che avevano affermato i teologi della Riforma a proposito di Maria. La teologia protestante, infatti, aveva sempre sostenuto che il culto alla Vergine fosse un fenomeno tardivo: per tali ragioni il professor Roberts cerc\u00f2 di cautelarsi, dicendosi sicuro che il papiro doveva risalire ad un'epoca posteriore al sovracitato Concilio di Efeso. In realt\u00e0, furono i suoi colleghi stessi a smentirlo e oggi c'\u00e8 unanimit\u00e0 nel riconoscere che quel testo non pu\u00f2 risalire oltre il III secolo: la data pi\u00f9 probabile \u00e8 attorno al periodo della persecuzione di Decio. \nAdattamento musicale.\nIl \"Sub Tuum praesidium\", \u00e8 presente come antifona nel repertorio del canto gregoriano, nelle \"Variae Preces in honorem B. V. M.\".\nHa ispirato in seguito molti compositori, fra cui Marc-Antoine Charpentier, Guillaume Dufay, Costanzo Festa, Jacob Obrecht, Bart\u0142omiej P\u0119kiel, Juan Garc\u00eda de Salazar, Antonio Salieri, Jan Dismas Zelenka, Domenico Bartolucci che la musicarono come antifona o in forma di mottetto.\nCelebre \u00e8 il \"Sub Tuum Praesidium\" KV198 attribuito a Wolfgang Amadeus Mozart.\nIl \"Sub Tuam misericordiam\" nel rito ambrosiano.\nLa formulazione ambrosiana si trova nell'Antiphonale Missarum juxta ritum Sanctae Ecclesiae Mediolanensis.\n\u00c8 la 19sima delle 21 antifone che si cantano il 2 febbraio durante la Processione dopo la benedizione delle candele nella Solennit\u00e0 della Presentazione del Signore (prima della riforma era chiamata Purificazione della Beata Vergine Maria)."}
{"id": "623049", "revid": "83773", "url": "https://it.wikipedia.org/wiki?curid=623049", "title": "Sotto la tua protezione", "text": ""}
{"id": "623052", "revid": "4924608", "url": "https://it.wikipedia.org/wiki?curid=623052", "title": "Sci\u00fc\u00e8na", "text": ""}
{"id": "623054", "revid": "106872", "url": "https://it.wikipedia.org/wiki?curid=623054", "title": "Classe Oregon City", "text": ""}
{"id": "623060", "revid": "729019", "url": "https://it.wikipedia.org/wiki?curid=623060", "title": "Provincia di Toamasina", "text": "La provincia di Toamasina \u00e8 una delle sei province del Madagascar. Ha una superficie di 71.911\u00a0km\u00b2 e una popolazione di 2.593.063 persone (censimento del 2001). Include una porzione centro-settentrionale della costa orientale sull'Oceano Indiano. Il capoluogo, Toamasina, \u00e8 il pi\u00f9 importante porto del paese.\nSuddivisione amministrativa.\nLa Provincia di Toamasina comprende le seguenti Regioni:\ne i seguenti Distretti (\"fivondronana\"):"}
{"id": "623061", "revid": "1543377", "url": "https://it.wikipedia.org/wiki?curid=623061", "title": "Grande gioco", "text": "La locuzione Grande gioco (in inglese \"The Great Game\" o \"Tournament of Shadows\"; , ossia il Torneo delle ombre) definisce il conflitto, caratterizzato soprattutto dall'attivit\u00e0 delle diplomazie e dei servizi segreti, che contrappose Regno Unito e Russia in Medio Oriente e Asia centrale nel corso di tutto il XIX secolo. L'origine del termine \u00e8 attribuita proprio ad un ufficiale dell'esercito britannico, Arthur Conolly, che lo utilizz\u00f2 per primo nel 1829, ma il suo uso nella letteratura sull'Asia centrale rimase sporadico sino a quando non fu reso popolare dal romanzo \"Kim\" (1901) di Rudyard Kipling. Negli anni 2000 il termine \u00e8 tornato in voga in Occidente per identificare le attivit\u00e0 di Stati Uniti e Russia per il controllo dell'Asia centrale, dalle repubbliche dell'ex Unione sovietica (Azerbaigian, Turkmenistan, Kazakistan, Uzbekistan, Kirghizistan e Tagikistan) fino ad Afghanistan e Pakistan, ed anzi si \u00e8 parlato di \"Nuovo Grande Gioco\".\nStoria.\nContesto.\nSebbene all'inizio del secolo Gran Bretagna e Russia fossero state alleate contro la Francia di Napoleone Bonaparte, ben presto tra le due potenze si scaten\u00f2 la lotta per il controllo degli immensi territori tra i confini asiatici dell'Impero russo e l'India britannica, che fino ai moti indiani del 1857 (cosiddetti \"Indian Mutiny\") fece capo alla Compagnia delle Indie orientali e poi appartenne direttamente alla corona britannica. \nL'obiettivo dei russi, che erano alleati della Persia, era quello di far guadagnare al loro impero nuovi territori verso est e verso sud, con la conseguente apertura di nuovi mercati ed eventualmente anche di uno sbocco diretto sull'Oceano Indiano: in particolare nel mirino dello zar c'era, o quanto meno pareva esserci, l'India britannica. \nPer parte loro gli inglesi avevano l'obiettivo di creare un cuscinetto tra Russia e India a difesa di quest'ultima, alleandosi o, se necessario, conquistando gli emirati dell'Afghanistan (in particolare Kabul e Herat, a lungo minacciata dai persiani) e i khanati del Turkestan (in particolare Khiva e Buchara, a lungo retta dal dispotico emiro Nasrullah Khan).\nRivalit\u00e0 russa e britannica in Afghanistan.\nDal punto di vista britannico, l'espansione dell'Impero russo in Asia Centrale minacciava il \"gioiello della corona\" dell'Impero britannico, l'India. I britannici temevano che l'Afghanistan sarebbe diventato il punto di partenza per un'invasione russa in India, dopo che le truppe dello zar avevano sottomesso, uno dopo l'altro, i khanati dell'Asia centrale (Khiva, Bukhara, Khokand).\n\u00c8 con questi pensieri in mente che nel 1838 gli inglesi lanciarono la Prima guerra anglo-afghana, tentando di imporre un governo fantoccio sotto Shah Shuja. Il regime fu di breve durata, e insostenibile senza sostegno militare britannico. Dal 1842, gli inglesi subirono continui attacchi dai civili per le strade di Kabul e la guarnigione britannica fu costretta ad abbandonare la citt\u00e0. Durante la ritirata delle truppe, composte da circa 4.500 soldati (di cui 690 europei) e 12.000 aiutanti di campo, una serie di attacchi da parte di afghani uccise tutti gli europei tranne uno, il dottor William Brydon.\nGli inglesi frenarono le loro ambizioni in Afghanistan dopo l'umiliante ritiro da Kabul. Dopo la rivolta indiana del 1857, l'Afghanistan era visto come uno stato cuscinetto. I russi, guidati da Konstantin von Kaufman, Mikhail Skobelev e Mikhail Chernyayev, continuavano ad espandersi verso sud, verso l'Afghanistan. Nel 1864 la citt\u00e0 di Tashkent venne occupata dai russi guidati da Chernyayev, spaventando il Khan di Khokand che chiese ed ottenne di diventare vassallo dello Zar. Samarcanda divenne parte dell'Impero russo quattro anni dopo, similmente l'indipendenza di Bukhara terminava con un trattato di pace dello stesso anno. Il controllo russo arrivava ormai fino alla riva settentrionale del fiume Amu Darya. In una lettera alla regina Vittoria, il Primo ministro Benjamin Disraeli sugger\u00ec di sgomberare i moscoviti dall'Asia Centrale e \"spingerli nel Caspio\". Con il Royal Titles Act, la regina Vittoria diventava Imperatrice d'India, ponendola allo stesso livello dell'Imperatore russo.\nDopo lo scoppio della Grande Crisi Orientale e l'invio di una missione diplomatica non invitata a Kabul nel 1878, la Gran Bretagna chiese all'emiro dell'Afghanistan, Sher Ali, di accettare una missione diplomatica britannica. La missione venne per\u00f2 rimandata indietro e per ritorsione 40.000 uomini vennero inviati oltre il confine, dando il via alla Seconda guerra anglo-afghana.\nLa conclusione della guerra lasci\u00f2 Abdur Rahman Khan sul trono, che acconsent\u00ec a lasciare in mano ai britannici la politica estera del paese, mentre consolidava la sua posizione. Riusc\u00ec a reprimere le ribellioni interne con spietata efficienza e port\u00f2 gran parte del paese sotto l'autorit\u00e0 centrale. L'espansione russa port\u00f2 alla crisi del Panjdeh Incident, quando l'Impero Russo si impadron\u00ec dell'oasi di Merv nel 1884. I russi reclamarono tutto il territorio del precedente sovrano e combatterono con le truppe afghane oltre l'oasi di Panjdeh. Quando si era ormai sull'orlo della guerra tra le due grandi potenze, Londra decise di accettare i possedimenti russi a nord dell'Amu Darya come un fatto compiuto.\nSenza il coinvolgimento afghano, tra il 1885 e il 1888 una commissione congiunta anglo-russa sui confini trov\u00f2 un accordo: i russi avrebbero rinunciato ai territori pi\u00f9 lontani conquistati nella loro avanzata, mantenendo per\u00f2 Panjdeh. L'accordo deline\u00f2 una frontiera afghana definitiva lungo l'Amu Darya, con la perdita di una gran parte del territorio, specialmente presso Panjdeh.\nIl territorio nell'area del lago Zorkul, nel Wakhan, venne reclamato da Russia, Afghanistan e Cina. Negli anni ottanta dell'Ottocento gli afghani avanzarono a nord del lago fino all'Alichur Pamir. Nel 1891 la Russia invi\u00f2 una forza militare nel Wakhan provocando un incidente diplomatico quando il capitano britannico Francis Younghusband venne espulso da Bozai Gumbaz nel Piccolo Pamir. Questo incidente ed il rapporto di un'incursione di cosacchi russi a sud dell'Hindu Kush, portarono i Britannici a sospettare il coinvolgimento russo \"con i Sovrani dei piccoli Stati sul confine settentrionale del Jammu e Kashmir. Questa fu la ragione per la Campagna Hunza-Nagar nel 1891, dopo che i Britannici avevano stabilito il controllo sullo Hunza e sul Nagar. Nel 1892 Londra invi\u00f2 Charles Murray nel Pamir per investigare. La Russia, secondo gli inglesi, voleva approfittarsi della debolezza cinese per conquistare il territorio, ma nel 1893 fu trovato un accordo per definire il resto del confine, un processo completato nel 1895.\nLa politica in Asia.\nA partire dagli anni novanta del XIX secolo, i khanati dell'Asia Centrale di Khiva, Bukhara e Kokand erano caduti, diventando vassalli russi. L'Asia Centrale era dunque ormai nella morsa dello zar. Il Grande gioco si spostava cos\u00ec verso est, in Cina, Mongolia e Tibet. Nel 1904, i Britannici invasero Lhasa, un attacco preventivo contro gli intrighi russi e gli incontri segreti tra il XIII Dalai Lama e gli inviati dello zar Nicola II. Il Dalai Lama si rec\u00f2 in esilio in Cina e Mongolia. Gli inglesi temevano soprattutto un'invasione russa dell'India, anche se la Russia \u2013 sconfitta dal Giappone e indebolita dalla ribellione interna \u2013 non poteva realisticamente permettersi una prova di forza contro l'Impero britannico.\nNel 1906 lo zar Nicola II invi\u00f2 un agente segreto in Cina per raccogliere informazioni sulle riforme e le modernizzazioni messe in atto dalla dinastia Qing. L'incarico venne affidato a Carl Gustaf Emil Mannerheim, all'epoca colonnello dell'esercito imperiale russo, che viaggi\u00f2 in Cina assieme al sinologo francese Paul Pelliot. Mannerheim si presentava come un etnografo con passaporto finlandese. Per due anni Mannerheim viaggi\u00f2 attraverso lo Xinjiang, il Gansu, lo Shaanxi, l'Henan e la Mongolia Interna fino a Pechino. Presso la montagna sacra di Wutai Shan incontr\u00f2 anche il Dalai Lama Thubten Gyatso. Mentre Mannerheim era in Cina nel 1907, la Russia e il Regno Unito negoziarono un accordo, mettendo cos\u00ec fine al Grande Gioco. L'accordo anglo-russo per l'Asia firmato a San Pietroburgo il 31 Agosto 1907 oltre che porre fine ai contrasti tra i due imperi segn\u00f2 l'inizio della Triplice Intesa, l'alleanza che univa oltre all'Impero Russo e a quello britannico anche la Francia."}
{"id": "623062", "revid": "998297", "url": "https://it.wikipedia.org/wiki?curid=623062", "title": "Oscillatore locale", "text": "L'oscillatore locale in un ricevitore supereterodina \u00e8 un oscillatore variabile che viene utilizzato per produrre, per battimento con il segnale ricevuto, un terzo segnale a frequenza fissa che pu\u00f2 essere quello pari alla somma o quello pari alla differenza dei due. Tale terzo segnale \u00e8 detto media frequenza. Nelle classiche radio FM per la banda commerciale 88~108MHz si usano due convertitori come quello appena detto: il primo converte solitamente a 10,7MHz, mentre il secondo, dotato di un altro oscillatore locale a frequenza fissa, converte questa frequenza intermedia a 455kHz, dopodich\u00e9 il segnale viene demodulato. Tale doppia conversione viene effettuata per permettere una elevata amplificazione complessiva del segnale che arriva in antenna senza produrre inneschi fra l'uscita e l'ingresso degli stadi amplificatori: essendo l'amplificazione ripartita su 3 segnali a frequenze diverse (quella ricevuta, 10,7MHz e 455kHz), il segnale a 455kHz non pu\u00f2 provocare un innesco rientrando insieme a quello ricevuto, perch\u00e9 viene eliminato dai primi circuiti accordati. Inoltre, avendo una frequenza che non varia con la frequenza di sintonia, \u00e8 possibile fare filtri a frequenza fissa molto stretti, cosa altrimenti molto difficile se dovessero inseguire la frequenza sintonizzata. \nL'oscillatore locale di un circuito radio viene utilizzato come riferimento per demodulare (o per modulare nel trasmettitore) un segnale.\nNel caso non si usi modulazione (trasmissione in CW), nel trasmettitore vengono miscelati il segnale ricevuto sull'antenna e quello dell'oscillatore locale, nasce un battimento fra le due frequenze, ovvero si ottiene un segnale che ha frequenza pari alla differenza di frequenza fra i due segnali.\nPer il fatto che i due oscillatori locali di TX e RX non sono esattamente alla stessa frequenza, l'operatore sentir\u00e0 dall'altoparlante o in cuffia un suono monotonale.\nSolitamente negli apparati radio c'\u00e8 la possibilit\u00e0 di variare la frequenza dell'oscillatore locale, per sentire meglio in cuffia il segnale di battimento.\nEsempi di circuiti che usano questo sistema sono: pixie 2, pixie 3, rockmite"}
{"id": "623064", "revid": "26891", "url": "https://it.wikipedia.org/wiki?curid=623064", "title": "Classe Scharnorst (incrociatore)", "text": ""}
{"id": "623066", "revid": "73322", "url": "https://it.wikipedia.org/wiki?curid=623066", "title": "Oscillatori locali", "text": ""}
{"id": "623069", "revid": "767487", "url": "https://it.wikipedia.org/wiki?curid=623069", "title": "Frank McCourt", "text": "Biografia.\nFrank McCourt \u00e8 nato a New York, nel quartiere di Brooklyn da padre nordirlandese e da madre irlandese, entrambi di religione cattolica, ma la sua famiglia fece ritorno in Irlanda, suo paese di origine, a Limerick. Quando aveva 11 anni suo padre abbandon\u00f2 la famiglia lasciando alla moglie 4 figli da crescere. Dopo aver lasciato la scuola a 13 anni, si dedic\u00f2 a lavori saltuari per mantenere s\u00e9, sua madre e i tre fratelli sopravvissuti: Malachy, Michael e Alphonsus (Alphie). All'et\u00e0 di 19 anni ritorn\u00f2 negli Stati Uniti, ove si laure\u00f2 alla New York University. Dopo aver ottenuto un master al \"Brooklyn College\" nel 1958, McCourt inizi\u00f2 ad insegnare inglese presso la McKee High School e la Stuyvesant High School di New York.\n\u00c8 stato premiato con il Premio Pulitzer (1997) e con il National Book Critics Circle Award (1996) per il romanzo autobiografico \"Le ceneri di Angela\" (titolo originale: \"Angela's Ashes\", 1996), pubblicato in Italia da Adelphi nel 1997; in questo libro egli racconta in maniera molto dettagliata la sua triste infanzia da povero irlandese cattolico a Limerick.\nIl suo secondo libro \u00e8 \"Che paese, l'America\" (1999) (titolo originale: \"'Tis\", pubblicato in Italia da Adelphi nel 2003), prosieguo della narrazione della sua vita in una New York proletaria del secondo dopoguerra, dove fra case di mattoni rossi, pub di emigrati irlandesi e banchine ingombre di merci, si trov\u00f2 a percorrere, passo dopo passo, un faticosissimo apprendistato.\nLa sua ultima fatica \u00e8 \"Ehi, prof!\" (2005, titolo originale:\"Teacher Man\"), pubblicato in Italia nella collana \"Fabula\" di Adelphi nel 2006, ove racconta le difficolt\u00e0 di un giovane e inesperto insegnante il cui compito \u00e8 quello di trasmettere il proprio sapere.\nSpesso i suoi scritti sono presenti nelle antologie americane.\nIl 24 ottobre 2002 la University of Western Ontario ha laureato Frank McCourt in legge, honoris causa.\nDal romanzo \"Le Ceneri di Angela\" \u00e8 stato realizzato il film omonimo nel 1999 diretto da Alan Parker.\nAnche suo fratello Malachy McCourt \u00e8 uno scrittore autobiografico, oltre ad essere opinionista radiofonico e attore. In particolare i due fratelli hanno realizzato una rappresentazione teatrale, \"A Couple of Blaguards\", un dialogo fra due uomini che si confrontano sulle proprie esperienze.\nNel corso del 2007 McCourt ha pubblicato il suo primo racconto per bambini, \"Angela and the Baby Jesus\" (in Italia, \"Angela e Ges\u00f9 Bambino\"); l'opera si basa su una fiaba che la madre dell'autore gli raccont\u00f2 quando lui aveva sei anni. McCourt, a cui era stato diagnosticato un melanoma, \u00e8 morto il 19 luglio 2009 in una clinica di New York, a causa di complicanze meningeali della malattia."}
{"id": "623070", "revid": "729019", "url": "https://it.wikipedia.org/wiki?curid=623070", "title": "10. Panzer-Division (Wehrmacht)", "text": "La 10. Panzer-Division (o 10. Panzerdivision) fu una divisione corazzata della Wehrmacht operativa durante la seconda guerra mondiale. Combatt\u00e9 con valore sul fronte occidentale nel 1940, sul fronte orientale nel 1941-1942 e in Nordafrica nel 1942-1943. Venne completamente distrutta, dopo una coraggiosa resistenza, insieme a tutte le forze dell'Asse in Tunisia nel maggio 1943.\nTra i suoi ufficiali pi\u00f9 famosi: Helmut Hudel, Rudolf Gerhardt, Franz Landgraf, Wolfgang Fischer, Bruno Ritter von Hauenschild.\nIl tenente colonnello von Stauffenberg, fra gli autori dell'attentato a Hitler del 20 luglio 1944 a Rastenburg, fu in organico nell'unit\u00e0 in Francia e in Tunisia (dove rimase gravemente ferito). A lui \u00e8 dedicata a Sigmaringen la caserma della ricostituita 10. Panzer-Division della Bundeswehr. Altri soldati famosi che militarono nella divisione furono Albrecht von Hagen e Ferdinand Schaal, implicato nell'attentato a Hitler, Karl Mauss, detentore della Croce di Cavaliere della Croce di Ferro con Fronde di Quercia, Spade e Diamanti, ed Erich Peter, futuro Vice-Ministro della difesa nella RDT.\nStoria.\nL'invasione della Polonia e della Francia.\nL'unit\u00e0 nacque nell'aprile 1939 a Praga. (con personale reclutato principalmente nel Baden-W\u00fcrttemberg), e prest\u00f2 servizio nell'Heeresgruppe Nord, come parte della riserva, durante la campagna di Polonia nel 1939. Con l'organico ridotto (il parco carri era composto da 57 Panzer I, 74 Panzer II, tre Panzer III, sette Panzer IV e 9 carri comando disarmati) la 10. Panzer-Division combatt\u00e9 inizialmente lungo il Biebrza ed attorno a Wizna per sfondare la prima linea polacca, quindi si scontr\u00f2 con successo nella zona di Bielsk e a Br\u0117st.\nPartecip\u00f2 successivamente alla campagna di Francia (maggio 1940) in seno al XIX Corpo motorizzato, attaccando con i suoi 44 Panzer I, 113 Panzer II, 58 Panzer III, 32 Panzer IV e 18 carri comando dal confine con il Lussemburgo e proseguendo per Sedan, dove attravers\u00f2 brillantemente la Mosa, e Stonne, dove respinse i confusi contrattacchi della 3. \"Division Cuirasse de Reserve\" francese. Occup\u00f2 inoltre Calais, dove sbaragli\u00f2 i carri armati britannici del 3\u00b0 \"Royal Tank Regiment\", e partecip\u00f2 alla battaglia di Dunkerque. La divisione dilag\u00f2 successivamente in territorio francese passando al XIV Corpo motorizzato avanzando verso Lione quindi su Bordeaux, acquartierandosi a Parigi dopo la fine delle ostilit\u00e0.\nOperazioni Barbarossa e Anton.\nAbbandonata dai vertici militari tedeschi l'operazione Leone marino a cui era destinata, la 10. Panzer-Division venne trasferita nel febbraio 1941 in Germania per prepararsi ad andare al fronte orientale per prendere parte all'operazione Barbarossa con l'Heeresgruppe Mitte. I suoi uomini combatterono a D\u0119blin, Baranavi\u010dy e oltre il fiume Dnepr prima di passare ad un momento di riposo, finito il quale ripresero le ostilit\u00e0 spingendosi fino a 35 km da Mosca.\nFallita la battaglia di Mosca che la fece rimanere con soli 33 carri operativi, la divisione si ritir\u00f2 prima a Gshatsk e poi a Juchnov, dove rimase fino all'aprile 1942, quando venne dislocata nuovamente in Francia, ad Amiens, perch\u00e9 venisse ricostituita e per fungere da riserva strategica contro una potenziale invasione Alleata.\nLa \"10\u00aa Panzer\" rimase in seconda linea durante il raid su Dieppe e nel novembre 1942 occup\u00f2, insieme ad altre divisioni impegnate nell'operazione Anton, la Francia di Vichy spingendosi fino a Marsiglia e a Tolone, dopodich\u00e9 venne inviata a Napoli.\nLe ultime battaglie in Nordafrica.\nTrasportata a gran velocit\u00e0 in Tunisia in seguito all'operazione Torch tra la fine di novembre e l'inizio del dicembre 1942 (sbarcarono in territorio tunisino 21 Panzer II, 105 Panzer III, 20 Panzer IV e nove carri comando, mentre una trentina di mezzi venne affondata insieme alle navi che li trasportavano durante la traversata del Canale di Sicilia), la \"10\u00aa Panzer\" si prepar\u00f2 subito all'azione, rinforzata anche da 20 Panzer VI e 16 Panzer III dello \"Schwere Panzerabteilung 501\" (501\u00ba battaglione corazzato pesante) che former\u00e0 il terzo battaglione del 7\u00ba reggimento corazzato appartenente alla divisione.\nEntrata in combattimento immediatamente, la divisione, organizzata nei due \"Kampfgruppen\" Hudel e Lueder, ebbe un ruolo decisivo nella battaglia di Tebourba (1\u00ba-5 dicembre 1942), infliggendo una grave sconfitta alle avanguardie anglo-americane che marciavano su Tunisi e stabilizzando il precario fronte tunisino. Oltre 100 mezzi corazzati alleati vennero distrutti negli aspri scontri.\nIl 14 febbraio 1943 inizi\u00f2 la battaglia di Sidi Bou Zid con risultati brillanti per la 10. Panzer-Division: in due giorni i \"Kampfgruppen\" Gerhardt e Reimann distrussero 97 carri armati nemici con perdite minime, dimostrazione della grande abilit\u00e0 tattica e operativa degli equipaggi dei panzer. I combattimenti proseguirono insieme alla 21. Panzer-Division, ma, dopo la nuova vittoria a Kasserine, la penuria di carburante e la preponderanza numerica e materiale del nemico costrinse infine le truppe della Wehrmacht alla ritirata.\nDurante il resto della permanenza in Tunisia la divisione avrebbe continuato a battersi coraggiosamente fino alla fine di fronte alle soverchianti forze alleate. La 10. Panzer-Division (ridotta a poche centinaia di uomini e con pochi carri armati disponibili). avrebbe capitolato, insieme a tutte le truppe italo-tedesche, il 13 maggio 1943, per sciogliersi ufficialmente il mese dopo.\nA differenza di molte altre divisioni la 10. Panzer-Division non venne mai ricostituita, e quindi da quel momento la divisione scomparve definitivamente dall'ordine di battaglia tedesco.\nOrdine di Battaglia.\nsettembre 1939: campagna di Polonia\nMaggio 1940: campagna di Francia\n1943: Tunisia.\nDecorazioni.\nI soldati della divisione che ricevettero la Croce Tedesca d'oro furono 45; ad altri 7 fu concessa la Spilla d'Onore dell'Esercito e a 19 la Croce di Cavaliere della Croce di Ferro.\nComandanti.\nDati tratti da:"}
{"id": "623071", "revid": "123629642", "url": "https://it.wikipedia.org/wiki?curid=623071", "title": "Collegio di Spagna", "text": "Il Collegio di Spagna, fondato dal Cardinale Egidio Albornoz (1310-1367) come \"domus hispanica\", anche conosciuto come Reale Collegio Maggiore di San Clemente degli Spagnoli e Reale Collegio di Spagna, \u00e8 un collegio universitario per studenti spagnoli istituito in epoca medievale presso l'Universit\u00e0 di Bologna, certamente il pi\u00f9 famoso tra i ventiquattro fondati fra il XIII e il XVII secolo. \u00c8 il pi\u00f9 antico collegio al mondo aperto a studenti stranieri, erede del fenomeno delle \"nationes\" nella tradizione dell'Universit\u00e0 medievale, ed \u00e8 anche l'unico, di tale tipo, sopravvissuto nell'Europa continentale (altri esempi hanno resistito solo nel Regno Unito).\n\u00c8 un ente privato che non riceve sovvenzioni pubbliche. L'istituzione gode dei privilegi che derivano dal suo status di extraterritorialit\u00e0 e anticipa la formazione politica della Spagna gi\u00e0 nel 1364.\nL\u2019organo di governo del Collegio, in via esclusiva, \u00e8 la sua Giunta di Patronato, a norma degli Statuti del 1919, che riconoscono la volont\u00e0 del fondatore, Egidio Albornoz (1310-1367), come statuto fondamentale dell\u2019Istituzione e la condizione del capo del lignaggio (o casata) Albornoz come Presidente \"ad perpetuam\" della Giunta di Patronato. Il Sig. Iv\u00e1n de Arteaga y del Alc\u00e1zar, marchese di Ariza e Armunia, \u00e8 attualmente il Patrono e Presidente della Giunta di Patronato del Collegio, essendo capo del lignaggio (o casata) Albornoz. La Giunta di Patronato \u00e8 composta da cinque membri: il Presidente \u00e8 il Patrono \"ad perpetuam\"; l\u2019arcivescovo di Toledo; un rappresentante del Re di Spagna; uno del Ministero degli Affari Esteri; e, infine, un rappresentante degli ex collegiali. Particolare rilevanza riveste quest\u2019ultimo in quanto il Cardinale Albornoz, nel suo testamento, nomina legatari i collegiali che partecipano al governo dell\u2019Istituzione tramite un loro rappresentante.\nStoria.\nIl cardinale Egidio Albornoz nel 1360 liber\u00f2 Bologna dal dominio tirannico di Giovanni da Oleggio e fece edificare a sue spese un collegio per studenti spagnoli. Il collegio fu voluto dal cardinale Egidio Albornoz per ospitare studenti fuori sede dello \"Studium bolognese\" e fu costruito fra il 1365 e il 1367 grazie al suo lascito testamentario (29 settembre 1364), nel luogo dove sorgevano le antiche case della famiglia Delfini (Dalfini).\nIl collegio fu preso a modello per quelli che saranno costruiti in seguito per svolgervi funzioni analoghe, nell'Universit\u00e0 di Salamanca, come il \"Colegio Viejo\" (o \"Colegio Mayor de San Bartolom\u00e9\") del 1401, e quelli che sorgeranno in altre universit\u00e0 spagnole fra il XV e il XVI secolo.\nIl Collegio ha vissuto momenti molto difficili durante questi quasi sette secoli di storia (guerre, cambiamenti politici, tempi di crisi\u2026), ma sempre \u00e8 riuscito a superarli. Nel 1715 il Rettore e i collegiali chiesero al Senato di poter riaprire il Collegio, rimasto chiuso durante la guerra di successione. Nel 1796, con l'invasione francese, un decreto di Napoleone ne stabil\u00ec la soppressione, e l'11 aprile 1812 tutti i suoi beni furono avocati e poi venduti. Anche all'inizio del XX secolo il Collegio si \u00e8 trovato in gravi difficolt\u00e0 a causa di un assedio attuato nei confronti dell\u2019Istituzione: un serio tentativo di confisca e presa di controllo dei suoi beni, che mise a rischio la sua salvezza. Fortunatamente l'istituto benefico fu salvato da Joaqu\u00edn Ignacio de Arteaga y Echag\u00fce, duca dell'Infantado e marchese di Ariza e Armunia, Almirante di Aragona, ecc.., erede del lignaggio albornoziano, il quale esercit\u00f2 coraggiosamente la sua veste di erede dell\u2019Albornoz.\nFra gli studenti di rilievo che il collegio ha ospitato vi sono Antonio de Nebrija, Antonio Agust\u00edn, Hernan Nu\u00f1ez de Toledo, Pedro Belluga, Antonio Bernab\u00e9u, Ignazio di Loyola, Pietro d'Arbu\u00e9s, e Miguel de Cervantes.\nNel 1530 vi fu ospitato Carlo V d'Asburgo per quattro mesi, in occasione della sua incoronazione a imperatore (avvenuta nella basilica di San Petronio).\nPremio Europa Nostra.\nIl Collegio ha ricevuto nel 2012 il \u201cEU PRIZE FOR CULTURAL HERITAGE\u201d da Europa Nostra, riconosciuta come \u201cthe most representative heritage organisation in Europe with members from over 40 countries\u201d per la seguente motivazione: \u201cThere could hardly be a finer example of our shared European heritage: a medieval college for Spanish students in an Italian university \u2013 the oldest university in the World \u2013 using the Italian motif of a loggia around a courtyard, reminiscent of the collegiate architecture of England or France. The Jury admired the beauty and detail of this meticulous restoration, especially of the frescoes, and the courage and determination shown in sustaining both momentum and funding over such a long period\u201d.\nArchitettura.\nProgettato da Matteo di Giovannello (detto \"il Gattapone\"), il collegio \u00e8 strutturato su due piani con un cortile centrale porticato - attorno al quale sono distribuiti i locali - che conduce alla Chiesa gotica di San Clemente.\nLe camere degli studenti si affacciano sulla parte esterna, con struttura fortificata provvista di merli. La facciata esterna fu successivamente rimodellata in stile rinascimentale. Questa struttura di difesa del territorio privato rende chiaro lo scopo del collegio: avere una relativa autosufficienza rispetto alla citt\u00e0. I collegiali seguivano persino alcuni corsi dentro il collegio \"donde se leen las Cathedras, una de Theologia, otra de Canones, otra de Leyes\".\nIl palazzo ha un pregevole portale del 1525, opera di Andrea da Formigine.\nNel portico era presente un affresco di Annibale Carracci in pessime condizioni di conservazione.\nVi sono inoltre due affreschi di Bartolomeo Ramenghi (detto anche Bartolomeo da Bagnacavallo) mentre quello di Camillo Procaccini, contenuto nell'abside della cappella di san Clemente fu distrutto nel 1914.\nNella cappella \u00e8 presente un pregevole polittico di Marco Zoppo.\nNel 2011 \u00e8 terminato un lavoro di restauro durato oltre trent'anni, che ha eliminato le superfetazioni \"falso gotiche\" e ha restituito pregevoli affreschi. Notevole la \"Madonna dell'umilt\u00e0\" dipinta alla fine del Trecento da Lippo di Dalmasio.\nAttivit\u00e0 istituzionale.\nEsso rappresenta l'unico collegio medievale che sia sopravvissuto come tale nell'Europa continentale.\nNel XX e XXI secolo, il \"Real Colegio de Espa\u00f1a en Bolonia\" \u00e8 gestito come istituzione privata che non riceve sovvenzioni e contributi pubblici di alcun tipo. Ospita studenti dottorali selezionati nelle universit\u00e0 spagnole con un concorso su basi meritocratiche: i beneficiari dell'ospitalit\u00e0 del collegio sono conosciuti nel mondo accademico iberico come \u00abbolonios\u00bb. L'istituzione svolge anche attivit\u00e0 accademica e culturale, tra cui seminari e congressi, oltre a concerti di musica ed eventi sociali.\nAll'interno del Collegio \u00e8 ospitata una biblioteca in cui sono custoditi anche numerosi codici miniati, resi disponibili in riproduzioni digitali ad alta risoluzione."}
{"id": "623075", "revid": "154893", "url": "https://it.wikipedia.org/wiki?curid=623075", "title": "Fivondronana", "text": ""}
{"id": "623083", "revid": "125176882", "url": "https://it.wikipedia.org/wiki?curid=623083", "title": "Bassissima tensione", "text": "La bassissima tensione o ELV (dall'inglese \"Extra-Low Voltage\") o campo di tensione I (tensione ridotta) si riferisce a valori di tensione tali che generalmente non possono danneggiare persone e cose. Circuiti elettrici con bassissime tensioni sono impianti a corrente debole o forte, alimentati mediante tensioni \u2264 25Vrms (35V picco) in corrente alternata o \u2264 60 V in corrente continua tra i poli e la terra. o \u2264 50Vrms (70V picco) in corrente alternata o \u2264 120V in corrente continua tra i poli. I sistemi elettrici in bassissima tensione, possono essere classificati in SELV, PELV e FELV.\nDefinizione.\nSi definisce \"bassissima tensione\" l'intervallo di valori:\nIn corrente alternata:&lt;br&gt;\n\u2264 a 50 volt (valore efficace)\nIn corrente continua:&lt;br&gt;\n\u2264 a 120 volt \n- Un impianto ELV con una corrente \u2264 a 2 A \u00e8 definito impianto a bassissima tensione e corrente debole.\n- Un impianto ELV con una corrente &gt; a 2 A \u00e8 definito impianto a bassissima tensione e corrente forte.\nL'alimentazione deve essere ottenuta mediante le sorgenti di sicurezza:\nClasse di protezione III.\nNel caso della bassissima tensione, non \u00e8 prevista generalmente alcuna protezione contro il contatto elettrico indiretto. La protezione consiste solamente nella limitazione della tensione ai valori della tensione bassissima ELV. I mezzi di servizio della classe di protezione III devono essere quindi impiegati soltanto con tensioni che siano conformi alle esigenze richieste per le tensioni bassissime (SELV e PELV).\nApplicazioni.\nVariante 1.\nLa tensione \u00e8 limitata per motivi funzionali (impianti di telecomunicazione, impianti di segnalazione, impianti di suoneria, circuiti di comando).\nVariante 2.\nLa protezione contro la scarica elettrica \u00e8 assicurata dal valore di tensione.\nNormativa riguardo alla protezione delle persone.\nLe installazioni devono essere realizzate e disposte in modo che non possano stabilirsi pericolose correnti di contatto, in particolare nelle parti di impianto che devono essere manovrate, anche nel caso si verifichi un cedimento dell'isolamento d'esercizio (protezione di base).\nQuesto principio \u00e8 soddisfatto se la tensione di servizio o nominale formula_1 corrisponde alla bassissima tensione. Per motivi funzionali non sempre la tensione nominale pu\u00f2 corrispondere alla bassissima tensione: in questi casi, negli impianti con tensione di esercizio maggiore alla bassissima tensione, \u00e8 escluso un contatto con parti conduttive dalla protezione di base e inoltre devono essere rispettate delle condizioni, per esempio:\nNegli impianti a bassa tensione la tensione di contatto formula_2 \u00e8 la tensione che si pu\u00f2 presentare tra parti contemporaneamente accessibili durante un guasto all'isolamento. Si distingue tra :\nSELV.\nLa bassissima tensione di sicurezza (SELV, dall'inglese \"Safety Extra Low-Voltage\") si riferisce ad una tensione che non supera i valori limite per la bassissima tensione (ELV) in condizioni normali e in condizioni di guasto singolo, anche in presenza di guasto a terra in altri circuiti di corrente. Si tratta di un circuito con separazione sicura (classe di protezione III).\nRelazione con la terra.\nCircuito di corrente non messo a terra: i corpi non devono essere collegati alla terra o con un altro mezzo di servizio messo a terra.\nApplicazioni.\nTrasformatore di suoneria, trasformatore per giocattoli, lampade alogene a tensione ridotta.\nEsigenze speciali.\nSELV \u00e8 per circuiti di corrente a bassissima tensione senza collegamenti con la terra. In luoghi dove la bassissima tensione \u00e8 l'unica misura di protezione, la tensione nominale 25 V corrente alternata e 50 V corrente continua (senza armoniche superiori) non deve essere superata. (es. collegamenti nudi negli accumulatori o conduttori nudi per lampade a bassissima tensione).\nPELV.\nLa bassissima tensione di protezione (PELV, dall'inglese \"Protection Extra-Low Voltage\") \u00e8 una tensione che non supera i valori limite per la bassissima tensione (ELV) in condizioni normali e in condizioni di guasto singolo esclusi i guasti a terra in altri circuiti di corrente. Si tratta di un circuito con separazione sicura (classe di protezione III).\nRelazione con la terra.\n\u00c8 ammesso collegare a terra il circuito di corrente mentre per protezione i corpi dovrebbero essere collegati alla terra.\nApplicazioni.\nCircuiti di comando a tensione ridotta collegati con la rete, comandi macchina.\nEsigenze speciali.\nPELV sono circuiti di corrente a bassissima tensione eventualmente messi a terra. Corpi di mezzi di servizio, alimentati in tensione bassissima di protezione possono essere messi a terra. Senza questo accorgimento potrebbero sorgere problemi di commutazione in caso di guasto. In un circuito non collegato a terra con un contatto sul secondario aperto un eventuale guasto non fa scattare la sicurezza. Nel caso di un doppio cortocircuito sulla carcassa metallica dell'apparecchio vi \u00e8 pericolo di non poter disinserire l'utilizzatore.\nFELV.\nLa bassissima tensione funzionale (FELV, dall'inglese \"Functional Extra-Low Voltage\") \u00e8 un sistema elettrico nel quale pu\u00f2 esistere un collegamento conduttivo con reti con tensioni di dimensionamento maggiore. Sebbene siano presenti tensioni nominali rientranti nella definizione \"bassissima tensione\", in questi sistemi non \u00e8 garantito l'isolamento di sicurezza poich\u00e9 il circuito di corrente \u00e8 senza separazione sicura, cio\u00e8 senza isolamento rinforzato fra le bobine).\nRelazione con la terra.\n\u00c8 ammesso collegare a terra il circuito di corrente, mentre i corpi devono essere collegati con il conduttore di protezione.\nApplicazioni.\nL'impiego di sistemi FELV si ha laddove siano necessarie bassissime tensioni per motivi funzionali ma non sia previsto il contatto diretto da parte dell'uomo (es. resistenze di riscaldamento, autotrasformatore, trasformatore di comando, servosistemi).\nEsigenze speciali.\nFELV sono circuiti di corrente a bassissima tensione senza separazione sicura dalla rete. Senza una separazione sicura da tensioni &gt; 25 V in corrente alternata o &gt;60 V in corrente continua, bisogna utilizzare la protezione di base e la protezione contro il guasto (protezione dal contatto indiretto).\nDisposizione dei circuiti di corrente.\nQuando impianti a bassissima tensione si incontrano con impianti con tensioni maggiori bisogna osservare le seguenti condizioni:\nI circuiti SELV e PELV devono essere separati l'uno dall'altro e dai circuiti FELV , attraverso una separazione sicura con le seguenti misure:"}
{"id": "623089", "revid": "7336", "url": "https://it.wikipedia.org/wiki?curid=623089", "title": "Gil Alvarez De Albornoz", "text": ""}
{"id": "623091", "revid": "1534511", "url": "https://it.wikipedia.org/wiki?curid=623091", "title": "Universit\u00e0 della California", "text": "L'Universit\u00e0 della California (University of California, detta anche UC) \u00e8 un sistema universitario pubblico dello Stato della California negli Stati Uniti. \u00c8 anche una delle tre suddivisioni del sistema pubblico di educazione superiore californiano, insieme con il sistema della California State University e quello della California Community Colleges.\nLa University of California ha circa studenti, con fondi di finanziamento del valore di pi\u00f9 di 5 miliardi di dollari (al settimo posto come dimensione negli Stati Uniti). Il primo campus fu creato a Berkeley nel 1868, mentre il decimo e ultimo campus \u00e8 stato inaugurato nell'autunno del 2005 vicino alla citt\u00e0 di Merced. Tutti i campus accettano sia \"undergraduate students\" (studenti non laureati che aspirano al conseguimento del primo titolo accademico) sia \"graduate students\" (studenti di corsi \"post-grad\", quali master e dottorato), con due eccezioni: l'Universit\u00e0 della California, San Francisco accetta solo laureati e professionisti in Medicina e scienze della salute, e il Hastings College of the Law (con amministrazione indipendente) che accetta solo studenti in legge.\nI campus dell'Universit\u00e0 della California vanno orgogliosi del gran numero delle facolt\u00e0 e del loro prestigio quasi in ogni campo. L'Universit\u00e0 \u00e8 considerata un modello d'istituzione pubblica negli Stati Uniti, sebbene solo il 38% circa del budget speso nel 2002-03 venisse dallo stato. L'Universit\u00e0 della California \u00e8 riconosciuta come una delle pi\u00f9 prestigiose del mondo.\nStoria.\nQuando lo Stato della California ratific\u00f2 la sua prima costituzione nel 1849, cre\u00f2 un sistema completo di educazione pubblica, inclusa l'universit\u00e0. Avvantaggiandosi di apposite leggi federali (Morrill Land Grant Act), i legislatori californiani fondarono un College statale di Arti Meccaniche, Minerarie e Agrarie nel 1866. Pur avendo fondi a sufficienza, l'istituzione non aveva una sede adeguata.\nIn precedenza il sacerdote congregazionalista Henry Durant aveva fondato nel 1855 un istituto privato, il College of California ad Oakland. Sperando ambedue di espandersi e di poter raccogliere nuovi fondi, gli amministratori del college formarono la \"College Homestead Association\" e acquistarono di terreno a Berkeley nel 1866. Ma l'investimento non dette i ricavi previsti.\nGli amministratori offrirono quindi di unirsi con il college statale, ma alla condizione che non sarebbe stato solo un College statale di Arti Meccaniche, Minerarie e Agrarie, ma un'\"universit\u00e0 vera e propria\". L'accordo che stabil\u00ec la nascita dell'Universit\u00e0 della California fu siglato il 23 marzo 1868.\nPhoebe Hearst fu la pi\u00f9 generosa benefattrice dell'universit\u00e0 di cui divenne rettrice, rimanendo poi nel consiglio di amministrazione dal 1887 fino alla morte (1919).\nL'universit\u00e0 apr\u00ec la sua prima scuola di medicina il 20 febbraio 1873 a San Francisco. Una \"University Farm\" (fattoria universitaria) per il College di Agraria fu fondata nel 1908 a Davis, che divenne poi l'Universit\u00e0 di Davis nel 1959. Nel 1919 i legislatori stabilirono che una scuola per insegnanti di Los Angeles diventasse la \"filiale meridionale\" dell'Universit\u00e0. Nel 1927 divenne l'Universit\u00e0 di Los Angeles.\nIl campus di Riverside fu fondato nel 1907 come stazione sperimentale per gli agrumi e fu elevato al rango di campus nel 1954. Il campus di San Diego fu fondato come sede della marina nel 1912 e divenne l'Universit\u00e0 di San Diego nel 1958. Altri campus vennero fondati a Santa Barbara nel 1958 e, nel 1965, sia a Santa Cruz che ad Irvine. L'Universit\u00e0 di Merced \u00e8 stata aperta nel 2005.\nUn'apposita legge del 1960, la \"California Master Plan for Higher Education\", stabil\u00ec che al miglior 12,5% (1/8) dei diplomati sarebbe stato garantito un posto in un campus dell'Universit\u00e0 della California. Prima di questa legge, veniva accettato il miglior 15%.\nAttualmente, l'Universit\u00e0 della California \u00e8 composta dai seguenti dieci campus.\nSedi periferiche.\nL'Universit\u00e0 della California ha una lunga tradizione di coinvolgimento in varie iniziative, spesso geograficamente e organizzativamente separate dai propri campus, come dei laboratori nazionali, degli osservatori e degli ospedali.\nLaboratori Nazionali.\nL'Universit\u00e0 della California gestisce direttamente due Laboratori Nazionali del Dipartimento per l'Energia degli Stati Uniti:\nUC \u00e8 anche un partner di minoranza in una azienda privata, la Los Alamos National Security LLC, che gestisce un terzo laboratorio nazionale del Dipartimento per l'Energia:\nOsservatori.\nL'Universit\u00e0 della California gestisce due osservatori in una ricerca che coinvolge pi\u00f9 campus che ha il suo quartier generale nel campus di Santa Cruz.\nIl Dipartimento di Astronomia dell'Universit\u00e0 della California a Berkeley dirige l'Osservatorio Radio di Hat Creek nella Contea di Shasta in California."}
{"id": "623095", "revid": "287204", "url": "https://it.wikipedia.org/wiki?curid=623095", "title": "Kaxinawa", "text": ""}
{"id": "623101", "revid": "56620", "url": "https://it.wikipedia.org/wiki?curid=623101", "title": "Monarchi anglosassoni", "text": "I pi\u00f9 importanti sovrani dell'Inghilterra anglosassone furono \u00c6lle del Sussex (477), seguito, molto tempo dopo, da Alfredo il Grande (che succedette a Etelredo) nell'871. L'ultimo sovrano del periodo anglosassone fu Edgar Atheling, deposto da Guglielmo il Conquistatore nel 1066. Molti di questi sovrani si fregiarono del titolo di \"Bretwalda\"."}
{"id": "623106", "revid": "1543377", "url": "https://it.wikipedia.org/wiki?curid=623106", "title": "Krupp", "text": "Krupp \u00e8 una dinastia tedesca originaria di Essen, che divenne famosa per la produzione di acciaio e per le fabbriche di munizioni e armi. \nL'azienda di famiglia, meglio nota come Friedrich Krupp AG Hoesch-Krupp, nel 1999 si \u00e8 fusa con la Thyssen AG dando vita alla ThyssenKrupp, una conglomerata industriale. Krupp, nel lessico tedesco, \u00e8 diventato sinonimo di forte (in riferimento alla qualit\u00e0 dell'acciaio).\nStoria.\nFriedrich Krupp (1787-1826) diede il via alle attivit\u00e0 siderurgiche della famiglia, costruendo una piccola fonderia di acciaio ad Essen nel 1811. Suo figlio Alfred Krupp (1812-1887), noto come \"il Re Cannone\" o \"Alfredo il Grande\", invest\u00ec pesantemente in nuove tecnologie per diventare un importante costruttore di locomotive e materiale rotabile. Invest\u00ec anche nelle tecnologie per il raffinamento dei metalli (in particolare nel processo Bessemer) e acquist\u00f2 molte miniere in Germania e in Francia. Invest\u00ec in edilizia convenzionata per i suoi lavoratori e diede il via a un programma di assistenza sanitaria e pensione.\nLa compagnia inizi\u00f2 a produrre cannoni in acciaio negli anni 1840 - in particolare per gli eserciti di Russia, Impero ottomano e Prussia. La bassa richiesta per la produzione non bellica e i sussidi governativi fecero s\u00ec che la compagnia si specializzasse sempre pi\u00f9 nelle armi: alla fine degli anni 1860 la produzione di armamenti rappresentava circa il 50% della produzione totale della Krupp. Quando Alfred inizi\u00f2, l'azienda aveva cinque dipendenti. Alla sua morte, ventimila persone lavoravano per la Krupp - rendendola la pi\u00f9 grande azienda industriale del mondo.\nDurante la prima guerra mondiale alcuni criticarono la politica della Krupp di vendita di cannoni alla Triplice intesa, oltre che alle potenze centrali, politica che gener\u00f2 alti profitti (si dice che Ford e GM agirono similarmente durante la seconda guerra mondiale, ma le case madri statunitensi non controllavano le rispettive sussidiarie tedesche durante il conflitto.)\nDopo che Hitler prese il potere in Germania nel 1933, la Krupp divenne il centro del riarmo tedesco. Nel 1943, per ordine speciale di Hitler, la compagnia divenne una holding familiare e Alfried Krupp von Bohlen und Halbach (1907-1967), figlio di Gustav Krupp (1870-1950), ne assunse la gestione. Dopo la sconfitta tedesca, quando Gustav non pot\u00e9 essere processato a causa dell'et\u00e0 avanzata e dello stato di demenza senile, il Tribunale di Norimberga condann\u00f2 Alfred come criminale di guerra nel cosiddetto \"processo Krupp\" per l'uso di lavoro schiavistico da parte dell'azienda. Venne condannato a 12 anni di carcere e costretto a vendere il 75% dei suoi averi. Nel 1951, con lo svilupparsi della guerra fredda e dato che nessun acquirente si faceva avanti per rilevare la societ\u00e0, le autorit\u00e0 lo rilasciarono, e nel 1953 riprese il controllo dell'azienda.\nNel 1999 il Gruppo Krupp si fuse con il suo principale concorrente, la Thyssen AG; la compagnia che ne risult\u00f2, la ThyssenKrupp, divenne la quinta azienda tedesca per dimensioni e uno dei principali produttori di acciaio al mondo.\nStoria della famiglia.\nGli inizi.\nLa famiglia Krupp appare per la prima volta nelle registrazioni storiche nel 1587, quando Arndt Krupp entr\u00f2 nella gilda dei mercanti di Essen. Arndt, un commerciante, arriv\u00f2 in citt\u00e0 poco prima di una epidemia di peste bubbonica e divenne uno degli uomini pi\u00f9 benestanti di Essen acquistando le propriet\u00e0 delle famiglie che erano fuggite dalla pestilenza. Arndt mor\u00ec nel 1624. Suo figlio Anton prese in mano gli affari della famiglia; sovraintese ad una grossa impresa di fabbricazione di armi durante la guerra dei trent'anni (1618-1648), dando il via alla lunga associazione della famiglia con la produzione di armamenti.\nNel secolo successivo i Krupp continuarono a prosperare, generazione dopo generazione, diventando la famiglia pi\u00f9 potente di Essen e accumulando sempre pi\u00f9 propriet\u00e0 in citt\u00e0. Alla met\u00e0 del XVIII secolo, Friedrich Jodocus Krupp, pro-pronipote di Arndt, era a capo della famiglia. Nel 1751 egli spos\u00f2 Helene Amalie Ascherfeld (un'altra dei pro-pronipoti di Arndt); Jodocus mor\u00ec sei anni dopo, lasciando alla vedova la conduzione degli affari. La Vedova Krupp espanse notevolmente i possedimenti di famiglia nel corso dei decenni, acquisendo un mulino, quote in quattro miniere di carbone, e (nel 1800) una fucina per il ferro situata su un torrente nei pressi di Essen.\nL'epoca di Friedrich.\nNel 1807 il progenitore della moderna azienda Krupp, Friedrich Krupp, inizi\u00f2 la sua carriera commerciale all'et\u00e0 di 19 anni, quando la vedova Krupp lo incaric\u00f2 di gestire la fucina. Il padre di Friedrich, figlio della vedova, era morto 11 anni prima; da quel momento la vedova aveva istruito il ragazzo al commercio, ed egli sembr\u00f2 destinato a diventare l'erede della famiglia. Sfortunatamente, Friedrich si rivel\u00f2 troppo ambizioso per il suo stesso bene, e mand\u00f2 rapidamente all'aria la fucina. La vedova dovette venderla.\nFriedrich continu\u00f2 a scialacquare i denari di famiglia. Nel 1810 la vedova mor\u00ec, e in quella che si rivel\u00f2 una mossa disastrosa, lasci\u00f2 virtualmente tutte le fortune e le propriet\u00e0 dei Krupp a Friedrich. Da poco ricco, Friedrich decise di scoprire i segreti dell'acciaio al crogiolo (puddellaggio). Benjamin Huntsman, un orologiaio di Sheffield, aveva inventato un processo per la produzione di acciaio al crogiolo nel 1740, ma i britannici erano riusciti a mantenerlo segreto fino ad allora, costringendo gli altri ad importare il materiale. Ma dopo che la Royal Navy inizi\u00f2 il suo blocco contro l'impero di Napoleone Bonaparte, l'acciaio britannico non fu pi\u00f9 disponibile, e quindi Napoleone offr\u00ec un premio di quattromila franchi a chi fosse stato in grado di replicare il processo. E questo premio attir\u00f2 l'interesse di Friedrich.\nQuindi nel 1811 Friedrich fond\u00f2 la Krupp Gusstahlfabrik. Egli scopr\u00ec ben presto comunque, che avrebbe avuto bisogno di una struttura ampia, dotata di una fonte di energia, se voleva avere successo, e cos\u00ec fece costruire un mulino e una fonderia su un ruscello di Essen. Ben presto Friedrich inizi\u00f2 a versare grandi somme di tempo e denaro nella piccola fabbrica alimentata dal mulino ad acqua, trascurando tutti gli altri affari della famiglia Krupp. Dopo molto lavoro, Friedrich produsse il suo primo acciaio nel 1816.\nL'epoca di Alfred.\nAlfred Krupp (Alfried Felix Alwyn Krupp 26 aprile 1812 \u2013 14 luglio 1887), figlio di Friedrich Carl, nacque ad Essen. La morte di Friedrich, nel 1826, lasci\u00f2 la sua vedova proprietaria della fonderia. Alfred dovette lasciare la scuola all'et\u00e0 di quattordici anni per prendere la direzione dei lavori. La prospettiva sembrava poco attraente. Il padre aveva speso una considerevole fortuna nel tentativo di produrre grandi blocchi di acciaio fuso: allo scopo di mantenere in funzione la fonderia, la famiglia dovette vivere in estrema frugalit\u00e0, mentre il giovane direttore lavorava a fianco degli operai di giorno, e proseguiva gli esperimenti del padre di notte. Nei quindici anni successivi, la fonderia guadagn\u00f2 a malapena i soldi per coprire le paghe degli operai.\nNel 1841 la sua invenzione dello Spoon Rolling Mill forn\u00ec ad Alfred denaro sufficiente ad ingrandire la fabbrica e a investire sui blocchi di acciaio fuso. Nel 1847 fabbric\u00f2 il suo primo cannone in acciaio fuso. Alla \"Grande Esposizione\" del 1851 mise in mostra un cannone per proiettili da 2,7\u00a0kg fatto completamente in acciaio fuso, e un lingotto d'acciaio privo di difetti del peso di 907\u00a0kg, pi\u00f9 del doppio di qualsiasi gettata precedente.\nL'esibizione di Krupp provoc\u00f2 scalpore nel mondo dell'ingegneria, e la fonderia di Essen divenne improvvisamente famosa. Nel 1851 un'altra invenzione di successo, per la produzione di ruote ferroviarie, diede i suoi frutti, che Alfred Krupp impieg\u00f2 in parte ad allargare e attrezzare la fabbrica, e in parte al suo progetto da tempo agognato - la costruzione di un cannone a retrocarica in acciaio fuso. Lo stesso Krupp credeva fermamente nella superiorit\u00e0 della retrocarica rispetto all'avancarica, per via della maggiore precisione di tiro e del risparmio di tempo, ma questa visione non venne generalmente accettata in Germania fino a dopo la guerra franco-prussiana, quando Krupp riforn\u00ec tutto l'esercito con i suoi pezzi d'artiglieria migliorati. Una volta che la qualit\u00e0 di questo prodotto riscosse riconoscimenti, la fabbrica si svilupp\u00f2 molto rapidamente. Al momento della morte di Alfred Krupp, nel 1887, essa impiegava 20.200 lavoratori; contando anche quelli degli stabilimenti fuori Essen, i dipendenti erano oltre 75.000.\nKrupp fece costruire speciali \"colonie\" per i dipendenti e le loro famiglie, con parchi, scuole e luoghi di ricreazione, mentre le previdenze per vedove e orfani, e altri schemi mutualistici, assicuravano gli uomini e le loro famiglie contro le ansiet\u00e0 in caso di malattia o morte. Alfred cerc\u00f2 di controllare molti aspetti delle vite dei suoi lavoratori: richiedeva giuramenti di fedelt\u00e0, chiedeva ai lavoratori che desideravano fare una pausa di ottenere l'autorizzazione scritta dai loro supervisori, ed eman\u00f2 dei proclami che dicevano esplicitamente ai suoi operai di non preoccuparsi della politica nazionale.\nConvinto reazionario, Alfred proclam\u00f2 spesso che desiderava vedere \"un uomo arrivare e dare il via alla contro-rivoluzione\" contro ebrei, socialisti e liberali. Nei suoi momenti pi\u00f9 strambi, consider\u00f2 di assumere egli stesso questo ruolo. William Manchester, suo bisnipote, interpret\u00f2 queste idee come una profezia esaudita dalla venuta di Hitler.\nL'epoca di Friedrich Alfred Krupp.\nDopo la morte di Alfred nel 1887, il suo unico figlio Friedrich Alfred (17 febbraio 1854 \u2013 22 novembre 1902), port\u00f2 avanti la fabbrica. Suo padre era stato un uomo duro, noto come \"Herr Krupp\" fin dalla prima adolescenza. Suo figlio fu \"Fritz\" per tutta la sua vita, ed era completamente dissimile dal padre in termini di personalit\u00e0. Fu un filantropo, cosa rara tra i capitani d'industria della Ruhr, anche se parte della sua filantropia and\u00f2 a sostenere lo studio dell'eugenetica.\nEgli comunque possedette un genio industriale, anche se di natura diversa da quello del padre. Fritz fu un maestro dell'abile vendita, e coltiv\u00f2 uno stretto rapporto con il Kaiser, Guglielmo II. Con la gestione di Fritz, gli affari dell'impresa fiorirono sempre pi\u00f9, diffondendosi in tutto il globo. Fu con lui che vennero autorizzati molti nuovi prodotti che avrebbero fatto molto per cambiare il corso della storia. Hiram Maxim piazz\u00f2 la sua mitragliatrice, e Rudolf Diesel port\u00f2 il suo nuovo motore ai Krupp perch\u00e9 lo costruissero. Fritz fu quindi il primo a portare i motori diesel all'Europa. Anche il programma che alla fine produsse la flotta di U-Boot tedeschi ebbe inizio durante la sua gestione.\nNel corso della sua vita Fritz si spos\u00f2 ed ebbe due figlie ed un figlio di nome Arndt, che poi rinunci\u00f2 all'eredit\u00e0. Ebbe modo di godersi la vita sull'isola di Capri, dove svolse soprattutto ricerche biologiche marine sul plancton, servendosi del suo panfilo \"Puritain\" ancorato a Marina Piccola. A Capri Krupp abit\u00f2 nel Grand Hotel Quisisana, dove aveva affittato una suite di quattro stanze in attesa che terminassero i lavori di costruzione della sua villa. Fritz inoltre acquist\u00f2 vari lotti sull'isola, come tutto il vasto terreno situato fra la Certosa ed il Castiglione, creandovi un parco, ribattezzato dopo la I Guerra Mondiale \"Giardini di Augusto\", e poi acquist\u00f2 la \"Grotta di fr\u00e0 Felice\", da lui ristrutturata in una piccola abitazione di due piani simile a una torretta, oggi fatiscente, raggiungibile tramite un ponticello. Questo luogo divenne un \"pied-\u00e0-terre\" dove egli era solito ritrovarsi con gli amici Ignazio Cerio, Edwin Cerio e Vincenzo Cuomo. La costruzione che per\u00f2 pi\u00f9 lega il suo nome a Capri \u00e8 indubbiamente la strada a tornanti arditissimi che porta il suo nome, ovvero la via Krupp che egli fece costruire sui pendii molto ripidi e scoscesi situati fra i suoi Giardini e la Marina Piccola, strada definita da Roberto Pane \"una vera e propria opera d'arte\" e che aveva lo scopo di fargli raggiungere pi\u00f9 agevolmente il suo panfilo ormeggiato alla Marina Piccola. \nNel 1902, assieme al pittore Christian Wilhelm Allers, venne coinvolto in uno scandalo pederastico, che coinvolgeva dei minori che Fritz si era \"procurato\" a Capri e fatto trasportare al Bristol Hotel di Berlino. Ne seguirono alcune settimane tumultuose, che terminarono con la morte di Fritz, apparentemente per un attacco di cuore, anche se il suicidio \u00e8 un motivo pi\u00f9 probabile.\nCon la morte di Fritz, la figlia Bertha divenne erede dell'impero Krupp.\nL'epoca di Gustav.\nGustav Krupp von Bohlen und Halbach (7 agosto 1870 \u2013 16 gennaio 1950), piccolo diplomatico di carriera, non era nato come un Krupp. Fu comunque scelto dal Kaiser Guglielmo II per sposare Bertha Krupp, figlia di Friedrich Alfred. In tale modo la compagnia pot\u00e9 proseguire sotto una guida maschile, e potevano aversi degli eredi. Con il Kaiser come sensale, la coppia convol\u00f2 a nozze ed ebbe molti figli, tra cui l'ultimo Krupp a portare il titolo di \"unico proprietario\", Alfried. Gustav fu inizialmente scettico verso Hitler e il Nazismo, criticando aspramente il figlio Alfried, suo futuro successore, per essersi associato ad essi.\nMa Gustav speriment\u00f2 presto una conversione e divenne innamorato del partito a un livello che sua moglie e i suoi sottoposti trovavano bizzarro. Gustav era nondimeno allarmato per l'aggressiva politica estera di Hitler successiva all'accordo di Monaco, ma in quel momento stava soccombendo rapidamente alla senilit\u00e0 e venne in pratica scalzato da Alfried. Venne indiziato al processo di Norimberga, ma mai processato, a causa del suo avanzato stato di demenza.\nL'epoca di Alfried.\nNato il 13 agosto 1907, e morto in Germania Ovest il 30 luglio 1967, Alfried Krupp, come il padre Gustav, aiut\u00f2 la Germania nazista a riarmarsi e venne giudicato nel Processo Krupp, svoltosi dopo la seconda guerra mondiale a Norimberga, in parallelo con il processo principale. Venne condannato per l'uso e l'abuso del lavoro forzato, segnato da brutalit\u00e0 che i giudici trovarono eccezionali anche per gli standard del nazismo, e per saccheggio commesso nei paesi occupati dalle truppe naziste. Anche tutte le sue propriet\u00e0 vennero confiscate. La sua condanna venne annullata, assieme a quelle dei suoi coimputati, da John J. McCloy, Alto Commissario della zona di occupazione statunitense, che oggi viene aspramente criticato per la soppressione indiscriminata dei verdetti e delle sentenze riguardanti gli imputati nazisti.\nNel 1953 Alfried Krupp giunse ad un accordo con gli Stati Uniti, il Regno Unito e la Francia riguardo alle propriet\u00e0 confiscategli in precedenza, che gli vennero cos\u00ec restituite a certe condizioni, una delle quali era che cedesse le sue attivit\u00e0 minerarie, cosa che fu portata a termine nel 1959. Capo di tutto il gruppo di famiglia, Alfred mor\u00ec nel 1967, lasciando tutte le partecipazioni nelle sue societ\u00e0 alla Fondazione Alfried Krupp von Bohlen und Halbach.\nL'ultimo erede: Arndt.\nArndt von Bohlen und Halbach (24 gennaio 1938 \u2013 Monaco di Baviera, 8 marzo 1986) nacque dal primo matrimonio del padre Alfried con Annelise Bahr. Tre anni dopo i genitori divorziarono ed egli crebbe, anche a causa della vicende belliche e dell'incarcerazione del padre, praticamente privo della presenza paterna. Dopo la maturit\u00e0 studi\u00f2 a Friburgo ed a Monaco di Baviera economia aziendale e diritto. Egli fece varie esperienze nei diversi campi in cui si svolgeva l'attivit\u00e0 industriale e finanziaria del gruppo di propriet\u00e0 paterna, cercando di prepararsi a subentrare per successione alla guida del gruppo Krupp.\nLa recessione degli anni 1960 mise in una seria crisi finanziaria il padre e lui stesso. Il padre fu costretto a trasformare le sue aziende in societ\u00e0 per azioni e rinunciare al loro controllo diretto ed alla sua morte tutte le partecipazioni delle medesime confluirono nella fondazione da lui creata. Arndt dovette rinunciare quindi ad ereditare il complesso aziendale che era stato della famiglia. Egli rinunci\u00f2 di conseguenza ad un patrimonio di circa 3\u00a0miliardi di marchi, ottenendo in cambio un vitalizio di 2\u00a0milioni di marchi all'anno. Inoltre ebbe dal patrimonio privato paterno, la propriet\u00e0 del castello di Bl\u00fchnbach, della Villa Bled Targui a Marrakech, immobili ad Essen e Sylt, appartamenti a Monaco di Baviera ed a New York pi\u00f9 quadri d'autore, conti correnti bancari e altre partecipazioni, la cui amministrazione venne affidata alla banca privata Gossenberg ad Essen.\nEgli quindi visse una vita da \"jet set\" fra Palm Beach e Marrakech. Si diede anche alla beneficenza, con offerte generose ai poveri delle Filippine e della Thailandia. Grazie alle sue generose offerte per i cattolici libanesi fuggiaschi nella guerra civile libanese fu insignito della croce di cavaliere dell'Ordine patriarcale della Santa Croce di Gerusalemme. Nel 1969 spos\u00f2 Henriette (\"Hetti\") von Auersperg, figlia di Alois von Auersperg e di Henriette Larisch von M\u00f6ennich, ma da questo matrimonio non nacquero figli. Nel 1982, a Manila, si convert\u00ec al cattolicesimo nonostante la sua provenienza da una famiglia di stretta osservanza protestante evangelica.\nSofferente fin dal 1980 di un tumore alla bocca, mor\u00ec l'8 marzo 1986, all'et\u00e0 di 48 anni nella clinica universitaria di Monaco di Baviera.\nRuolo giocato in importanti eventi storici.\nPrima guerra mondiale.\nNell'agosto 1914 la Krupp aveva segretamente sviluppato un tipo di mortai da 420 mm, i pi\u00f9 grandi pezzi di artiglieria da campo disponibili. Questi enormi cannoni, soprannominati \"Grandi Berta\", sparavano proiettili da 900\u00a0kg fino a 12\u00a0km di distanza, e furono determinanti negli assedi, durante le prime fasi della guerra, alle fortezze di Liegi, Charleroi e Anversa, che si ritenevano inespugnabili, ma che furono facilmente conquistate proprio con l'aiuto di queste nuove artiglierie; consentendo all'esercito tedesco di passare in Francia in esecuzione del Piano Schlieffen.\nSuccessivamente le \"Grandi Berta\" furono determinanti negli attacchi tedeschi a Verdun e Ypres, dove demolirono letteralmente le fortezze nemiche. Fra 1917 e 1918 la Krupp costru\u00ec il cosiddetto Parisgesch\u00fctz, in grado di colpire la capitale francese da 120 chilometri di distanza.\nSeconda guerra mondiale.\nLa Krupp produsse carri armati, cannoni, munizioni e armamenti per l'esercito tedesco. La compagnia fu anche responsabile dello spostamento degli stabilimenti dai territori della Germania occupati dagli Alleati verso la fine della guerra.\nNegli anni 1930 la Krupp svilupp\u00f2 due cannoni ferroviari da 80\u00a0cm, gli \"Schwerer Gustav\" e i \"Dora\". Si tratt\u00f2 dei pi\u00f9 grossi pezzi di artiglieria mai schierati da un esercito in tempo di guerra, e pesavano circa 1.344 tonnellate. Potevano sparare un proiettile da 7 tonnellate ad una distanza di 37 chilometri. Si dimostrarono comunque estremamente imprecisi a Sebastopoli, durante il prolungato bombardamento della citt\u00e0, e furono pi\u00f9 un pesante onere logistico che una risorsa dell'artiglieria, guadagnandosi la condanna delle truppe.\nPi\u00f9 cruciale per le operazioni militari tedesche fu lo sviluppo da parte della Krupp del famoso cannone antiaereo da 88\u00a0mm, arma dalla nota efficacia che divenne anche un cannone anticarro e un cannone per carri armati. Nel 1940-41 la Krupp acquis\u00ec il controllo dell'armatore tedesco Deutsche Schiff- und Maschinenbau AG (Deschimag), con sede a Brema."}
{"id": "623107", "revid": "767487", "url": "https://it.wikipedia.org/wiki?curid=623107", "title": "Regno degli Iclinga", "text": "Il Regno degli Iclinga fu il precursore del reame anglosassone della Mercia in Inghilterra. Fu creato attorno al 520 nell'area di Norfolk. Il nome deriva da Icel, padre di Cynewald, nonno di Cnebba e bisnonno di Creoda, forse primo sovrano della Mercia. Gli Iclingas furono conosciuti come Merciani (\"Signori della marca\") attorno al 584. La discendenza di Icel viene discussa nella \"Vita di Guthlac\"."}
{"id": "623109", "revid": "114704877", "url": "https://it.wikipedia.org/wiki?curid=623109", "title": "Bufagina", "text": "Le bufagine, o bufogenine, sono delle sostanze velenose, appartenenti al gruppo degli steroidi, secrete dalle ghiandole cutanee di alcuni anfibi anuri come il rospo delle canne (\"Rhinella marina\"). Assieme ad altre sostanze quali la bufotenina e la serotonina, le bufagine sono dei costituenti principali della miscela fluida che costituisce la secrezione velenosa del rospo. Le bufagine hanno effetti a livello cardiocircolatorio analoghi a quelli da avvelenamento da digitale"}
{"id": "623111", "revid": "767487", "url": "https://it.wikipedia.org/wiki?curid=623111", "title": "Above the Law", "text": "Gli Above the Law sono un gruppo musicale gangsta rap statunitense fondato nel 1990 a Pomona, California.\nBiografia del gruppo.\nNel 1990 il gruppo ha pubblicato il primo album, \"Livin' Like Hustlers\", con l'etichetta californiana Ruthless Records di Eazy-E. Le dieci tracce di cui era composto il lavoro sono state prodotte da Cold 187um, Dr. Dre e Laylaw. Gli Above the Law, influenzati da Ice-T, si possono considerare tra i pionieri del suono G-funk: il brano \"4 The Funk Of It\" estratto dal loro album \"Vocally Pimpin\"' fu incoronata come primo brano \"G-funk\" ad avere successo radiofonico, e nel biennio 1992-1992 il gruppo ha pubblicato l'album \"Black Mafia Life\" che \u00e8 diventato disco d'oro, con produzioni quasi esclusivamente di Cold 187um e da cui sono stati estratti singoli come \"Call It What U Want\" con Tupac Shakur &amp; Money B, \"Never Missin' A Beat\", \"Pimpology 101\" e \"V.S.O.P.\".\nNel 1994 gli Above The Law hanno pubblicato l'album fortemente g-funk intitolato \"Uncle Sam's Curse\", diventato anch'esso disco di platino, e contenente brani degni di \"The Chronic\" di Dre, tra cui \"Black Superman\", \"Concrete Jungle\", \"G' In Me\", \"Kalifornia\", \"Rain Be for Rain Bo\" and \"Who Ryde\". All'album partecipa anche il rapper Kokane. Nel 1996 gli Above The Law hanno lasciato la Ruthless Records per siglare un accordo con la Tommy Boy Records per l'album uscito nel medesimo anno, \"Time Will Reveal\", segnato da brani come \"100 Spkes\", \"Endonesia\" e \"City Of Angels\" con Kid Frost. Infine la band ha pubblicato nel 1998 l'album \"Legends\".\nGli Above The Law sono una delle band pi\u00f9 illustri del cosiddetto \"Inland Empire\" (zona della California meridionale che comprende Riverside e San Bernardino), e negli anni hanno lavorato con artisti di primissimo piano quali Kokane, Dirty Red, Snoop Doggy Dogg, Bad Azz, Dresta, Jayo Felony, Kurupt, Frost, Kam, Bizzy Bone, Mr. Shadow, MC Ren, Big Syke and WC. Inoltre il suono g-funk del gruppo ha successivamente influenzato star della \"West Coast\" come Dr. Dre, Snoop Doggy Dogg e Tupac Shakur.\nIl 7 luglio 2012 muore il membro KMG the Illustrator."}
{"id": "623112", "revid": "78273", "url": "https://it.wikipedia.org/wiki?curid=623112", "title": "Regno di Iclingas", "text": ""}
{"id": "623113", "revid": "671029", "url": "https://it.wikipedia.org/wiki?curid=623113", "title": "Ranavalona III", "text": "Biografia.\nAncora giovanissima, venne prescelta tra le altre nobili \"andriana\" qualificate per succedere alla morte della regina Ranavalona II. Come le regnanti che l'avevano preceduta, Ranavalona spos\u00f2 per motivi politici un membro della casta Hova di nome Rainilaiarivony, primo ministro del Madagascar che provvedeva alle esigenze quotidiane del regno e agli affari esteri. Ranavalona tent\u00f2 di scongiurare la colonizzazione incrementando il commercio e le relazioni diplomatiche del suo regno con gli Stati Uniti e la Gran Bretagna. Gli attacchi dei francesi alle citt\u00e0 portuali costiere e l'assalto alla capitale Antananarivo portarono, infine, all'occupazione del palazzo reale nel 1895, ponendo cos\u00ec termine all'indipendenza politica e sovrana dello Stato.\nIl nuovo governo coloniale francese esili\u00f2 prontamente Rainilaiarivony ad Algeri. Ranavalona e la sua corte inizialmente ottennero il permesso di rimanere come figure simboliche (perfino dopo la dichiarazione ufficiale del Madagascar come colonia francese nell'agosto 1896), ma allo scoppio di una rivolta popolare (nota come \"ribellione menalamba\") e la scoperta di intrighi anti-francesi intessuti dalla corte, il governatore generale francese Joseph Simon Gallieni decise di esiliare la regina nell'isola di R\u00e9union nel 1897. Rainilaiarivony mor\u00ec in quello stesso anno e poco dopo Ranavalona venne trasferita nella villa del marito ad Algeri, assieme ad altri membri della casa reale. L'ex sovrana, la sua famiglia e la servit\u00f9 che l'accompagnava, vissero decorosamente compiendo spesso viaggi a Parigi per diletto o per acquisti. Malgrado le ripetute richieste, Ranavalona non ottenne mai il permesso di tornare in Madagascar. Mor\u00ec di embolia nella villa di Algeri nel 1917 all'et\u00e0 di 55 anni. Le sue spoglie vennero sepolte ad Algeri, ma 21 anni dopo furono trasferite in Madagascar e poste nella tomba della regina Rasoherina presso il Rova di Antananarivo.\nLe vicende della vita di Ranavalona III e dei suoi rapporti con la civilt\u00e0 occidentale furono, pertanto, burrascose. Ranavalona III fu la quarta sovrana regnante malgascia dopo Ranavalona I, Rasoherina e Ranavalona II e le potenze europee facevano il possibile per colonizzare il Paese.\nNel 1885, firm\u00f2 un trattato con i rappresentanti del governo di Parigi, concedendo numerosi diritti e concessioni speciali. Sulla base di questa convenzione, la Francia dichiar\u00f2 l'intero Madagascar suo protettorato, e la Gran Bretagna lo riconobbe in un accordo del 1890.\nNel 1886, Ranavalona cerc\u00f2 il supporto degli Stati Uniti (come previsto dagli usi malgasci, questo tentativo diplomatico fu accompagnato da numerosi doni inviati all'allora Presidente degli Stati Uniti Grover Cleveland). Gli Stati Uniti, tuttavia, non dimostrarono la volont\u00e0 di interessarsi alla questione dell'indipendenza del Madagascar.\nNel 1894, la regina e il suo governo rifiutarono di rispettare gli ordini provenienti dalla Francia, e nel 1895 i francesi reagirono inviando un esercito che s'impadron\u00ec di Antananarivo senza grandi difficolt\u00e0 abolendo, come detto, la monarchia."}
{"id": "623118", "revid": "432882", "url": "https://it.wikipedia.org/wiki?curid=623118", "title": "Daniel Lanois", "text": "Nella sua carriera ha prodotto album sia per molti artisti che per se stesso. Tra i tanti musicisti con cui ha lavorato si devono citare almeno Brian Eno, Bob Dylan, U2, Peter Gabriel, Neil Young, Neville Brothers, Robbie Robertson e Emmylou Harris.\nBiografia.\nHa iniziato la sua carriera in uno studio di sua propriet\u00e0, i \"Grant Avenue Studios\", ad Hamilton nell'Ontario. Ha cominciato con alcune band locali, fra le quali Martha and the Muffins. Scoperto da Brian Eno, ha con quest'ultimo intrapreso una proficua collaborazione. Il primo incarico affidatogli da Eno \u00e8 stata la co-produzione dell'album \"The Unforgettable Fire\" degli U2. Successivamente nel 1987, sempre insieme ad Eno, supporta gli U2 per la realizzazione di \"The Joshua Tree\" che gli varr\u00e0 l'assegnazione del Grammy per la categoria Album dell'anno. Bono presenta allora Daniel a Bob Dylan e questi gli affida la produzione del suo \"Oh Mercy\" (1989). Otto anni dopo, Dylan e Lanois lavoreranno insieme per \"Time Out of Mind\", il primo lavoro di studio del cantautore americano dal 1990, grazie al quale vincer\u00e0 un altro Grammy. Negli anni seguenti proseguir\u00e0 le collaborazioni con diversi artisti, partecipando attivamente alla realizzazione di altri prodotti discografici di grande successo, specialmente con gli U2. Nel 1999 produce con Mark Howard l'album \"Vagabond Ways\" di Marianne Faithfull, del quale firma alcune delle canzoni. Lanois nel 2010 ha iniziato una collaborazione con Neil Young per la produzione del nuovo disco di quest'ultimo. Nel giugno dello stesso anno \u00e8 protagonista di un grave incidente stradale motociclistico occorsogli nella citt\u00e0 di Los Angeles. Oltre ad essere un produttore discografico, Lanois \u00e8 un cantante ed un musicista talentuoso ed eclettico. Suona diversi strumenti musicali tra cui la chitarra e la batteria."}
{"id": "623121", "revid": "125406950", "url": "https://it.wikipedia.org/wiki?curid=623121", "title": "Guisa (torrente)", "text": "Il Guisa (\"Gusa\" nel dialetto locale) \u00e8 un torrente della Lombardia.\nDescrizione.\nNasce a Misinto, all'interno del Parco delle Groane. Attraversa poi i comuni di Misinto, Ceriano Laghetto, Solaro, Cesate, Garbagnate Milanese, Arese, Bollate e Baranzate, dove si unisce al torrente Nirone dando origine al torrente Merlata.\nIl Guisa \u00e8 un torrente piovano, quindi nel periodo estivo \u00e8 quasi in secca presso la sorgente, ma, essendo usato come collettore per gli scarichi delle industrie e delle abitazioni della zona, si riempie progressivamente lungo il suo corso.\nLe sponde del torrente sono state negli anni quasi interamente cementificate, e in alcuni tratti ricoperte dal manto stradale. All'interno del Parco delle Groane scorre nell'alveo naturale."}
{"id": "623123", "revid": "834", "url": "https://it.wikipedia.org/wiki?curid=623123", "title": "Guillaume Fran\u00e7ois Le Trosne", "text": ""}
{"id": "623131", "revid": "56620", "url": "https://it.wikipedia.org/wiki?curid=623131", "title": "Regno di Magonsete", "text": "Magonsete era una regione del regno anglosassone di Mercia. Sarebbe anche stata sede di un sub-regno degli Hecani occidentali tra il tardo VII e l'VIII secolo. Si conoscono tre suoi sovrani:\nDal tardo VIII secolo la regione sembra essere di nuovo inglobata nella Mercia, forse col nome di Westerna, mentre divenne Magonsete dal IX secolo."}
{"id": "623135", "revid": "93685", "url": "https://it.wikipedia.org/wiki?curid=623135", "title": "Neolitico stentinello", "text": ""}
{"id": "623139", "revid": "6066", "url": "https://it.wikipedia.org/wiki?curid=623139", "title": "Obelischi", "text": ""}
{"id": "623143", "revid": "1996533", "url": "https://it.wikipedia.org/wiki?curid=623143", "title": "Bassa tensione", "text": "La bassa tensione (BT) viene utilizzata nella maggior parte degli impianti elettrici privati, sia in ambito civile che industriale come pure nelle reti di distribuzione secondaria. Circuiti a bassa tensione possono essere alimentati mediante tensioni &gt; 50 e \u2264 1000 V in corrente alternata oppure &gt; 120 e \u2264 1500 V in corrente continua, tra i poli o tra i poli e la terra. Questi valori consentono di avere delle correnti relativamente basse (rispetto alla bassissima tensione) e una maggiore sicurezza (rispetto alla media e all'alta tensione dove sussiste il rischio di archi voltaici), ci\u00f2 nonostante la bassa tensione pu\u00f2 essere molto pericolosa.\nDefinizione.\nSi definisce bassa tensione l'intervallo di tensione elettrica compreso:\nCorrente alternata:&lt;br&gt;\ntra 50 e 1.000 volt\nCorrente continua:&lt;br&gt;\ntra 120 e 1.500 volt\nValori normalizzati.\nSecondo la normalizzazione elettrica europea (CENELEC) :\nValori di bassa tensione normalizzati AC:\nValori di bassa tensione normalizzati DC:\nDa questi valori normalizzati ne derivano le tensioni di fase formula_1 = 230 V \u00b1 10% per la tensione alternata monofase (fra conduttore polare e neutro) mentre per la tensione di linea formula_2 = 400 V \u00b1 10% per la tensione alternata fra due conduttori polari. Esistono altri standard elettrici nel mondo.\nDistribuzione secondaria.\nL'approvvigionamento con energia elettrica richiede tra l'altro linee che conducano la corrente elettrica alle utenze, a seconda delle tensioni si distinguono i vari tipi di rete. Le reti di distribuzione a bassa tensione fino a 1000 V in corrente alternata sono chiamate reti di distribuzione secondaria. Nelle cabine di trasformazione locali, la tensione di distribuzione primaria viene trasformata in bassa tensione, normalmente 400 / 230 V. Le linee secondarie a bassa tensione alimentano le abitazioni, le aziende artigianali e tutti gli altri piccoli consumatori"}
{"id": "623144", "revid": "4925412", "url": "https://it.wikipedia.org/wiki?curid=623144", "title": "Magonsete", "text": ""}
{"id": "623147", "revid": "6392", "url": "https://it.wikipedia.org/wiki?curid=623147", "title": "Bassissima tensione di sicurezza", "text": ""}
{"id": "623148", "revid": "77358", "url": "https://it.wikipedia.org/wiki?curid=623148", "title": "Museo dei confetti", "text": ""}
{"id": "623151", "revid": "116863754", "url": "https://it.wikipedia.org/wiki?curid=623151", "title": "Piotr Skarga", "text": "Appartenne alla Compagnia di Ges\u00f9 e fu predicatore alla corte di Sigismondo III di Polonia e granduca di Lituania. Fu il principale esponente della Controriforma in Polonia.\nBiografia.\nPiotr Skarga nacque nel 1536 a Gr\u00f3jec presso Varsavia. In et\u00e0 matura entr\u00f2 nella Compagnia di Ges\u00f9 a Roma. Dopo il suo ritorno in Polonia, si occup\u00f2 dell'organizzazione delle scuole della Compagnia, e acquist\u00f2 grande fama come predicatore. Sigismondo III lo nomin\u00f2 nel 1588 predicatore di corte; Skarga tenne quest'ufficio per 23 anni.\nNelle sue \"Prediche alla Dieta\" (\"Kazania Sejmowe\", pubbl. 1597) ispirate a un intenso sentimento religioso fuso indissolubilmente con un fervido patriottismo, si fece promotore di una radicale riforma tanto dell'organismo statale - ricostituzione della monarchia assoluta, limitazione dei poteri della Dieta -, quanto dell'ordinamento sociale - riduzione dei privilegi dell'aristocrazia, revisione delle leggi ingiuste (servit\u00f9 della gleba) - e religioso: restituzione dell'unica chiesa in Polonia. Skarga fu una delle pi\u00f9 grandi figure della Controriforma, che propugn\u00f2 indefessamente non solo dal punto di vista religioso ma anche da quello politico, vedendo nelle scissioni religiose la ragione principale delle discordie intestine e quindi dell'indebolimento dello stato. Fu perci\u00f2 contrario a ogni forma di tolleranza religiosa. In una violenta protesta contro i decreti della confederazione di Varsavia sostenne la tesi che l'apostasia dalla vera fede equivale a un delitto. Combatt\u00e9 non solo il protestantesimo, ma anche la Chiesa Ortodossa, con la sua opera \"O jedno\u015bci Ko\u015bcio\u0142a Bo\u017cego\" (\"Dell'unit\u00e0 della Chiesa di Dio\", 1596) e contribu\u00ec al realizzarsi dell'Unione di Brest. Oltre alle prediche, Skarga \u00e8 autore di una grande quantit\u00e0 di opere storiche, politiche, apologetiche, polemiche, agiografiche (le sue \"Vite dei Santi\" erano diffusissime tra tutti i ceti) improntate pur esse a uno stile pittorico e predicatorio.\nMor\u00ec a Cracovia nel 1612."}
{"id": "623155", "revid": "6923", "url": "https://it.wikipedia.org/wiki?curid=623155", "title": "Commodore MAX Machine", "text": "Il Commodore MAX Machine, noto anche come Ultimax negli Stati Uniti e come VC-10 in Germania, \u00e8 un home computer progettato e venduto dalla Commodore International in Giappone nel 1982. Era una versione minore del Commodore 64 in quanto non \u00e8 presente il BASIC su ROM, ma solo su cartuccia, e la RAM a disposizione \u00e8 molto minore rispetto a quella di un normale C64. Fu presentato a Tokyo, a fine Maggio 1982 con il nome VICKEY, venduto a 34.800 Yen.\nIl manuale del Commodore 64 cita questa macchina, affermando che la Commodore l'avrebbe venduta in tutto il mondo, anche se in realt\u00e0 lo fu solo in Giappone.\nCaratteristiche.\nIl software risiede su apposite cartucce, compatibili con il C64 (vedi cartucce per Commodore 64); ha una tastiera a membrana e possiede 2,5\u00a0KiB di memoria RAM. Utilizza lo stesso chipset e CPU del Commodore 64, compreso il chip SID.\nCostava intorno ai 200 dollari, come il VIC-20, ma sebbene il MAX fosse superiore a livello grafico e sonoro, il VIC-20 aveva maggiore disponibilit\u00e0 di software, maggiore espandibilit\u00e0 (nel MAX era disponibile solamente una espansione per un lettore a cassette, ed era privo di porte per la connessione con drive floppy, stampanti o modem) e una tastiera migliore, rendendolo cos\u00ec pi\u00f9 attraente sul mercato. Per questi motivi il MAX ebbe scarso successo, e fu messo rapidamente fuori produzione: le poche unit\u00e0 prodotte lo rendono molto ricercato negli ambienti di retrocomputing.\nSoftware.\nSegue un elenco, che si presume completo, delle cartucce pubblicate, tutte dalla Commodore. Dove non diversamente specificato sono videogiochi.\nTutte le cartucce sono utilizzabili anche sul Commodore 64, e molti dei software vennero ripubblicati anche in edizioni per il C64 in Occidente, con contenuto identico o a volte leggermente modificato; nel caso di \"Avenger\" (un clone di \"Space Invaders\"), \"Gorf\" e soprattutto \"Wizard of Wor\" le versioni per MAX e per C64 sono molto diverse."}
{"id": "623156", "revid": "466539", "url": "https://it.wikipedia.org/wiki?curid=623156", "title": "Mike Wallace (giornalista)", "text": "\u00c8 conosciuto per essere stato il corrispondente televisivo del programma della CBS \"60 Minutes\". Durante i 37 anni di carriera a \"60 Minutes\", ha intervistato molti importanti personaggi della scena politica mondiale, tra cui Maria Callas, Vladimir Horowitz, Johnny Carson, Deng Xiaoping, Mohammad Reza Pahlavi, Ruhollah Khomeyni, Kurt Waldheim, Jeffrey Wigand, Yasser Arafat, Ayn Rand, Menachem Begin, Anwar Sadat, Manuel Noriega, Mahmud Ahmadinejad e Salvador Dal\u00ed. \nBiografia.\nWallace nacque a Brookline da genitori russo-ebrei. Figlio di immigrati, suo padre inizi\u00f2 entrando nel business della vendita all'ingrosso di prodotti per drogherie, successivamente divenne un agente assicurativo. Il giovane Myron manifest\u00f2 i primi interessi verso lo sport e la musica, ma fu il college che lo aiut\u00f2 a trovare la vocazione, quando per la prima volta entr\u00f2 nella stazione radio del campus dell'universit\u00e0 del Michigan, nella citt\u00e0 di Ann Arbor. Successivamente si laure\u00f2 all'Universit\u00e0 del Michigan nel 1939. Durante la Seconda guerra mondiale, prest\u00f2 servizio all'ufficio comunicazioni della Marina Americana. Dopo la guerra torn\u00f2 a Chicago e divent\u00f2 reporter per la stazione radio WMAQ.\nAll'inizio della sua carriera, Wallace present\u00f2 gli show radiofonici \"Ned Jordan\", \"Secret Agent\" e \"The Green Hornet\". A volte si \u00e8 menzionato che Wallace presentasse \"The Lone Ranger\", ma egli lo ha sempre negato . \u00c8 stato sposato quattro volte, ha due figli e una figlia. Il primogenito, Peter, mor\u00ec in montagna durante una scalata nel 1962. Il figlio minore, Chris Wallace, lavor\u00f2 come moderatore di \"Fox News Sunday\", un programma televisivo che and\u00f2 in onda in tutti i network associati alla Fox. Ha quattro nipoti e recentemente \u00e8 diventato bis-nonno.\nNegli anni '50, Wallace present\u00f2 diversi show a premi, quali \"The Big Surprise\", \"Who's the Boss?\" e \"Who Pays?\". In quel periodo era normale per i giornalisti condurre programmi di quel genere; Douglas Edwards, John Daly, John Cameron Swayze e Walter Cronkite fecero lo stesso. Wallace present\u00f2 anche l'episodio pilota di \"Nothing But the Truth\", assieme a Bud Collyer quando fu sottotitolato, \"To Tell the Truth\". A volte Wallace partecip\u00f2 ai dibattiti di \"To Tell the Truth\". Fece anche da testimonial per la pubblicit\u00e0.\nIn questo periodo, Wallace condusse due talk-show in tarda serata, \"Night Beat\" (trasmesso solo a New York su WABD) e \"The Mike Wallace Interview\" su ABC. Le sue interviste erano caratterizzate da domande anche scomode (cosa inusuale per quei tempi), venne cos\u00ec soprannominato Mike Malice (\"Mike il Maligno\"). Nei primi anni '60, la maggior fonte di reddito arriv\u00f2 dagli spot per le sigarette Parliament. Fu dopo la morte del figlio maggiore che Wallace torn\u00f2 ad occuparsi di giornalismo. Gli fu offerta la possibilit\u00e0 di presentare una delle prime versioni di \"The CBS Morning News\", che condusse dal 1963 al 1966. Il 14 marzo 2006 Wallace annunci\u00f2 il suo ritiro dal programma \"60 Minutes\" dopo 37 anni. Continuer\u00e0 a lavorare per la CBS News come Emerito Corrispondente . \nDepressione.\nWallace soffr\u00ec molto di depressione, scatenata dalle accuse di calunnia e dai processi che ne seguirono. Per questo \u00e8 stato sottoposto a cure psichiatriche per porre rimedio alle sue condizioni di salute. Wallace disse riguardo alla sua battaglia contro la depressione: \nIl 21 maggio 2006, in un episodio di \"60 Minutes\" rivel\u00f2 di aver tentato il suicidio con un'overdose di pillole. Negli ultimi anni, Wallace fece pubblica la sua lunga lotta contro la depressione, testimoni\u00f2 anche al Senato nelle udienze che riguardavano questo problema. Fu intervistato sulla malattia nel programma \"Larry King Live\" e su vari documentari. Parlando del problema, egli cercava di spronare le persone affette da depressione per esortarle nel cercare di curarsi.\nCritica.\nIn uno speciale della CBS, Mike Wallace intervist\u00f2 il Gen. William Westmoreland. Il titolo era \"The Uncounted Enemy: A Vietnam Deception\" (ovvero \"Il nemico non considerato: la bugia vietnamita\") . A causa di questo programma Westmoreland cit\u00f2 in giudizio Wallace e la CBS per calunnia. Nel febbraio 1985, mentre il caso era ancora aperto, la CBS lo chiuse nei confronti di Westmoreland (dopo delle indagini interne). Il network arriv\u00f2 alla conclusione che i produttori non utilizzarono un adeguato standard di imparzialit\u00e0. \nWallace, inoltre, \u00e8 stato criticato per il modo di condurre le interviste, giudicate piene di circostanze ingannevoli e imboscate atte a mettere a disagio le sue prede. L'ex leader del Panama Manuel Noriega, prima che fosse incarcerato, defin\u00ec Wallace \"la personificazione del boicottaggio giornalistico.\"\nWallace \u00e8 stato interpretato dall'attore Christopher Plummer nel film del 1999 \"The Insider\". La sceneggiatura era basata su un articolo di \"Vanity Fair\", \"The Man Who Knew Too Much\" di Marie Brenner, che accusava Wallace di venire a patti con le corporazioni del tabacco che premevano per sopprimere la storia di Jeffrey Wigand, un ex dipendente della Brown &amp; Williamson che cerc\u00f2 di rendere pubblici i metodi non proprio ortodossi delle multinazionali. Wallace, dal canto suo, prese le distanze da questo ritratto su celluloide, ma fu entusiasta di promuovere la storia di Wigand senza alcuna censura.\nIl 13 agosto 2006, Wallace intervist\u00f2 il presidente iraniano Mahmud Ahmadinejad su 60 Minutes. Le e-mail e i commenti lasciati sul sito di 60 Minutes furono estremamente negative. L'intera intervista fu criticata per essere condiscendente, pregiudizievole e non professionale. Altri, invece, diedero il loro appoggio a Wallace. Sostennero che imped\u00ec al presidente iraniano di usare l'intervista come mezzo di propaganda politica. "}
{"id": "623157", "revid": "339392", "url": "https://it.wikipedia.org/wiki?curid=623157", "title": "Repubblica dei due Popoli", "text": ""}
{"id": "623159", "revid": "1498", "url": "https://it.wikipedia.org/wiki?curid=623159", "title": "Commodore MAX", "text": ""}
{"id": "623171", "revid": "114917429", "url": "https://it.wikipedia.org/wiki?curid=623171", "title": "Magnosaurus nethercombensis", "text": "Il magnosauro (\"Magnosaurus nethercombensis\") \u00e8 un dinosauro carnivoro vissuto nel Giurassico medio (Aaleniano - Bajociano, circa 175 milioni di anni fa) in Inghilterra.\nUn \"piccolo\" megalosauro?\nDi taglia medio - grande (lunghezza circa cinque metri, peso sui 300 chilogrammi), questo predatore europeo \u00e8 poco noto, come molti suoi simili. Tuttavia, i resti permettono di stabilire che il magnosauro era un carnivoro bipede molto simile al famoso \"Megalosaurus\" ma dotato di una corporatura pi\u00f9 leggera e di dimensioni molto minori. La testa doveva essere grande e armata di lunghi denti ricurvi, mentre le zampe posteriori erano allungate e robuste.\nUna classificazione complicata.\nI resti fossili attribuiti a questa specie sono molto scarsi e frammentari, cionondimeno il grande paleontologo tedesco Fredrich von Huene, nel 1926, bas\u00f2 su questi ritrovamenti la specie \"Megalosaurus nethercombensis\". Pochi anni dopo, nel 1932, lo stesso Huene riconobbe che le ossa della nuova specie erano decisamente pi\u00f9 snelle di quelle normalmente attribuite a \"Megalosaurus\", e coni\u00f2 un nuovo genere, \"Magnosaurus\". Fino ad oggi, per\u00f2, il magnosauro \u00e8 stato spesso considerato niente pi\u00f9 che una specie, per giunta di dubbia identit\u00e0, del megalosauro, anche se sono molti i paleontologi che ritengono i due generi ben separati tra di loro. Anzi, con la scoperta e la classificazione di \"Eustreptospondylus\", in . In questo caso, le regole di nomenclatura farebbero scadere \"Eustreptospondylus\" a sinonimo in disuso di \"Magnosaurus\". Il magnosauro, in ogni caso, \u00e8 uno dei pochi dinosauri provenienti da terreni dell'Aaleniano. Curiosamente, dallo stesso piano, sempre in Inghilterra, proviene anche un teschio parziale attribuito a una specie di \"Megalosaurus\", \"M. hesperis\". Le due forme, per\u00f2, sono molto differenti in quanto a dimensioni e corporatura."}
{"id": "623172", "revid": "22356", "url": "https://it.wikipedia.org/wiki?curid=623172", "title": "Fredrich von Huene", "text": ""}
{"id": "623175", "revid": "1718925", "url": "https://it.wikipedia.org/wiki?curid=623175", "title": "VICE (emulatore)", "text": "VICE, acronimo di \"VersatIle Commodore Emulator\", \u00e8 un emulatore multipiattaforma dei computer a 8 bit della Commodore, che gira sotto Unix, MS-DOS, Win32, OS/2, Acorn RISC OS e BeOS. VICE \u00e8 software libero, distribuito con licenza GNU General Public Licence.\nStoria.\nLa versione 3.0 di VICE emula il C64, il C128, il VIC-20, il Plus/4 coi suoi fratelli minori C16, e tutti i modelli PET compreso il CBM-II.\nVersioni.\nVICE per Microsoft Windows (Win32) \u00e8 noto come WinVICE, la variante OS/2 \u00e8 chiamata Vice/2, e l'emulatore per il BeOS \u00e8 BeVICE. Esistono infine altri porting non ufficiali, per console e telefonini."}
{"id": "623177", "revid": "22356", "url": "https://it.wikipedia.org/wiki?curid=623177", "title": "Magnosaurus", "text": ""}
{"id": "623178", "revid": "767487", "url": "https://it.wikipedia.org/wiki?curid=623178", "title": "Native Tongues", "text": "La Native Tongues \u00e8 un collettivo musicale hip hop di fine anni 1980 ed inizio anni 1990 conosciuto per le sue liriche positive ed afrocentriche, e per i suoi \"beats\" ispirati alla musica jazz.\nLa loro ispirazione deriva dal lavoro dei primi artisti hip hop, specialmente Afrika Bambaataa, con l'obiettivo di una cooperazione tra i membri nei rispettivi progetti musicali per la diffusione del conscious hip hop a beneficio del grande pubblico."}
{"id": "623185", "revid": "125793332", "url": "https://it.wikipedia.org/wiki?curid=623185", "title": "Campionato europeo di calcio femminile", "text": "Il Campionato europeo femminile di calcio UEFA (in inglese \"UEFA Women's Championship\") \u00e8 la maggiore competizione calcistica femminile d'Europa. Equivale al Campionato europeo di calcio maschile.\nLa prima edizione del torneo si tenne nel 1984 e vide la vittoria della sull' ai rigori (unica finale disputata con partita di andata e ritorno). Per le prime tre edizioni (1984, 1987, 1989) la manifestazione era denominata \"European Competition for Women's Football\", prima di assumere il nome attuale a partire dall'edizione del 1991 quando la UEFA inizi\u00f2 ad organizzare il torneo.\nLa manifestazione ha avuto cadenza biennale sino all'edizione del 1997, per poi assumere una cadenza quadriennale nell'edizione del 2001.\nAnche la formula del torneo \u00e8 cambiata nel tempo: sino all'edizione del 1995 si qualificavano alla fase finale 4 squadre che si affrontavano con incontri ad eliminazione diretta di semifinali e finale.Nell'edizione del 1997 c'\u00e8 stato il primo allargamento e per un totale di tre edizioni hanno preso parte alla fase finale 8 squadre; queste erano divise in due gironi all'italiana da quattro squadre: le prime due di ogni girone accedevano alla fase ad eliminazione diretta composta da semifinale e finale.Nell'edizione 2009 c'\u00e8 stato il secondo allargamento con cui si \u00e8 passati a 12 squadre partecipanti alla fase finale; queste erano divise in tre gironi da quattro squadre: le prime due di ogni girone e le due migliori terze accedevano alla fase ad eliminazione diretta composta da quarti di finale, semifinali e finale.Nell'edizione del 2017 c'\u00e8 stato il terzo allargamento con il quale si \u00e8 passati da 12 a 16 squadre partecipanti alla fase finale.\nL'ultima edizione del torneo, la nona UEFA, e la dodicesima complessiva, si \u00e8 svolta nei Paesi Bassi tra il 16 luglio e il 6 agosto 2017."}
{"id": "623190", "revid": "95983301", "url": "https://it.wikipedia.org/wiki?curid=623190", "title": "Canis a non canendo", "text": "L'espressione latina canis a non canendo \u00e8 usualmente tradotta in italiano in \"si dice cane perch\u00e9 non canta\". Si tratta di una pseudoetimologia elaborata da Sant'Isidoro di Siviglia nella sua opera enciclopedica \"Etymologiae\". Insieme all'analoga espressione \"Lucus a non lucendo\" viene citata per sottolineare l'arbitrariet\u00e0 che talvolta assunse l'etimologia e per esteso a rimarcare una spiegazione paradossale particolarmente poco credibile d'un fatto."}
{"id": "623192", "revid": "110157", "url": "https://it.wikipedia.org/wiki?curid=623192", "title": "Museo archeologico provinciale Francesco Ribezzo", "text": "Il Museo archeologico provinciale \"Francesco Ribezzo\" si trova a Brindisi, in piazza Duomo.\nIl museo prende il nome dall'omonimo archeologo e glottologo illustre (1875-1952). Dispone di numerosi e ampi locali nei quali conserva vasi attici di notevole interesse e i famosi \"Bronzi di Punta del Serrone\".\nStoria.\nLa prima sede del Museo Civico fu a met\u00e0 Ottocento la chiesa di San Giovanni al Sepolcro per iniziativa del canonico Giovanni Tarantini: divenuta presto inadeguata, si decise ad opera dell'Amministrazione Provinciale di recuperare gli spazi lasciati dal vecchio ospedale adiacente al duomo per destinarli a sede del Museo (ma anche della Biblioteca provinciale e del Provveditorato).\nNel corso dei lavori, furono effettuati interessanti ritrovamenti nel sottosuolo. Il nuovo museo fu aperto al pubblico nel 1958 e vi confluirono, oltre alla collezione civica, le numerose antichit\u00e0 che affioravano nel corso degli interventi edilizi nel centro storico e nei paesi della Provincia. Nel 1992 si \u00e8 arricchito dei ritrovamenti subacquei di Punta del Serrone, consistenti in belle statue bronzee in frammenti. Nel frattempo, resisi liberi gli spazi gi\u00e0 destinati ad uffici, il Museo ha potuto trovare nuove sale e spazi per esposizioni.\nStruttura del museo.\nEsterno.\nIl cosiddetto portico dei cavalieri Templari, completato con un tratto d'imitazione moderna (1954), funge da ingresso al Museo. Sotto il portico trovano posto una serie di ceppi d'ancora in bronzo, sculture, stele onorarie municipali, sarcofagi ed elementi architettonici dei quali \u00e8 nota la provenienza, ma non il contesto. Di grande interesse sono alcuni resti medievali, tra cui un interessante capitello di fattura altomedievale con figure danzanti, forse trasformato in vera da pozzo (IX-XI secolo); capitelli e semicapitelli figurati provenienti dalla distrutta chiesa di Sant'Andrea dell'Isola (XI secolo) e dal Duomo (XII secolo); frammenti di archivolti da chiese medievale della citt\u00e0; inoltre, nel portichetto medievale, un sarcofago bizantino con croci greche. Al di l\u00e0 del portico si apre un cortiletto, nel quale sono esposte are marmoree, iscrizioni funerarie ed elementi architettonici.\nPiano terra - Sala Marzano.\nAl pianterreno si apre un'ampia sala dedicata alle collezioni storiche della \"Sezione antiquaria\". Nelle vetrine il materiale archeologico, in gran parte di provenienza brindisina, \u00e8 esposto per classi di materiali: ceramiche, bronzetti, terrecotte votive, antefisse, lucerne, vetri, monete.\nNotevoli i vasi a trozzella, tipici della regione messapica (VII-II secolo a.C.) e alcuni vasi attici, vasi italioti, vasi dello stile di Gnathia, crateri apuli a figure rosse del IV secolo a.C. con scene dionisiache.\nPiano Sotterraneo - Epigrafica e statuaria.\nL'esposizione conserva inalterato l'allestimento del 1954-58.\nAlle pareti, numerose iscrizioni romane sia onorarie che funerarie, e alcune messapiche, greche ed ebraiche, da Brindisi e dalla provincia. Tra queste notevole un'epigrafe rinvenuta in localit\u00e0 Tor Pisana nel 1870 circa, per una fanciulla morta diciassettenne nell'anno 832 che recita:\nAl centro della sala, varie statue, alcune delle quali assai pregevoli bench\u00e9 acefale: tre torsi di statue loricate romane, con le corazze ornate dalla testa di Medusa e da Vittorie alate che incoronano un trofeo; frammento di statua muliebre in corta tunica (Diana cacciatrice); una figura femminile ammantata; statua muliebre seduta, di arte greca, e statua muliebre acefala, di arte ellenistica, di Vittoria o Musa.\nI e II Piano.\nDalla Preistoria ai Messapi.\nLa \"sezione Preistorica\" raccoglie materiale archeologico che illustra i risultati di varie campagne di scavo effettuate a Brindisi e nel territorio della provincia.\nRicca collezione di vasi a trozzella messapici, con varie decorazioni geometriche e fitomorfe (generalmente del IV-III secolo); suppellettile di tombe, con vasi dello stile di Gnathia e a trozzella, da Ceglie Messapico (IV-III secolo a.C.); trozzelle e crateri dello stile di Gnathia, da Valesio; materiale vario da Egnazia, Carovigno e Oria. Da Brindisi provengono, tra l'altro belli esemplari di vasi a figure rosse: un bel cratere a colonnette attico del Pittore di Efesto (V secolo a.C.) con \"Corteo dionisiaco presso un'ara\" e, nel rovescio, personaggi ammantati; un altro cratere attico con \"Trittolemo sul carro alato tra Demetra e Kore\" del Pittore di Polignoto (V secolo a.C.); kylix attica con \"Satiro avanti a Menade\", interpretato come \"Scena di ipnotismo\" (V secolo a.C.); cratere a campana con \"Atena tra Ercole e Ermes\" del Pittore di Ermes (IV secolo a.C.); oinochoe apula con \"Scena nuziale\" del Pittore dell'Iliupersis (IV secolo a.C.); due crateri apuli con \"Scene di satiri\" del Pittore del Tirso (fine del IV secolo a.C.).\nInoltre, laminetta aurea con iscrizione greca (V secolo a.C.); aryballoi protocorinzi figurati (VII secolo a.C.) che attestano i rapporti commerciali antichissimi di questo porto con scali orientali.\nBrindisi romana.\nContiene statuine fittili e antefisse, di provenienza tarantina, della collezione Gorga (deposito dello Stato al Museo) e una piccola raccolta di monete greche e romane. Inoltre, sul pilastro a d. dell'ingresso, grande disco fittile di et\u00e0 romana con \"Eros su quadriga e simboli zodiacali\". Su pilastrini marmorei, urne di alabastro e di marmo, bella testa di divinit\u00e0 femminile di et\u00e0 romana. Nel corridoio busto di Pan (I secolo d.C.), busto di Minerva (et\u00e0 adrianea), un simulacro di Ecate trimorfa e un bassorilievo con scena di sacrificio.\nBellissima statua acefala di Clodia Anthianilla, letterata brindisina (II secolo), gi\u00e0 nel foro di Brindisi e relativa base iscritta con lungo elogio funebre della stessa.\nSculture di et\u00e0 imperiale, tra cui un bel frammento in marmo di et\u00e0 adrianea con \"Diana cacciatrice\".\nDue grandi capitelli compositi in pietra locale con teste di divinit\u00e0 provenienti dagli scavi di piazza Duomo (fine del I secolo a.C.).\nGrande mosaico pavimentale romano con la rappresentazione del Labirinto; nel quadrato centrale, la lotta tra Teseo e il Minotauro.\nSala Benita Sciarra - Archeologia subacquea.\nIn questa sezione del Museo, dedicata all'archeologia subacquea del territorio, si trovano esposte anche numerose anfore recuperate in tempi diversi lungo il litorale brindisino, ceppi di ancore in pietra e metallo.\nLa scoperta dei Bronzi di Punta del Serrone si deve ad una occasionale immersione il 19 luglio del 1992, quando nello specchio d'acqua antistante Punta del Serrone, due miglia a nord dell'imboccatura del porto di Brindisi, fu rinvenuto un piede bronzeo a circa 400 metri dalla riva e a 16 metri di profondit\u00e0. Gi\u00e0 nel 1972 un altro magnifico piede di bronzo appartenente a statua di et\u00e0 imperiale o bizantina di dimensioni ragguardevoli era stato recuperato in quello stesso tratto di mare e consegnato al Museo.\nLe prospezioni subacquee effettuate nell'agosto 1992 permisero di recuperare, in un'area di circa 300 m2, duecento frammenti bronzei di varia tipologia e dimensione che furono depositati presso il Museo provinciale di Brindisi. I materiali recuperati a Punta del Serrone, eterogenei dal punto di vista cronologico, dovevano sicuramente costituire il ricco carico di una imbarcazione: un carico di sculture smembrate gi\u00e0 al momento dell'imbarco, come confermano le tracce di demolizione meglio evidenziate dalle operazioni di restauro, ma anche un carico che doveva comprendere qualche statua pressoch\u00e9 intera, frammentatasi presumibilmente durante il naufragio.\nUn carico di pregio artistico intrinseco, anche se appare sempre pi\u00f9 convincente l'ipotesi che doveva essere destinato a qualche fonderia per essere utilizzato per la fusione. Non bisogna escludere che la meta fosse proprio Brindisi, citata gi\u00e0 da Plinio per i suoi specchi bronzei (\"aes brundisium\" \u00e8 forse l'etimologia medievale della parola bronzo) e nell'et\u00e0 sveva e angioina attivissima zecca. Il carico comunque si rivelava troppo pesante per una imbarcazione che, sorpresa nei pressi del porto di Brindisi da un improvviso fortunale, veniva trascinata all'altezza del promontorio di Punta Penne e in localit\u00e0 Punta del Serrone perdeva parte del carico o verosimilmente, al contrario, forse nel tentativo di trovare un riparo, se ne liberava in tutto o in parte per alleggerire il peso. In ogni caso, si ignora se l'imbarcazione abbia potuto proseguire indenne la sua navigazione, mancando nel contesto delle ricerche il rinvenimento di qualsiasi traccia dello scafo e dell'attrezzatura marinara.\nSono esposti dopo lungo e laborioso restauro: una statua raffigurante \"Lucio Emilio Paolo\", il console romano che nel 168 a.C. trionf\u00f2 nella terza guerra macedonica (ricomposta durante le operazioni di restauro da due pezzi: il torso e la testa, recuperati in due punti diversi dello scavo); un'altra di un \"civis romanus\" nelle vesti di \"togato\"; due teste di personaggi con barba fluente, che riprendono il tipo figurativo del \"filosofo\", databili fra il IV e il III secolo a.C.; due teste-ritratto di personaggi maschili di et\u00e0 imperiale romana, l'uno appartenente alla dinastia Giulio-Claudia (primi decenni del I secolo) e l'altra che presenta forti somiglianze con l'imperatore \"Caracalla\"; due teste di personaggi femminili di III-IV secolo e una \"testa di bambina\"; un'ala pertinente ad una statua di \"Vittoria\" e numerosi frammenti di arti inferiori e superiori e frammenti di panneggi."}
{"id": "623194", "revid": "1442080", "url": "https://it.wikipedia.org/wiki?curid=623194", "title": "Level-5", "text": " \u00e8 un\u2019azienda giapponese sviluppatrice ed editrice di videogiochi con sede a Ch\u016b\u014d-ku, Fukuoka.\nFondata a ottobre 1998, Level-5 \u00e8 nota soprattutto per le serie di videogiochi \"Professor Layton\", \"Ni no kuni\", \"Inazuma Eleven\" e \"Yo-kai Watch\".\nStoria.\nNel 1998 inizi\u00f2 lo sviluppo del primo videogioco, \"Dark Cloud\", per PlayStation, ma nel 1999 il team di sviluppo annunci\u00f2 che sarebbe stato invece pubblicato per PlayStation 2; una volta completato, \"Dark Cloud\" viene distribuito in Giappone nel 2000 ed oltremare l'anno seguente. Nel 2002 viene realizzato il sequel di \"Dark Cloud\", \"Dark Chronicle\", conosciuto come \"Dark Cloud 2\" in Nord America ed Europa dove \u00e8 stato pubblicato nel 2003. All'Electronic Entertainment Expo 2004, viene annunciato il terzo capitolo, \"Dark Cloud 3\", senza per\u00f2 ulteriori sviluppi. Nel 2004, Level-5 lavora con Y\u016bji Horii, ideatore della famosa serie di videogiochi della Square Enix \"Dragon Quest\", nella realizzazione di '. Il gioco \u00e8 stato distribuito nel 2004 in Giappone, un anno dopo in America e nel 2006 in Europa. A partire dal 2008 Level-5 collabora con Studio Ghibli per lo sviluppo di '. La Level 5 ha inoltre collaborato con la Capcom per pubblicare nella primavera del 2012 \" per Nintendo 3DS, crossover tra la serie ed Ace Attorney, altra popolare serie giapponese di videogiochi."}
{"id": "623195", "revid": "59225", "url": "https://it.wikipedia.org/wiki?curid=623195", "title": "Level5", "text": ""}
{"id": "623199", "revid": "984922", "url": "https://it.wikipedia.org/wiki?curid=623199", "title": "Sary Ta\u0161", "text": "Sary Ta\u0161 (in chirghiso: \"\u0421\u0430\u0440\u044b \u0422\u0430\u0448\", che significa \"pietra gialla\") \u00e8 un piccolo villaggio nella valle di Alaj.Sebbene l'insediamento sia minuscolo (poche centinaia di abitanti, quasi tutti dediti alla pastorizia), \u00e8 un importante nodo stradale dal momento che si trova lungo l'Autostrada del Pamir (M41) che raggiunge il Tagikistan superando il passo Kyzylart (a 4.280 m s.l.m.); questa strada, per\u00f2, \u00e8 poco percorsa in quanto proseguendo verso sud le condizioni stradali sono pessime e tra Sary Ta\u0161 e Murghab sono presenti pochi servizi, in aggiunta a tutto questo ci sono le formalit\u00e0 burocratiche necessarie ad attraversare il confine tra i due stati.Il villaggio \u00e8 altres\u00ec intersecato dall'autostrada A371 che porta verso la Cina via Irke\u0161tam fino a Kashgar e dall'A372 che, diramandosi dall'M41, prosegue per la valle di Alaj fino ad arrivare a Daroot-Korgon.\nDa Sary Ta\u0161 \u00e8 visibile il picco Ibn Sina (\"Pik Lenin\"), una delle pi\u00f9 alte vette del Pamir."}
{"id": "623202", "revid": "465169", "url": "https://it.wikipedia.org/wiki?curid=623202", "title": "Giancarlo Santalmassi", "text": "Biografia.\nEntra alla RAI nel 1961. Per primo, dopo la nomina a caposervizio, propose una conduzione di TG all'americana. Fu anche colui che la mattina del 16 marzo 1978 annunci\u00f2 per primo in televisione (edizione straordinaria del TG2, ore 10:01:30) la notizia del rapimento di Aldo Moro e dell'annientamento della sua scorta ad opera delle Brigate Rosse, caso che fu da lui seguito giorno per giorno fino al ritrovamento (9 maggio) del cadavere dello statista.\nAltre vicende da lui descritte furono l'attentato al papa Giovanni Paolo II (13 maggio 1981) e la tragedia di Vermicino (11-14 giugno 1981), seguita per tre giorni in diretta televisiva dall'intero Paese.\nTra il 1992 e l'inizio del 1993 cura due edizioni di \"Nonsolofilm - Voglio scoprir l'America\", ciclo filmico con dibattito in studio incentrato sugli USA, in occasione del cinquecentenario della Scoperta dell'America.\nNel 1994 viene nominato vicedirettore dei GR RAI e nel 1998 direttore di Radio RAI. In quegli anni inaugura e conduce il programma radiofonico Zapping.\nNel 1999 passa a Radio 24, dove conduce le trasmissioni \"Viva Voce\" (talk show politico) e \"Hellzapoppin\"'. Nella puntata del 22 marzo 2002 di \"Viva Voce\", l'ex presidente della Repubblica Francesco Cossiga critica pesantemente Antonio D'Amato, allora presidente della Confindustria (proprietaria della radio). Per questo motivo, nel 2003 viene allontanato dalla radio.\nRientra nell'ottobre 2005 assumendo la direzione dei programmi e della testata giornalistica. Introduce subito un'innovativa (per la radio) rubrica di \"Lettere al direttore\". Fa rinascere la trasmissione \"Viva Voce\", poi assegnata ad Alessandro Milan. Cura per qualche tempo anche la trasmissione \"Una poltrona per due\".\nDurante la trasmissione del 5 aprile 2006 \u00e8 protagonista di un litigio in diretta con Giulio Tremonti. Successivamente a questo verr\u00e0 rimosso dalla conduzione del programma.\nDa ottobre 2008 \u00e8 sostituito alla guida di Radio 24 da Gianfranco Fabi."}
{"id": "623214", "revid": "767487", "url": "https://it.wikipedia.org/wiki?curid=623214", "title": "Jungle Brothers", "text": "I Jungle Brothers sono un gruppo musicale hip hop statunitense, tra i pionieri del genere di fusione tra jazz e hip hop.\nStoria.\nLe prime esibizioni del gruppo sono datate met\u00e0 anni 1980, ma il primo album \u00e8 solo del 1988 con il titolo \"Straight Out the Jungle\", con le sue liriche afrocentriche ed i beats innovativi per l'epoca, che ottiene un ottimo successo di critica. L'album, pubblicato con una etichetta indipendente, presentava al suo interno tra le altre, la canzone \"I'll House You\" prodotta da Todd Terry. Nonostante il successo di vendite dell'album non sia stato molto positivo, a fronte di ottime critiche, la Warner Brothers Records mette sotto contratto il gruppo e nel 1989 pubblica il loro \"Done by the Forces of Nature\", largamente ignorato dai critici del genere, che nello stesso periodo esaltarono album simili come \"3 Feet High and Rising\" di De La Soul, pubblicato lo stesso anno.\nDopo una pausa durata quattro anni, i Jungle Brothers riotornano nel 1993 con \"J Beez wit the Remedy\". Il loro successivo album \"V.I.P.\" \u00e8 prodotto da Alex Gifford dei Propellerheads, a cui i Jungle prestano la voce per le tracce \"Take California (And Party)\" e \"You Want It Back\" pubblicate per i Propellerheads. Nel 2001 il loro brano \"What's the Five 0\" \u00e8 inserito nel video game musicale FreQuency. L'ultimo album dei Jungle Broters a contenere nuovi brani \u00e8 \"All That We Do\" del 2002.\nNel 2004, i Jungle Brothers lavorano con il produttore inglese Mr On al brano \"Breathe (Don't Stop)\", una nuova versione di \"Breathe and Stop\" di Q-Tip degli A Tribe Called Quest, combinata con un campionamento dal brano di Michael Jackson \"Don't Stop 'Til You Get Enough\". Nel 2005, i Jungle Brothers pubblicano un doppio CD di \"greatest hits\" e \"classic remixes &amp; rarities\" intitolato \"This Is...\", che include remix di The Wiseguys, Urban Takeover, Natural Born Chillers e Stereo MCs. Nel 2015, i Jungle Brothers collaborano con il Disc jockey olandese di fama mondiale Don Diablo producendo I'll House You, un singolo che unisce il sound hip hop del gruppo statunitense con quello Fidget House."}
{"id": "623219", "revid": "287204", "url": "https://it.wikipedia.org/wiki?curid=623219", "title": "Giuseppe Marotta", "text": ""}
{"id": "623221", "revid": "1573940", "url": "https://it.wikipedia.org/wiki?curid=623221", "title": "Oenanthe hispanica", "text": "La monachella (Oenanthe hispanica ()) \u00e8 un uccello passeriforme, migratore, della famiglia dei Muscicapidi.\nDescrizione.\nLa lunghezza di una monachella \u00e8 in media intorno a 14,5 cm. \u00c8 un uccello di piccole dimensioni dalla lunga coda. I colori possono variare da bianco e nero nel maschio a marrone e ocra sfumato nella femmina.\nComportamento.\nSi nutre prevalentemente di insetti. Nidifica di solito in buchi nel terreno o nella vegetazione bassa.\nDistribuzione e habitat.\n\u00c8 un uccello migratore che nidifica nell'area del Mediterraneo e sverna a sud del Sahara. In Italia nidifica comunemente in Calabria nei mesi di maggio e giugno, sporadicamente in altre regioni.\nLa possiamo trovare in zone al di sotto dei 600 m, di solito in ambienti aperti.\nSistematica.\nSono note due sottospecie:"}
{"id": "623223", "revid": "1610933", "url": "https://it.wikipedia.org/wiki?curid=623223", "title": "Monachella", "text": ""}
