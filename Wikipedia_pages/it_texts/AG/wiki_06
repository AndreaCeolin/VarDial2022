{"id": "526722", "revid": "307923", "url": "https://it.wikipedia.org/wiki?curid=526722", "title": "Identit\u00e0 di Legendre-de Polignac", "text": "In teoria dei numeri, l'identit\u00e0 di Legendre-de Polignac (o anche solo identit\u00e0 di Legendre), da Adrien-Marie Legendre e Alphonse de Polignac, fornisce l'esponente della maggiore potenza di un numero primo formula_1 che divide il fattoriale formula_2 dove formula_3 \u00e8 un intero.\nL'identit\u00e0.\nPer ogni formula_1 numero primo e ogni formula_5 intero positivo, con formula_6 indica l'esponente della maggiore potenza di un numero primo formula_1 che divide formula_5 (la valutazione \"p\"-adica di formula_5). Allora\ndove formula_11 rappresenta la parte intera di formula_12 Per ogni formula_13 tale che formula_14, si ha formula_15\nA ci\u00f2 segue la disuguaglianza\nEsempio.\nPer formula_17 si ha formula_18. Gli esponenti formula_19 e formula_20 possono essere ottenuti dalla identit\u00e0 di Legendre in questo modo:\nDimostrazione.\nEssendo formula_22 il prodotto degli interi da formula_23 a formula_24 otteniamo almeno un fattore di formula_1 in formula_22 per ogni multiplo di formula_1 in formula_28 che sono in numero pari a formula_29. Ogni multiplo di formula_30apporta un ulteriore fattore di formula_31 ogni multiplo di formula_32 apporta ancora un altro fattore di formula_31 ecc. La somma del numero di questi fattori produce la somma infinita per formula_34.\nForma alternativa.\nSi pu\u00f2 riformulare l'identit\u00e0 di Legendre-de Polignac in termini dell'espansione in base formula_1 di formula_36 Con formula_37 si denota la somma delle cifre dell'espansione in base formula_1 di formula_36 Allora\nEsempio.\nScrivendo formula_41 in binario come formula_42 abbiamo che formula_43 e quindi\nSimilmente, scrivendo formula_41 in ternario come formula_46 abbiamo che formula_47 e quindi\nDimostrazione.\nScrivendo formula_49 in base formula_1 si ottiene che formula_51 Allora\nApplicazioni.\nL'identit\u00e0 di Legendre-de Polignac \u00e8 utilizzata per dimostrare il teorema di Kummer. Pu\u00f2 anche essere utilizzata per dimostrare che se formula_5 \u00e8 un intero positivo, allora formula_54 divide formula_55 se e solo se formula_5 non \u00e8 una potenza di formula_57\nSegue all'identit\u00e0 di Legendre-de Polignac che la funzione esponenziale \"p\"-adica ha raggio di convergenza formula_58."}
{"id": "526723", "revid": "46931", "url": "https://it.wikipedia.org/wiki?curid=526723", "title": "Incubus (mitologia)", "text": ""}
{"id": "526724", "revid": "287204", "url": "https://it.wikipedia.org/wiki?curid=526724", "title": "Giovanni De Matteo", "text": "Biografia.\nLaureato in ingegneria elettronica, dal 2003 \u00e8 attivo come blogger e collabora con varie testate, tra cui i siti Fantascienza.com e Delos. Autore del documento programmatico da cui si \u00e8 evoluto il connettivismo, con Sandro Battisti e Marco Milani \u00e8 uno degli iniziatori del movimento letterario che si propone di unire le istanze del cyberpunk alla sperimentazione delle avanguardie. Nel 2005 \u00e8 stato tra i fondatori della fanzine \"NeXT\", che ha curato fino al 2007. Ha fondato e cura tuttora con il critico Salvatore Proietti la webzine \"Next-Station.org\". Nel 2008 crea e sceneggia la miniserie a fumetti in dieci episodi \"Piquadro\", ambientata nel medesimo universo narrativo del romanzo e pubblicata a puntate sulla rivista \"Solaris*\". Dalla sua apertura nel 2008 fino a ottobre 2010 \u00e8 stato il moderatore del \"Blog di Urania\". Nel 2009 ha curato con Salvatore Proietti \"Next International\", la prima edizione completamente in lingua inglese dell'omonima rivista.\nEsordisce come autore di racconti e nel 2005 si aggiudica con \"Viaggio ai confini della notte\" la seconda edizione del Premio Robot, indetto dall'omonima rivista. Nel 2006 pubblica la raccolta di racconti di fantascienza e fantastici \"Revenant - Storie di ritorni e di ritornanti\". Nel 2007 cura con Marco Zolin una selezione di racconti a opera dei primi autori che hanno aderito al connettivismo, dando alle stampe l'antologia-manifesto \"Supernova Express\". Si aggiudica la XVIII edizione del Premio Urania con il romanzo \"Post Mortem\". L'opera viene pubblicata da Urania nel novembre 2007 con il titolo \"Sezione \u03c0\u00b2\" e si presenta come una storia fortemente influenzata da tematiche postcyberpunk, ambientata nel contesto degradato di una Napoli futura sull'orlo del collasso urbano ma fortemente segnata dagli effetti della Singolarit\u00e0 Tecnologica.\nNegli anni successivi continua a pubblicare racconti che giungono regolarmente al ballottaggio del Premio Italia. Tra gli altri si segnalano \"Cenere alla cenere\", storia di viaggi nel tempo pubblicata sulla rivista Carmilla in occasione del trentesimo anniversario della strage di Bologna (2010), \"Il lungo ritorno di Grigorij Volkolak\" (novella pubblicata da Robot, 2012) e \"Esilio dalla Noosfera\" (Italian Institute for the Future, 2014), entrambi ambientati sullo sfondo di una futura civilt\u00e0 interstellare evolutasi dalla colonizzazione umana dello spazio. Pubblica inoltre direttamente in e-book le novelette \"Codice Arrowhead\" (2010) e \"Codice morto\" (2013) e il romanzo breve \"Terminal Shock: 2184 - Labirinti alieni\" (2013), primo di una serie hard sci-fi che coniuga in un'ambientazione postumana elementi di military space opera con suggestioni horror. Nel 2014 esce per Urania \"Corpi spenti\", il seguito del suo romanzo di esordio, che vede il ritorno in azione degli agenti della Sezione Pi-Quadro sullo sfondo del secondo centenario dell'Unit\u00e0 d'Italia."}
{"id": "526732", "revid": "1893", "url": "https://it.wikipedia.org/wiki?curid=526732", "title": "Identit\u00e0 di Legendre", "text": ""}
{"id": "526733", "revid": "287204", "url": "https://it.wikipedia.org/wiki?curid=526733", "title": "Salam", "text": ""}
{"id": "526734", "revid": "104458", "url": "https://it.wikipedia.org/wiki?curid=526734", "title": "Monumenta Germaniae Historica", "text": "I Monumenta Germaniae Historica (frequentemente abbreviati MGH nelle bibliografie e negli elenchi di fonti) sono una serie completa di fonti attentamente preparate e pubblicate per lo studio dei popoli germanici e, pi\u00f9 ampiamente, dell'Europa; comprendono un periodo di tempo che va dalla caduta dell'Impero romano d'Occidente al XVI secolo circa. Queste fonti non si riferiscono tanto alla storia della Germania (che tra il VI e il XVI secolo ancora non esisteva come nazione), quanto piuttosto ai popoli germanici e ai regni romano-barbarici sorti alla caduta dell'Impero romano d'Occidente.\nIl progetto.\nLa societ\u00e0 che finanzi\u00f2 la serie fu fondata dal riformista prussiano barone Heinrich Friedrich Karl von Stein nel 1819 e il primo volume apparve nel 1826. Molti eminenti medioevalisti tedeschi e di altri paesi portarono avanti il lavoro di raccogliere e confrontare manoscritti e produrre edizioni di studio. Il motto scelto da Johann Lambert B\u00fcchler, \"Sanctus amor patriae dat animum\" (\"il santo amore per la patria fortifica lo spirito\") mostra la coincidenza del nazionalismo romantico con l'erudizione.\nIl progetto, uno dei pi\u00f9 grandi sforzi collettivi di studi storici, continua nel XXI secolo. Nel 2004 i MGH, con la sponsorizzazione della \"Deutsche Forschungsgemeinschaft\", fecero un passo in avanti significativo: tutte le loro pubblicazioni edite da pi\u00f9 di cinque anni possono ora essere lette in linea, in una riproduzione fotodigitale, sul sito web dei MGH.\nSezioni.\nLa serie si articola in cinque sezioni:\nOltre a queste serie i MGH pubblicano pure la rivista \"Deutsches Archiv f\u00fcr Erforschung des Mittelalters\" (dal 1937; precedentemente si chiamava Neues Archiv der Gesellschaft f\u00fcr \u00e4ltere deutsche Geschichtskunde\", edita tra il 1876 e il 1935); la serie \"Quellen zur Geistesgeschichte des Mittelalters\" (Fonti per la storia del pensiero nel Medio Evo); la serie \"Deutsches Mittelalter. Kritische Studientexte\" (Medio evo tedesco. Studi critici); testi singoli di autori latini per studi specialistici (Scriptores rerum Germanicarum in usum scholarum separatim editi).\nPresidenti.\nLa serie dei presidenti \u00e8 la seguente:"}
{"id": "526735", "revid": "1282301", "url": "https://it.wikipedia.org/wiki?curid=526735", "title": "Cumania", "text": "Con Cumania si intendono due regioni dell\u00b4Europa danubiana legate alla presenza pi\u00f9 o meno duratura del popolo dei Cumani: la Cumania ungherese (in ungherese: \"Kuns\u00e1g\"), interna ai Carpazi, e quella storica (in ungherese: \"Kunorsz\u00e1g\"), posta al di fuori dei Carpazi.\nOggi Cumania \u00e8 il nome di una zona dell'Ungheria dove si rifugiarono 40.000 famiglie cumane, in fuga dall'invasione mongola del 1237. \nLa regione della \"Kuns\u00e1g\" fu divisa in due distretti, la Grande Cumania (\"Nagy Kuns\u00e1g\") a est del Tibisco, e la Piccola Cumania (\"Ki\u0161 Kuns\u00e1g\"), tra il Tibisco e il Danubio. Tali distretti si mantennero autonomi fino alla fine del XVIII secolo, quando ormai anche la lingua cumana si era estinta.\nNagykuns\u00e1g, Kiskuns\u00e1g e provincia di B\u00e1cs-Kiskun rimangono tra i toponimi amministrativi dell'Ungheria di oggi.\nStoricamente, invece, il termine Cumania viene riferito alle terre abitate dai Cumani tra l'XI secolo e l'invasione mongola del 1237. \nNel 1227 fu creata in Cumania una diocesi romano-cattolica con sede a Milcovul. \nLa Cumania storica corrisponde quindi alla parte occidentale della cosiddetta Etelk\u00f6z, la patria degli Ungheresi prima che questi si trasferissero all\u00b4interno dei Carpazi.\nLa Cumania storica pu\u00f2 corrispondere pi\u00f9 o meno ai territori della Moldavia (regione storica) rumena.\nSan Domenico di Guzm\u00e1n voleva andare in Cumania per convertirne gli abitanti, allora ancora di religione animistica e musulmana.\nI sovrani d'Ungheria si consideravano anche re di Cumania nell'ambito delle cosiddette \"Terre della Corona di Santo Stefano\".\nLa memoria della presenza dei popoli uralo-altaici nella regione moldava \u00e8 oggi tenuta viva dai Cs\u00e1ng\u00f3 ungheresi e dai Gagauzi, tatari."}
{"id": "526736", "revid": "599013", "url": "https://it.wikipedia.org/wiki?curid=526736", "title": "Mgh", "text": ""}
{"id": "526738", "revid": "2176804", "url": "https://it.wikipedia.org/wiki?curid=526738", "title": "Mark Haddon", "text": "Ha studiato presso il Merton College di Oxford. Nel 1981 si \u00e8 laureato all'universit\u00e0 di Oxford e tra il 1984 e il 1985 ha ripreso gli studi partecipando al Master della Letteratura Inglese. Finora ha scritto e illustrato quindici libri per ragazzi ed ha lavorato per la radio e la televisione realizzando diverse sceneggiature. \nTra i suoi scritti pubblicati in italiano: \"Il cavallo parlante e la ragazza triste e il villaggio sotto il mare\", un libro di poesie, e \"Lo strano caso del cane ucciso a mezzanotte\", che \u00e8 il suo libro pi\u00f9 famoso. Questo romanzo ha avuto diversi riconoscimenti e, secondo un'intervista rilasciata dall'autore, \u00e8 stato anche il primo ad essere espressamente scritto per un pubblico adulto. I diritti cinematografici sono stati acquistati dalla Warner Bros.\nOpere.\nRomanzi.\nRacconti\nNel libro\nsono compresi 9 titoli:"}
{"id": "526740", "revid": "262457", "url": "https://it.wikipedia.org/wiki?curid=526740", "title": "Quattro Nobili Verit\u00e0", "text": ""}
{"id": "526744", "revid": "78273", "url": "https://it.wikipedia.org/wiki?curid=526744", "title": "Gruppi d'Azione Patriottica", "text": ""}
{"id": "526745", "revid": "78273", "url": "https://it.wikipedia.org/wiki?curid=526745", "title": "Gruppi d'azione patriottica", "text": ""}
{"id": "526747", "revid": "1543377", "url": "https://it.wikipedia.org/wiki?curid=526747", "title": "Cumacea", "text": "I cumacei sono un ordine di crostacei malacostraci, prevalentemente marini.\nMorfologia.\nHanno un carapace relativamente esteso che ricopre il torace, un addome snello e una coda biforcuta. Questo carapace racchiude le appendici che servono per la respirazione e l'alimentazione. Nella maggior parte delle specie, ci sono due gli occhi sul lato anteriore della testa, spesso fusi in un unico occhio. Le tre paia di zampe mascellari spuntano dal corpo come appendici toraciche. La lunghezza della maggior parte delle specie varia da 1 a 10 millimetri. La prima antenna ha due flagelli, il flagello esterno di solito \u00e8 pi\u00f9 lungo di quello interno. La seconda antenna \u00e8 fortemente ridotta nelle femmine, e si compone di numerosi segmenti nei maschi.\nBiologia.\nLa maggior parte delle specie vive solo un anno o meno, e si riproduce due volte nel corso della vita. La specie \"Deepsea\" ha un metabolismo lento e presumibilmente vive molto pi\u00f9 a lungo. I cumacei si nutrono principalmente di microrganismi e di materiale organico dei sedimenti. Le specie che vivono nel fango filtrano il cibo, mentre le specie che vivono nella sabbia cercano il cibo in ogni singolo granello di sabbia. Nel genere \"Campylaspis\" e in pochi altri generi correlati, le mandibole sono trasformate in organi penetranti che possono essere utilizzati per la predazione ai danni di foraminiferi e piccoli crostacei.\nMolte specie che vivono in acque poco profonde mostrano un ciclo diurno, con i maschi che emergono dal sedimento di notte e brulicano in superficie.\nDistribuzione e habitat.\nI Cumacea sino principalmente crostacei marini. Tuttavia, alcune specie possono sopravvivere in acqua con una bassa salinit\u00e0, come acqua salmastra (es. estuari). Nella regione caspica alcune specie penetrano nei fiumi. Altre specie vivono nella zona intertidale.\nCome gli anfipodi, i cumacea sono una fonte di cibo per molti pesci. Pertanto, essi rappresentano una parte importante della catena alimentare marina. Si trovano in tutti i mari e gli oceani.\nSistematica.\nAttualmente, otto famiglie sono accettate:"}
{"id": "526754", "revid": "1573940", "url": "https://it.wikipedia.org/wiki?curid=526754", "title": "Cuma (zoologia)", "text": "Cuma () \u00e8 un genere di crostacei malacostraci appartenenti all'ordine Cumacei.\nDescrizione.\nCaratterizzati da un addome sottile e particolarmente mobile, i cuma sono lunghi pochi millimetri, sono quasi esclusivamente marini. Vivono interrati nella sabbia e nel fango dei fondali. \nTassonomia.\nIl genere comprendeva due specie, attualmente per\u00f2 risultano essere dei basionimi di altre due specie e quindi riclassificate. Il genere Cuma risulta quindi privo di specie:"}
{"id": "526756", "revid": "868944", "url": "https://it.wikipedia.org/wiki?curid=526756", "title": "Shortest job first", "text": " Shortest Job First (SJF), anche conosciuto come Shortest Job Next (SJN) \u00e8 un metodo non-preemptive di scheduling che seleziona il processo in attesa con la pi\u00f9 piccola sequenza successiva di operazioni.\nShortest job first \u00e8 efficiente grazie alla relativa semplicit\u00e0 e perch\u00e9 eleva il throughput ossia il numero di processi portati a termine in un dato tempo.\nTuttavia, possiede un potenziale problema di starvation, in cui \u00e8 possibile che un processo rimanga in attesa troppo tempo prima di essere completato se vengono aggiunti continuamente piccoli processi alla coda dei processi pronti.\nQuesto algoritmo \u00e8 praticamente non implementabile in quanto non \u00e8 possibile stabilire con certezza la durata del prossimo CPU-burst del processo.\nEcco un esempio di esecuzione di SJF non preemptive\nData la seguente tabella:\n processi tempo di arrivo tempo di burst\n p1 0.0 7\n p2 2.0 5\n p3 4.0 1\n p4 5.0 4\navremo il seguente ordine di esecuzione dei processi:\n p1 p3 p4 p2\ntutto questo per la regola che dice che si esegue prima il processo che ha burst pi\u00f9 breve.\nInfatti p1 ha tempo di burst pari a 7 e il successivo pi\u00f9 breve \u00e8 quello che arriva a tempo 4.0 che \u00e8 p3 e poi si somma il tempo di burst p1 con quello di p3 che fa 8 e quello a tempo 8 \u00e8 p4 e poi infine p2.\nUna variante preemptive dell'algoritmo \u00e8 lo Shortest Remaining Time First (SRTF)."}
{"id": "526757", "revid": "729019", "url": "https://it.wikipedia.org/wiki?curid=526757", "title": "Mario Naldini", "text": "Individuo dalle abitudini equilibrate, \"pilota dalle doti e dall'esperienza non comuni, di assoluto affidamento\", ottenne il brevetto di volo nel settembre 1970 ed entro alcuni anni divenne pilota istruttore. Nel 1982 venne trasferito alla pattuglia acrobatica delle Frecce Tricolori.\nNei diciotto anni di carriera militare egli totalizz\u00f2 quasi 4300 ore di volo e ottenne l'abilitazione per i seguenti aeromobili:\nLa sua morte, sopraggiunta assieme a quella dei suoi colleghi Ivo Nutarelli e Giorgio Alessio domenica 28 agosto 1988, durante la manifestazione \"FlugTag 88\" di Ramstein-Miesenbach in Germania, \u00e8 ancora oggetto di dibattito.\nLa notte di Ustica.\nLa figura di Mario Naldini \u00e8 stata pi\u00f9 volte associata ai fatti del 27 giugno 1980, giorno della strage di Ustica.\nA quell'epoca, egli e il collega Nutarelli lavoravano come istruttori di volo sui Lockheed TF104G del 4\u00ba Stormo di Grosseto. In particolare, per la sera del 27 giugno era prevista una missione di attacco simulato nei pressi dell'aeroporto di Verona-Villafranca, in affiancamento a un velivolo dello stesso modello in modalit\u00e0 monoposto, guidato da un allievo pilota.\nDurante il viaggio di ritorno, alle ore 20:24, il biposto con a bordo Naldini e Nutarelli si trovava in prossimit\u00e0 del DC-9 Itavia da poco partito da Bologna, sul Mar Tirreno non lontano dalla costa, all'altezza di Firenze-Peretola. Sul transponder del velivolo degli istruttori fu \"squoccato\" (ossia selezionato e inviato come impulso) un segnale di allarme generale alla Difesa Aerea (codice 77 o codice 7700, ossia \"emergenza generale\").\nNella registrazione radar del posto di controllo militare di Poggio Ballone si riscontr\u00f2 che:\nSecondo le perizie, quindi, Naldini e Nutarelli avrebbero segnalato un problema di sicurezza aerea e i controllori ebbero piena conferma della situazione di pericolo.\nI significati di tali codici, smentiti o sminuiti di importanza da esperti dell'Aeronautica Militare sentiti in qualit\u00e0 di testi, furono invece confermati in sede della \"Commissione ad hoc\" della NATO, da esperti del NATO Programming Centre. Hanno scritto difatti costoro nel loro rapporto del 10 marzo 1997:\nL'aereo ripet\u00e9 per ben tre volte la procedura di allerta in due minuti, a conferma inequivocabile dell'emergenza. N\u00e9 l'Aeronautica Militare n\u00e9 la NATO chiarirono mai le ragioni di quell'allarme.\nL'ex gladiatore Antonino Arconte attribu\u00ec a Nutarelli e Naldini anche l'abbattimento del Mig-23 caduto sulla Sila nei giorni della tragedia di Ustica.\nSecondo l'istruttoria del giudice Rosario Priore, che per anni indag\u00f2 sulla strage, Naldini e Nutarelli erano certamente a conoscenza di alcuni fatti relativi agli avvenimenti, ma negli anni che seguirono non diedero mai segni di cedimento, se non per qualche battuta in ambienti riservati agli addetti ai lavori. Ciononostante, questo li qualificava come testimoni privilegiati, e certamente scomodi. In particolare, erano potenziali testimoni dell'inserimento, come poi risult\u00f2 dagli atti dell'inchiesta Priore, di un caccia nell'ombra radar dell'aereo civile, che sarebbe avvenuta durante il sorvolo dell'appennino tosco-emiliano.\nLa morte e le speculazioni.\nNel 1988 Naldini mor\u00ec durante l'esibizione delle Frecce al \"FlugTag 88\", che si svolgeva nella base NATO di Ramstein.\nNaldini, che era il capoformazione delle Frecce Tricolori col nominativo \"Pony 1\", stava eseguendo la figura del \"cardioide\", trovandosi alla testa di una formazione di 5 velivoli disposta a V; il loro compito era quello di incrociare a bassa quota altri 4 velivoli sopraggiungenti frontalmente, a pochi secondi dal passaggio, verso il pubblico e nello stesso spazio aereo, di Ivo Nutarelli, solista della formazione col nominativo \"Pony 10\".\nPer un errore ancora poco chiarito, il solista arriv\u00f2 in anticipo all'incrocio: in una frazione di secondo il velivolo di Nutarelli colp\u00ec il tettuccio del primo gregario di sinistra, uccidendo Giorgio Alessio (\"Pony 2\") e la coda del capoformazione Naldini, che precipit\u00f2 immediatamente al suolo.\nMentre gli aerei numero 1 e 2 precipitavano in fiamme ai lati della pista, il terzo aereo, il numero 10, si abbatt\u00e9 sulla folla causando 67 vittime e 346 feriti tra gli spettatori.\nLe inchieste successive e i sospetti di complotto.\nIl fatto che proprio i due piloti che a Ustica potrebbero aver visto qualcosa di anomalo siano morti nello stesso incidente, addirittura (secondo alcune fonti giornalistiche) pochi giorni prima di essere sentiti dal giudice istruttore Vittorio Bucarelli sui fatti di Ustica, ha contribuito ad alimentare il sospetto che Ramstein sia stato un incidente \"provocato\" per eliminare testimoni scomodi.\nAd avvalorare questi sospetti fu un presunto dossier, di cui Naldini avrebbe parlato a un amico, Andrea Crociani, in un imprecisato giorno tra il 1987 e il 1988 nella citt\u00e0 di Firenze, di cui Naldini era originario. Crociani rivel\u00f2 queste circostanze a un giornalista solo nel 1993: Nutarelli gli avrebbe parlato di tre aerei di cui due \"non autorizzati\". In realt\u00e0 l'inchiesta non trova n\u00e9 riscontri probatori n\u00e9 testimoniali delle affermazioni del Crociani. Lo stesso Crociani afferm\u00f2 che anche la vedova di Naldini fosse in possesso del memoriale, ma costei, sentita, sment\u00ec categoricamente. Nonostante ci\u00f2, risulta difficile che molti dei particolari rivelati dal Crociani fossero inventati completamente, in quanto alcuni di essi combaciavano con altre testimonianze.\nD'altronde, la moglie di Mario Naldini, Wilma, conferm\u00f2 di non aver sentito mai parlare il marito della notte del 27 giugno 1980, di non aver mai sentito n\u00e9 visto alcun memoriale e di non conoscere tale Andrea Crociani. Ricord\u00f2 che il marito, tra l'altro, era atterrato dalla propria missione di addestramento quella sera circa 15-20 minuti prima dell'abbattimento del DC-9. Inoltre, chiar\u00ec che l\u2019opinione di Naldini sulla strage era quella dell'esplosione di una bomba dall'interno, poich\u00e9 se si fosse trattato di un missile, per di pi\u00f9 italiano, il fatto sarebbe stato a conoscenza di troppe persone. A confermare le dichiarazioni della moglie fu un'amica, Eleonora Bettinelli, secondo cui Naldini non avrebbe mai conosciuto n\u00e9 incontrato alcun Crociani a Firenze di cui lei fosse a conoscenza.\nNelle conclusioni delle inchieste, i Giudici che hanno indagato sul caso Ustica sostengono che la morte a Ramstein di Naldini e Nutarelli, sebbene sospetta per via dell'allarme lanciato dai due piloti, non possa essere correlabile alla caduta del DC-9 dell'Itavia, poich\u00e9 il rapporto fra effetto (morte dei due testimoni) e danni collaterali (morte di molti spettatori) sarebbe stato decisamente sproporzionato e sconveniente."}
{"id": "526760", "revid": "1543377", "url": "https://it.wikipedia.org/wiki?curid=526760", "title": ".bn", "text": ".bn \u00e8 dominio di primo livello nazionale (ccTLD) assegnato al Brunei.\n\u00c8 amministrato da Jabatan Telekom Brunei.\nInoltre \u00e8 disponibile anche come:"}
{"id": "526763", "revid": "36426", "url": "https://it.wikipedia.org/wiki?curid=526763", "title": "Palazzo di San Clemente", "text": "Il palazzo di San Clemente o Casino Guadagni o anche palazzo del Pretendente, \u00e8 un edificio storico di Firenze, situato in via Pier Antonio Micheli 2 all'angolo con via Gino Capponi 15.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nEra qui nel Cinquecento il casino di don Luigi di Toledo, fratello della granduchessa Eleonora, ricco di un grande spazio verde sistemato a giardino (oggi pressoch\u00e9 scomparso), con grandi fontane e statue dovute, secondo quanto testimonia Giorgio Vasari (nella vita di Jacopo Sansovino), allo scultore Francesco Camilliani, allievo di Baccio Bandinelli (per questo spazio era tra l'altro stata realizzata la grandiosa fontana venduta nel 1574 al senato palermitano e oggi collocata in piazza Pretoria). Di tale sistemazione testimonia la pianta di Firenze di Stefano Buonsignori, del 1584.\nL'attuale palazzo \u00e8 invece un grandioso complesso del Seicento, sorto come casino sulla pi\u00f9 antica costruzione, radicalmente trasformata con i suoi spazi di pertinenza ad opera di Felice Gamberai su progetto di Gherardo Silvani attorno alla met\u00e0 del secolo (e a partire dal 1644 circa) su commissione della famiglia Guadagni, alla quale la propriet\u00e0 era pervenuta nel 1634 tramite Ortensia Guadagni, vedova Salviati. L'edificio aveva dunque le caratteristiche sia di palazzo cittadino, sia di villa suburbana, in una nuova tipologia edilizia allora di gran moda chiamata dei \"casini\". Un casino era di fatto una villa in citt\u00e0: non disponeva di un piano nobile come i palazzi, ma la vita familiare si svolgeva prevalentemente al pian terreno, in stretto contatto con il giardino, che divenne un elemento essenziale di queste abitazioni. Il Silvani caratterizz\u00f2 in particolar modo il lato sud dell'edificio, che presenta una sequenza prospettica di volumi, con una terrazza in rientranza assolutamente singolare e il prolungamento di un piano del corpo centrale, quasi a formare una torretta, e l'insieme crea un gioco scenografico di sipari (la soluzione si riproduce in minor scala anche sul lato nord verso il giardino). Sul lato ovest del parco esiste ancora una grande loggia realizzata in quegli anni, che \"filtrava\" il passaggio dall'edificio al giardino.\nNel 1777 la propriet\u00e0 pass\u00f2 al principe Carlo Edoardo Stuart conte d'Albany, pretendente al trono d'Inghilterra (da questo una delle denominazioni dell'edificio), e alla sua consorte Luisa von Stolberg, cantata e amata da Vittorio Alfieri. Lo Stuart, dopo essere stato sconfitto nella battaglia di Culloden (1746), si rec\u00f2 in Francia e poi in Italia, dove si ferm\u00f2 a Roma prima di approdare a Firenze. Qui ebbe come avversario il console inglese Horace Mann, che teneva una ritrovo intellettuale nel palazzo affittato in via Santo Spirito.\nAlla sua morte a Simone Velluti Zati duca di San Clemente. Nel periodo di questa propriet\u00e0 fu saltuariamente affittato e vi ebbero provvisoria dimora nel 1822 il principe Nicola Demidoff e, pi\u00f9 tardi, il marchese di Normanby, diplomatico inglese presso la corte.\nAttorno al 1865 il complesso sub\u00ec una significativa trasformazione in relazione all'apertura della nuova via Pier Antonio Micheli che necessariamente comport\u00f2 la riconfigurazione del fianco sud che guardava in direzione dell'Annunziata, come documentato da vari disegni conservati presso l'Archivio storico del Comune di Firenze firmati dall'architetto Felice Francolini.\nVenduto nel 1962 dai Velluti Zati di San Clemente a una societ\u00e0 privata, il complesso fu oggetto di un progetto che lo avrebbe voluto adattato ad albergo di lusso, poi di un intervento sul giardino per una sua trasformazione in parcheggio pubblico, con conseguente abbattimento delle alberature fortunatamente sospeso per le segnalazioni dei cittadini e il conseguente intervento del soprintendente ai Monumenti Guido Morozzi.\nCos\u00ec Mazzino Fossi riassume le caratteristiche salienti del palazzo e gli interventi novecenteschi che lo hanno interessato a pi\u00f9 riprese: \"L'affacciamento a via Micheli appare pi\u00f9 tardo, del XVIII secolo almeno, ed \u00e8 assai restaurato. Sul retro della via Capponi \u00e8 una maestosa facciata, con ricco loggiato, che si affaccia su di un grande giardino limitato dalle vie Micheli e Venezia: \u00e8 ricchissimo di piante anche di alto fusto. Nel 1926 risulta la ripulitura e la coloritura della facciata; nel 1928 ingrandimento delle finestre del sottosuolo su via Capponi; alla fine del 1928 furono divisi due saloni per ricavarci un quartiere; nel 1929 apertura di tre finestre di mezzanino uguali alle altre esistenti (come quelle centrali nello spazio fra le due porte)\". Non risulta invece la data nel quale il portone su via Micheli, tamponato e ancora murato nella fotografia proposta da Gino Chierici, fu riaperto per recuperare l'originario ingresso agli ambienti.\nGli ambienti che guardavano su via Capponi (forse costruiti proprio come studi d'artista) precedentemente all'erezione del nuovo palazzo avevano ospitato gli studi dei pittori Girolamo Macchietti, Gregorio Pagani e Lodovico Cardi detto il Cigoli.\nAttualmente l'edificio ospita la sede di Architettura della Biblioteca di Scienze Tecnologiche dell'Universit\u00e0 di Firenze. La carenza di manutenzione non rende giustizia alla ricchezza, alla storia e all'unicit\u00e0 di questo palazzo fiorentino.\nDescrizione.\nEsterno.\nIl lato su via Micheli presenta l'entrata oggi principale del palazzo, un tempo riservata alle carrozze. Al piano terra l'edificio ha un andamento allineato con la strada, poi al primo piano si divide in due avancorpi laterali intervallati da una terrazza; il corpo centrale si alza per un ulteriore piano, creando un singolare effetto di pieni e vuoti.\nIn facciata il portone centrale presenta un profilo delimitato da bugnato e un timpano semicorcolare; \u00e8 affiancato da due finestre inginocchiate con frontone spezzato, dello stesso tipo che si incontra su via Gino Capponi; su quest'ultima strada, dove si apre un portone con un vano scale secondario, il palazzo presenta un prospetto pi\u00f9 lungo ma di struttura e decorazione pi\u00f9 semplice. Ai piani superiori e ai mezzanini sono allineate finestre con cornici, mentre il balcone presenta un balaustra decorata da due urne scolpite con teste leonine.\nVerso il giardino si apre la loggetta con tre arcate a tutto sesto su pilastri, sulla quale si doveva aprire il belvedere, decorato da lesene, finestre centinate e una finestra centrale a serliana.\nInterno.\nDa via Micheli si accede a un vano di atrio, usato per lo stazionamento temporaneo delle carrozze, come suggeriscono i due portoni laterali alle estremit\u00e0, larghi abbastanza da far passare le vetture per poi farne scendere gli occupanti davanti all'ingresso principale. In questo vano si nota un elegante prospetto ad arco sostenuto da colonne in pietra serena, e decorato da oculi e finestre incorniciate; dietro di esso una volta a crociera copre un interspazio prima dell'ingresso vero e proprio; le finestrelle interne sono disposte in modo da mostrare quadretti affrescati sul soffitto di stanzette del mezzanino che prendono luce da questo vano.\nPassata la soglia con triplo portale ad arco si entra in una grande stanza con un maestroso lampadario in legno scolpito e dorato. Il soffitto \u00e8 coperto da grottesche seicentesche, dipinte all'epoca dei Guadagni. Tra le fantasiose figurine si trovano al centro della volta due rappresentazioni di paesaggi e una figura allegorica della \"Giustizia\" con altri personaggi e angeli. Il grande stemma sulla parete nord \u00e8 del \"Pretendente\" Stuart, e riporta in chiave araldica i suoi antenati sui quali basava le sue pretese dinastiche (si notino le tre pantera in campa azzurro, emblema dell'Inghilterra, l'arpa d'Irlanda e il leone rampante di Scozia). Il leone rampante coronato e l'unicorno sono pure emblemi dello stemma reale del Regno Unito e rappresentano rispettivamente Inghilterra e Scozia.\nLa biblioteca.\nNel vano successivo si trova un affresco con una personificazione della \"Fede\" sul soffitto e l'accesso alle scale, pure queste decorate da affreschi a monocromo e puttini nelle cupolette dei pianerottoli. Da qui si accede allodierna biblioteca, decorata da un ciclo sette-ottocentesco di affreschi di autori ignoti e di diversi periodi.\nLa prima stanza, illuminata dalle ampie finestre sul giardino, presenta sul soffitto l'affresco pi\u00f9 famoso di quelli del palazzo, \"San Martino che dona il mantello a un povero\" di Baldassarre Franceschini detto il Volterrano, eseguito nel Seicento per il suo committente e protettore Vieri Guadagni. La grande scena mostra l'influsso di Pieter Paul Rubens, con una verosimile prospettiva dal basso verso l'alto e un notevole uso del colore con tonalit\u00e0 a volte tenui e opaline a volte crude e cangianti.\nLa seconda sala, divisa da due file di colonne, ha una sobria decorazione a stucchi bianchi e dei portali sfarzosi verso le sale attigue e verso la loggetta esterna.\nCon la terza sala inizia il ciclo di affreschi vero e proprio, dove le prime sale che si incontrano sono quelle pi\u00f9 recenti, affrescate nell'Ottocento con scene guerresche e mitologiche. La terza sala si ispira all'architettura romana, con pitture di Luigi Ademollo a monocromo che riproducono efficacemente dei bassorilievi, e scene dipinte della storia romana; sul soffitto alcune figure allegoriche recano in mano la corona d'alloro simbolo di vittoria.\nNella quarta sala invece sono raffigurate scene della \"Guerra di Troia\", anche qui circondate da affreschi in monocromo che riproducono il marmo scolpito (particolarmente significativi i tre medaglioni al centro del soffitto), mentre sulle paresti si trovano delle erme monocromatiche con armi e altri oggetti legati alla vita militare.\nDalla quinta sala le stanze diventano pi\u00f9 piccole e si succedono in due file orizzontali di tre stanze ciascuna. Da qui inoltre le pitture sono pi\u00f9 antiche e risalgono al XVIII secolo. La quinta sala \u00e8 quindi quella centrale, e viene detta anche \"Sala dei Busti\", per i busti dipinti che decorano le pareti, inseriti in complicate cornici e finte architetture, nelle quali compaiono ancora simboli militari. Il soffitto \u00e8 decorato da figure allegoriche.\nLa sala di destra, o \"Sala delle rovine\" \u00e8 forse una delle pi\u00f9 scenografiche, anche se oggi \u00e8 molto penalizzata dagli scaffali della biblioteca che ne celano le pareti. Fu concepita come un'unica superficie pittorica, con gli spigoli arrotondati da una volta a schifo, sulla quale vennero raffigurati paesaggi con rovine classiche, tanto in voga nel Settecento. Le scene si susseguono senza soluzione di continuit\u00e0 e particolari accorgimenti prospettici danno l'illusione di trovarsi al centro di un paesaggio ideale. Sul soffitto, come se si trattasse di un cielo reale, si affacciano divinit\u00e0 mitologiche e muse.\nLa sala di sinistra non \u00e8 accessibile. Proseguendo, dove sono sistemati gli uffici della biblioteca, si incontrano altre tre sale. La prima, detta anche \"Sala delle Colonne\", \u00e8 caratterizzata da solenni architetture dipinte che alludono a un vano molto pi\u00f9 grande diviso da un colonnato e con la trabeazione decorata da esedre, urne ed archi. Anche in questa sala la presenza degli scaffali sminuisce notevolmente l'effetto scenico. Il soffitto, particolarmente scuro perch\u00e9 ancora non restaurato, contiene anche qui altre figure mitologiche.\nLa sala a destra, usata come deposito, ha una decorazione dove compaiono notevoli quantit\u00e0 di foglia d'oro. Sulle pareti sono stati riprodotti stucchi in pittura, con mascheroni e cornici. Tra le allegorie dipinte sul soffitto si riconoscono il \"Tempo\" e la \"Gloria\".\nL'ultima sala, quella di destra, \u00e8 coperta di pitture che anche qui riproducono rovine, inserite per\u00f2 in paesaggi pittoreschi dove compaiono anche figurine di popolani. Anche le porte dipinte presentano paesaggi analoghi. La forte luce proveniente dal giardino d\u00e0 una particolare vividezza alle scene rappresentate.\nIl primo piano.\nEssendo la struttura del palazzo nata per ospitare al pian terreno le sue sale principali, il primo piano \u00e8 decorato in maniera molto pi\u00f9 sobria, con pitture a monocromo che simulano cornici e stucchi in stile neoclassico. Un'eccezione \u00e8 rappresentata dalla loggetta che d\u00e0 su terrazzino, dove si trova un'apologia della famiglia Guadagni in chiave araldica: a partire dalla parete centrale dei putti sorreggono i blasoni dei membri familiari con quelli delle famiglie delle consorti legatesi nel tempo. La rappresentazione \u00e8 completata da vedute a \"volo d'uccello\" delle principali propriet\u00e0 e tenute dei Guadagni, oltre a figure di contorno quali finti bassorilievi, frutta, animali, ghirlande, uccelli e fiori.\nIl giardino.\nLuigi di Toledo alla met\u00e0 del Cinquecento realizz\u00f2 nell'area che si estendeva da via Gino Capponi a via Lamarmora un grande giardino, che secondo Giorgio Vasari non aveva \"pari in Fiorenza, n\u00e9 forse in Italia\".\nQuesto giardino era adornato dal 1554 dalla magnifica Fontana Pretoria, fatta costruire da Don Pedro di Toledo a Francesco Camilliani, discepolo di Baccio Bandinelli, e Michelangelo Naccherino. Adornata da una grande vasca circolare a pi\u00f9 piani, conteneva delle scalinate balaustrate per la vasca centrale sospesa e un grande numero di statue a grandezza naturale, molto lodate dal Vasari che rest\u00f2 in particolare colpito da una personificazione del Mugnone. La circonferenza era di 133 metri e l'altezza massima di 4.\nIl giardino era inoltre decorato con statue, panchine e da due vaste ragnaie (cio\u00e8 zone boscose dove venivano tese delle reti per imprigionare piccoli volatili) segnate da ampi viali.\nIl giardino non ebbe lunga vita, infatti nel 1573 venne venduta, smontata e inviata a Palermo la monumentale fontana (dove ancora oggi fa bella mostra di s\u00e9) e il terreno riconvertito ad uso agricolo. Nei secoli successivi venne in parte ricreato, sebbene con uno stile pi\u00f9 sobrio.\nCon Firenze capitale (1865-1871) il giardino venne ridimensionato a causa della nuova configurazione urbanistica della zona. Lo stato attuale appare oggi del tutto carente di manutenzione sia delle specie arboree sia degli arredi (statue, panchine, elementi di decoro). Una pavimentazione in asfalto degli anni settanta ha coperto l'antico prato antistante la loggia laterale al piano terreno."}
{"id": "526764", "revid": "767487", "url": "https://it.wikipedia.org/wiki?curid=526764", "title": "Palazzo Frescobaldi", "text": "Palazzo Frescobaldi si trova a Firenze in via Santo Spirito, 11-13.\nStoria e descrizione.\nFin dal XVI secolo la famiglia Frescobaldi possedeva in via Santo Spirito (il \"fondaccio di Santo Spirito\") alcuni edifici, uno dei quali era conosciuto anche come \"Casa del Cortile\", cos\u00ec chiamato per il vasto giardino interno; in seguito questi possedimenti (torri, casi medievali e rinascimentali) furono unificati dando vita all'attuale palazzo, tra il 1621 e il 1644, su iniziativa di Matteo Frescobaldi.\nDietro la facciata pi\u00f9 moderna venne quindi a essere realizzata una residenza pi\u00f9 spaziosa e funzionale, sebbene non furono completamente cancellati alcuni segni delle strutture precedenti, come i piccoli cortili con pozzi. Al primo e secondo piano vennero quindi edificati grandi appartamenti signorili, mentre il pian terreno, che maggiormente mantenne l'aspetto primitivo, era destinato a botteghe ed attivit\u00e0 commerciali, funzione che in parte svolge anche oggi.\nDal portale si accede a un androne con cancello, che immette in un piccolo cortile decorato da colonne, archi ellittici ed un busto nel timpano dell'apertura principale. Da questo ambiente attraverso un altro corridoio voltato si accede al giardino interno.\nIl giardino Frescobaldi.\nDel giardino non abbiamo notizie certe ma sicuramente era caratterizzato per avere come sfondo la magnifica architettura del campanile e della basilica di Santo Spirito, gi\u00e0 finanziata a suo tempo proprio da Stoldo di Lamberto Frescobaldi ed eretta su alcuni terreni da lui donati.\nL'area verde nell'Ottocento era divisa in quattro parti con al centro una fontana barocca con concrezioni spugnose, che oggi si trova addossata alla parte posteriore e fa da sfondo all'insieme. Oggi, secondo la ristrutturazione di fine del XIX secolo, \u00e8 presente un unico ampio spazio erboso, circondato da un vialetto e rallegrato da piante d'azalee. Non sono molte le decorazioni lapidee, ma resta una statua del dio \"Pan\" in pietra serena, e quelle di due cani da guardia, forse un tempo sui piedritti di una cancellata. Per un certo periodo il centro dell'aiuola \u00e8 stato decorato da due sculture bronzee dell'artista contemporaneo Arnaldo Pomodoro, oggi rimosse.\nAltri palazzi dei Frescobaldi.\nI Frescobaldi possedettero numerosi palazzi nella zona vicino al Ponte di Santa Trinita, nella piazza che ora porta il loro nome. Il palazzo che sorgeva dove oggi esiste il Palazzo della Missione, accanto al ponte, era il principale della famiglia, ma venne pi\u00f9 volte distrutto. Appartenne loro anche il palazzo accanto, dall'aspetto medievale con la pietra a vista."}
{"id": "526766", "revid": "767487", "url": "https://it.wikipedia.org/wiki?curid=526766", "title": "Palazzo dei Cartelloni", "text": "Il palazzo dei Cartelloni, nome comune di palazzo Viviani, si trova in via Sant'Antonino 11 a Firenze.\nStoria e descrizione.\nFin dal XV secolo nel sito del palazzo esistevano le case dei Del Giocondo, che probabilmente commissionarono a Leonardo da Vinci il ritratto della \"Monna Lisa\" e che proprio dalla loro famiglia prese il nome di \"Gioconda\".\nIl palazzo presenta vari elementi decisamente insoliti. Il primo, pi\u00f9 vistoso, sono le grandi epigrafi in latino, originali per le dimensioni e la lunghezza dell'iscrizione, fatte apporre nel 1693-1694 sulla facciata dal proprietario, il matematico Vincenzo Viviani, per celebrare e lodare l'intera vita e le scoperte del proprio maestro Galileo Galilei: da queste deriva il nome del palazzo, che costituisce una sorta di irripetibile \"architettura parlante\".\nLa seconda stranezza \u00e8 la presenza di un palazzo nobiliare in questa stretta via, sede piuttosto di abitazioni minute fin dal Medioevo; il palazzo inoltre, per la presenza di spigoli rinforzati in bugnato nella parte centrale della facciata, d\u00e0 l'impressione di essere pi\u00f9 piccolo di quanto non sia, in quanto i due corpi laterali vengono di solito scambiati per edifici attigui indipendenti.\nL'epoca di Vincenzo Viviani.\nL'architettura complessiva del palazzo \u00e8 dovuta a Giovan Battista Nelli, che fu incaricato da Vincenzo Viviani di unificare alcune case da lui acquistate grazie alle onorificenze e le munifiche ricompense ricevute da Luigi XIV di Francia. I lavori si protrassero tra il 1686 e il 1697. La memoria a Galileo venne tributata dal Viviani come segno di profonda gratitudine, in un'epoca in cui lo scienziato pisano non era ancora stato tributato pubblicamente con un monumento funebre. Sul portale venne allora inserito il busto di Galileo, scolpito da Giovan Battista Foggini copiando un esemplare precedente eseguito in terracotta da Giovanni Caccini nel 1610, affiancato da due bassorilievi derivati da una medaglia commemorativa creata dal Foggini su incarico di Vincenzo Viviani, con alcune delle pi\u00f9 importanti scoperte dello scienziato: il cannocchiale, la scoperta dei pianeti medicei, della macchie solari, della misura della longitudine in mare, lo studio del moto dei proiettili e della resistenza dei solidi. Ai lati del portale si trovano poi i due grandi \"cartelloni\", le cui fitte epigrafi, opera appositamente composta dal Viviani stesso, ricordano in latino le maggiori scoperte di Galileo e sottolineano il suo carattere giusto e devoto.\nAltri proprietari.\nDopo la morte del Viviani (1703) il palazzo fu ereditato da suo nipote, l'abate Paolo Panzanini, e poi acquistato nel 1733 dal figlio omonimo dell'architetto che lo aveva costruito, Giovan Battista Clemente Nelli. Il nuovo proprietario si preoccup\u00f2 di far pubblicare le iscrizioni della facciata nella sua opera \"Vita e commercio letterario di Galileo Galilei\" (edito nel 1793), e si prese la cura di salvare dalla dispersione o dalla distruzione molti dei libri appartenuti al Viviani, inclusi alcuni manoscritti. Fece inoltre apporre, nella parte alta della facciata, lo stemma araldico dei Viviani Franchi, secondo le ultime volont\u00e0 di Vincenzo Viviani.\nIl palazzo pass\u00f2 poi ai Sermolli (diventati poi Pichi Sermolli) e alla famiglia Loria. Le stanze del palazzo vennero molto rimaneggiate nei secoli. Alcune presentano dei pregevoli soffitti a cassettoni, probabilmente risalenti al XIX secolo, ed affreschi. Le pitture presentano temi tipici all'epoca ottocentesca, come paesaggi romantici, grottesche, scene bucoliche. Al primo piano una stanza presenta un affresco su tutta la superficie che simula un pergolato in \"trompe-l'\u0153il\", con un albero d'ulivo sullo sfondo.\nOggi \u00e8 sede della scuola d'arte americana Studio Art Center International (SACI).\nIl giardino.\nAll'interno dell'edificio si trova un piccolo giardino di impostazione classicheggiante recentemente restaurato, con siepi, alberi e una vasca circolare. Sul muro di fondo una doppia scalinata a tenaglia conduce a un livello superiore."}
{"id": "526767", "revid": "767487", "url": "https://it.wikipedia.org/wiki?curid=526767", "title": "Palazzo Budini Gattai", "text": "Palazzo Budini Gattai, gi\u00e0 palazzo Grifoni, si trova a Firenze in via de' Servi 51, angolo con piazza Santissima Annunziata.\nStoria.\nPreesistenze.\nAnticamente in questo sito esistevano alcuni terreni che dal 1250 appartenevano all'ordine dei Servi di Maria, domiciliati nell'antistante basilica della Santissima Annunziata: qui si tenevano gi\u00e0 anticamente la festa della Rificolona, dove si omaggiava la Madonna con una lanterna accesa tenuta legata a una canna, e i festeggiamenti per l'Annunciazione che avevano luogo per il capodanno fiorentino, il 25 marzo.\nRisale al 1464 la decisione del priore generale dell'ordine di vendere alcuni terreni a cittadini che volessero edificarvi palazzi, e fu Antonio di Puccio Pucci ad acquistarlo per costruirvi cinque case, delle quali solo quella in posizione angolare fu effettivamente edificata. I servi di Maria, vedendo che i patti per la costruzione degli edifici non venivano rispettati, si riappropriarono dei terreni e affittarono l'unica casa a Roberto de' Ricci.\nLa fabbrica dell'Ammannati.\nUgolino di Jacopo Grifoni, detto \"'l'Altopascio\", il segretario del duca Cosimo I de 'Medici, che aveva acquisito recentemente abbastanza ricchezze, compr\u00f2 nel 1549 la casa che si trovava in quell'isolato, al fine di demolirla e sostituirla con un edificio che desse lustro alla sua famiglia, rafforzando la sua ascesa politica.\nIl progetto iniziato da Giuliano di Baccio d'Agnolo nel 1563 (lo stesso architetto responsabile del palazzo di Famiglia a San Miniato) e fu proseguito alla sua morte da Bartolomeo Ammannati (nonostante una parte della letteratura, sulla base di quanto riferito da Giovanni Cinelli, lo riferisca erroneamente a Bernardo Buontalenti) il quale probabilmente si occup\u00f2 anche del progetto del giardino, fino al 1574. Pare che l'Ammannati avesse tratto ispirazione da alcuni progetti che Michelangelo Buonarroti aveva eseguito per case della sua famiglia.\nLa storia della sua costruzione, comunque complessa e che chiama in causa anche altre personalit\u00e0, \u00e8 stata cos\u00ec riassunta da Mazzino Fossi: all'origine sarebbe \"un primo progetto di Giuliano di Baccio d'Agnolo di cui il disegno n. 3454 del gabinetto Disegni e Stampe degli Uffizi \u00e8 un rilievo dell'Ammannati. La costruzione del palazzo (forse abbandonata al piano terreno) ebbe inizio nel 1557. Nel 1563 l'Ammannati fu incaricato della trasformazione e continuazione dell'opera e certamente comp\u00ec il piano terreno e tutta la facciata verso la piazza oltre il cortile. A Buontalenti sarebbe da far risalire la continuazione dell'opera, forse con una certa libert\u00e0, comunque sulla base del progetto dell'Ammannati (si vedano le finestre del primo piano e il portale su via dei Servi). Alla parte scultorea probabilmente partecip\u00f2 il Giambologna. Il palazzo nacque a due piani, il terzo fu aggiunto fra il XVII e il XVIII secolo. Nell'interno non vi \u00e8 pi\u00f9 traccia dei camini e delle porte secondo i disegni dell'Ammannati alla Riccardiana. Il loggiato incompleto e trasformato \u00e8 da porsi in diretto raffronto con il cortile dell'Ammannati a Santo Spirito\".\nNel 1574 il palazzo poteva dirsi terminato, anche se sul lato della piazza non aveva una forma cubica, ma il secondo piano si interrompeva dopo la seconda finestra. Solo nel 1772 Pietro Grifoni commission\u00f2 i lavori che diedero al palazzo la forma attuale. Nell stesso periodo il giardino venne ingrandito e la fontana cinquecentesca fu spostata e sostituita con una a parete dove fu collocata la statua di Venere.\nVicende successive.\nTra il 1710 e il 1772 sono documentati interventi di rinnovamento e ampliamento della propriet\u00e0, che videro tra l'altro il completamento della facciata sulla piazza (prima interrotta al secondo asse del secondo piano) e la decorazione pittorica della cappella (1740 ca.) affidata a Giovanni Domenico Ferretti. La fabbrica, passata nell'anno 1800 dai Grifoni ai Riccardi (per estinzione della famiglia), fu abitata nel 1832 da Carolina Bonaparte vedova Murat. Pervenne nel 1847 ai Mannelli in via ereditaria, dai quali pass\u00f2 agli Antinori e, nel 1889 ai Budini Gattai.\nIn particolare fu il cavalier Leopoldo Gattai (pi\u00f9 o meno nello stesso periodo in cui suo fratello Gaetano acquistava il palazzo Wilson-Gattai) e suo genero Francesco Budini che, poco dopo l'acquisto, promossero un rinnovamento del palazzo diretto dall'architetto Giuseppe Boccini (1891-1892). Nel corso dei lavori venne creato uno scalone monumentale, venne ripristinata la \"panca da via\", vennero rifatte in gran parte le strutture in pietra e lo stemma dei Grifoni. Inoltre furono completati il fregio a maschere del secondo piano e quello sotto il cornicione, rimasti incompiuti fin dai tempi della costruzione. Risalgono a questo cantiere anche lo scalone a due rampe e le decorazioni pittoriche negli ambienti del piano nobile, che ancora oggi rappresentano uno degli esempi pi\u00f9 significativi del gusto abitativo dei ceti dirigenti fiorentini attorno al 1900.\nNel 1970 nel palazzo pose la propria sede il primo Governo regionale della Toscana che quivi \u00e8 rimasto fino alla fine del secolo XX, come Giunta provinciale e Presidenza della Regione Toscana. Nell'atrio del palazzo l'evento \u00e8 ricordato da una lapide in marmo del Monte Altissimo sormontata da una scultura di cavallo alato, il Pegaso simbolo della Regione.\nDopo essere stato sede della Regione, dal marzo 2010 il palazzo ospita negli ambienti del piano nobile la fototeca del Kunsthistorisches Institut in Florenz.\nI Budini-Gattai sono a tutt'oggi i proprietari del complesso (e anche dell'attiguo Loggiato dei Servi di Maria) e viene affittato per convegni ed eventi speciali.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nEsterno.\nLa facciata si presenta organizzata su tre piani, serrati fra robuste bugnature angolari e suddivisi da ornati e fregi marcapiano, decorati al livello inferiore da triglifi e metope con bucrani e p\u00e0tere, al livello mediano da maschere teatrali e a quello del cornicione da grifoni, in omaggio al committente. Il paramento murario esterno \u00e8 in mattoni a vista, rappresentando un esemplare quasi unico a Firenze dove l'uso del laterizio, soprattutto in un edificio monumentale, non si era mai affermato: tale soluzione progettuale \u00e8 generalmente attribuita al soggiorno di Ammannati a Roma dove erano stati eseguiti alcuni importanti edifici in laterizio a vista, come palazzo Farnese e villa Giulia spesso con motivi decorativi policromi. Anche nel palazzo Grifoni, proprio nella fase costruttiva riferibile ad Ammannati (1563-1573), furono utilizzate losanghe, motivi circolari e rettangolari ottenuti con lo slittamento dei giunti o con l'uso di mattoni rossi alternati a mattoni color ocra, anche se alcune reintegrazioni ottocentesche hanno alterato e reso illeggibile il tessuto delle decorazioni.. Da segnalare inoltre il ricco cornicione terminale a mensole con un bel fregio, e le ugualmente belle finestre a timpano e piattabanda. Il portale ad arco \u00e8 incorniciato da una raggiera, oltre la quale \u00e8 un'alta fascia con decorazioni encomiastiche con i simboli di Cosimo I (il capricorno, la tartaruga con la vela), oltre la quale si apre una finestra a serliana, con colonne ioniche scanalate, sovrastata dallo stemma della famiglia Grifoni.\nLa facciata sulla piazza, dotata nel progetto originario di un portale poi non realizzato e sostituito da una finestra inginocchiata e incorniciata da un ampio bugnato, composto da una piattabanda e due file di bugne orizzontali per lato, coi giunti ritmicamente sfasati, che creano una movimentata linea spezzata; ripropone inoltre al primo piano il tema della serliana, che incornicia un'unica apertura ad arco tra due spazi nicchie incorniciate da semicolonne e architravi; il tutto racchiuso in una mostra rettangolare di pietra, animata nella parte superiore da una profilatura interna speculare e cornice superiore.\n\"\u00c8 un edificio di solida architettura, coi vuoti felicemente spaziati nelle compatte superfici murali, con originali e composti motivi decorativi (tipico il pannello sul portale in via dei Servi, eseguito con la tecnica della scultura in legno), ma anche con qualche sconcertante incoerenza, come la composizione centrale del fronte sulla piazza, che sembra l'avanzo di una fabbrica scomparsa, l\u00ec applicato per conservarne il ricordo. Altra stranezza si riscontra nelle finestre delle due facciate, i cui timpani differiscono fra loro per particolari non percettibili a prima vista\" (Chierici).\nInterno.\nAll'interno spiccano lo scalone a due rampe e le decorazioni pittoriche negli ambienti del piano nobile di Augusto Burchi, Giulio Bargellini e Galileo Chini (1892-1894).\nGiardini.\nLa facciata verso il cortile mostra al primo piano tre archi tamponati a tutto sesto su semicolonne con capitelli ionici, nel colore tipico della pietra serena che spiccano sul laterizio rossiccio. Questa loggia superiore \u00e8 una reinvenzione libera del motivo della serliana, presente anche in un'altra opera dell'Ammannati, cio\u00e8 uno dei chiostri della basilica di Santo Spirito.\nDi notevole rilievo anche il giardino all'italiana interno, probabilmente definito nella struttura gi\u00e0 attorno al 1573 e quindi sempre riconducibile a un progetto di Bartolomeo Ammannati.\nAnticamente il giardino era rinomato per il suo corredo scultoreo. L'attuale giardino, ulteriormente modificato alla fine dell'800 si presenta attualmente sistemato con aiuole curvilinee e ospita belle collezioni di camelie e azalee dalle splendide fioriture primaverili.\nPeculiare \u00e8 la fontana cinquecentesca ricostruita nel Settecento sulla parete laterale e impreziosita da concrezioni spugnose e dalle statue manieriste di \"Venere e i mostri marini\", dello scultore Giovanni Bandini, documentate come commissionate dal Grifoni. Un tempo faceva parte del gruppo anche un \"Giasone\"\nAltri elementi decorativi del giardino sono la bella serra in ferro e vetro risalente al 1892 circa, il boschetto di banani e il cosiddetto \"Monumento all'albero scomparso\" realizzato nel 1908 in ricordo di un esemplare secolare di Laurus camphora seccatosi durante l'inverno.\nL'alloro delinea il muro di cinta del giardino, mentre le siepi sono delimitate dal bosso. Nella serra \u00e8 collocata una fontana rivestita da spugne e conchiglie e forse opera dell'Ammannati.\nLa finestra sempre aperta.\nEsiste una curiosa leggenda di fantasmi sulla stanza che corrisponde all'ultima finestra di destra dell'ultimo piano, circa una nobildonna che da l\u00ec aspettava il ritorno del suo amato partito per la guerra, seduta a cucire su una panca accanto alla finestra. L'uomo non fece mai ritorno e la donna rimase attaccata a quella stanza e alla vista da quella finestra finch\u00e9 non mor\u00ec. Portando via il suo corpo dopo il decesso qualcuno prov\u00f2 a chiudere la finestra, ma si scaten\u00f2 un putiferio che costrinse i parenti a riaprire la finestra e da allora sarebbe sempre stata mantenuta almeno socchiusa, con le persiane alzate per permettere di guardare sempre la piazza.\nAll'origine della leggenda pu\u00f2 esserci stata la fantasia accesa dal punto verso cui rivolge lo sguardo la statua equestre di Ferdinando I de' Medici collocata davanti al palazzo, che si dice coincidesse con la finestra della camera di una donna di Casa Grifoni amata clandestinamente, obbligata dal marito a tenere sempre la finestra chiusa. Si tratta solo di una leggenda, perch\u00e9 come dimostra un disegno quella parte del palazzo fu ultimata solo nel Settecento. Fu forse in quel periodo che nacque la leggenda, fondendosi con la storia di Lisabetta Capponi, moglie di Pier Gaetano Grifoni, che suscit\u00f2 gli omaggi amorosi, tra gli altri, di Horace Walpole, il gentiluomo inglese che spesso ricorda la bella \"grifona\" nella sua corrispondenza con Horace Mann.\nQualunque sia l'origine della leggenda e qualsiasi pezzo di realt\u00e0 contenga o meno, effettivamente la finestra in questione ha sempre almeno una persiana socchiusa."}
{"id": "526768", "revid": "287204", "url": "https://it.wikipedia.org/wiki?curid=526768", "title": "Giardino dell'Orticoltura", "text": "Il giardino dell'Orticoltura o dell'Orticultura \u00e8 un giardino di Firenze che si trova in via Bolognese 17, con un ingresso prospiciente a via Vittorio Emanuele.\nStoria e descrizione.\nNel 1852, constatato il diffondersi della pratica per l'arte del giardinaggio, l'Accademia dei Georgofili nomin\u00f2 una commissione con l'incarico di formare in Toscana una societ\u00e0 d'orticoltura: la Societ\u00e0 Toscana di Orticoltura. Da qui nasce l'esigenza dell'attivazione di un orto o giardino sperimentale, che si concretizz\u00f2 nel 1859, anno in cui alla Societ\u00e0, venne concesso in enfiteusi un terreno posto fuori porta San Gallo all'inizio di via Bolognese di propriet\u00e0 del marchese Ludovico Ginori Lisci e della marchesa Marianna Venturi.\nDopo tre anni di lavoro la Societ\u00e0 aveva realizzato un piantatoio, una vigna ed un pomerio ed aveva impiantato nella parte bassa, verso la citt\u00e0, eccentriche e rare piante ornamentali.\nUn radicale riordinamento del giardino si ebbe a partire dal 1876 con lo scopo principale di poter ospitare future esposizioni nazionali e mostre prestigiose. Nel 1880 la Federazione orticola italiana organizz\u00f2 a Firenze la prima esposizione nazionale e proprio per onorare degnamente l'incarico, la Societ\u00e0 toscana decise di completare il proprio giardino con la costruzione di un tepidario (serra in ferro e vetro) di grandi dimensioni che non aveva precedenti in Italia. Fu promossa una sottoscrizione fra i soci al fine di trovare i fondi necessari alla nuova costruzione. L'incarico di redigere il progetto fu affidato all'ingegnere e architetto Giacomo Roster e realizzato dalle Officine Michelucci di Pistoia, con le colonnine in ghisa della fonderia Lorenzetti, sempre di Pistoia. Il tepidarium \u00e8 a base rettangolare e misura 38,50x17 metri, con una superficie coperta che tocca il 650 m2. L'interno, che era riscaldato da stufe, \u00e8 abbellito da due vasche con nicchie decorate da rocce spugnose, un omaggio all'architettura manierista, opera dell'intagliatore fiorentino Francesco Marini. In totale vennero assemblati ben 9.700 pezzi, con otto tonnellate di ferro cilindrato che sostengono la struttura. Dopo l'inaugurazione del 19 maggio 1880, il cronista de La Nazione lo defin\u00ec \"palazzo di cristallo\".\nL'attivit\u00e0 promotrice della Societ\u00e0 s'intensific\u00f2 ulteriormente con l'esposizione organizzata nel 1887, in questa occasione il giardino venne arricchito dalla presenza di un caff\u00e8 restaurant e da una seconda serra, proveniente dal giardino Demidoff di San Donato.\nNel 1911, il giardino fu nuovamente teatro di una grande mostra internazionale di floricoltura per le celebrazioni promosse dal comune di Firenze nell'ambito del cinquantenario dell'Unit\u00e0 d'Italia. In tale occasione furono operate delle considerevoli modifiche alcune delle quali si conservano tutt'oggi, il cavalcavia sulla ferrovia, l'ingrandimento del viale d'accesso, la decorazione del cancello con stendardi e la costruzione della Loggetta Bondi da parte della Manifattura di Signa. Con nuovi padiglioni addossati al muro si poterono accogliere le esposizioni di libri, ceramiche, attrezzi da giardino e fotografie dell'epoca. alcuni padiglioni erano dedicati alle piante ad alto fusto ed uno unicamente alle rose. Oltre ai numerosi ospiti stranieri, per la prima volta a Firenze, fecero la parte del leone gli esemplari provenienti dalle collezioni dei fiorentini Carlo Ridolfi e Carlo Torrigiani.\nCon la prima guerra mondiale cominci\u00f2 un lento ma inesorabile declino dell'attivit\u00e0 della Societ\u00e0 toscana d'orticoltura: perci\u00f2, nel 1930 il giardino venne acquistato dal Comune, che lo destin\u00f2 a giardino pubblico. Il grande tepidario del Roster denunciava un grave stato di abbandono, tanto che il Comune stanzi\u00f2, fra il 1933 e il 1936, dei fondi speciali per il restauro di questo. Il tepidario sub\u00ec di nuovo alcuni danni, specialmente durante la seconda guerra mondiale; recentemente, nel 2000, \u00e8 stato restaurato, tornando all'antico splendore.\nAttraverso un passaggio pedonale oltre la ferrovia si accede al cosiddetto \"giardino degli orti del Parnaso\", una piccola area verde posta su un dislivello panoramico, dove spicca una fontana a forma di serpente o drago, che si snoda fantasiosamente sulla scalinata. Questo giardino, in particolare la zona vicino all'ingresso da via Trento, \u00e8 uno dei migliori punti della citt\u00e0 per vedere \"I Fochi di San Giovanni\", lo spettacolo pirotecnico che si tiene ogni anno il 24 giugno per la festa di San Giovanni, patrono di Firenze. In questo giardino ha sede il Giardino dei Giusti sulla falsariga di quello esistente a Gerusalemme.\nLa serra oggi \u00e8 utilizzata per eventi, aperitivi, party ed attivit\u00e0 culturali, come per esempio l'iniziativa \"Un t\u00e8 con le farfalle\".\nMentre il Giardino ospita anche la Biblioteca comunale dell'Orticoltura.\nNel giardino sono state girate alcune scene dei film \"Amici miei - Atto II\u00ba\" di Mario Monicelli (1982) e \"Sotto una buona stella\" di Carlo Verdone (2014). Inoltre nel 2021 la Loggetta Bondi \u00e8 stata location di un video musicale dell'ensemble messicano \"Mariachi el Magnifico de Florencia\"."}
{"id": "526773", "revid": "115590886", "url": "https://it.wikipedia.org/wiki?curid=526773", "title": "Emozioni perturbatrici", "text": "Per il Buddhismo le emozioni perturbatrici sono le principali artefici delle sofferenze dell'uomo. Esse sono create dall'uomo stesso sotto l'influsso di ira, ignoranza e attaccamento.\nPremessa.\nSecondo la dottrina buddhista la mente dell'uomo \u00e8 per natura chiara e assetata di conoscenza. In quanto tale, assimila ogni cosa, buona o cattiva che sia. Fra le molte cose assimilate, la persona capace di conoscenza, assimilativa ed investigatrice pu\u00f2 e deve discriminare ci\u00f2 che \u00e8 giusto da ci\u00f2 che non lo \u00e8. In tal modo pu\u00f2 comprendere perch\u00e9 debba essere abbandonato ci\u00f2 che \u00e8 sbagliato. \nI fantasmi della nostra mente: quali sono, da dove arrivano.\nNell'insegnamento buddhista la mente della persona \u00e8 turbata da \"emozioni perturbatrici\". Queste sono come spettri della mente, e offuscano e allontanano l'individuo dalla perfetta illuminazione condannandolo alla sofferenza.\nQuesti fantasmi (ira, ignoranza e attaccamento) sono alla base di tutta la sofferenza umana. L'ignoranza in particolare spinge a non avvertire la presenza di questi difetti, a ripeterli e ad attribuire la colpa delle sofferenze che si vivono agli altri esseri senzienti, siano essi umani o divini.\nCi sono tre \"porte\" attraverso cui questi spettri possono agire e sono: il corpo, la parola e la mente. Dare la colpa di qualcosa cui si sia data origine a qualcun altro \u00e8, per esempio, l'azione dell'ignoranza che agisce sulla mente e portando a negare l'evidenza dei fatti. Uccidere animali per sacrificarli a divinit\u00e0 (olocausto) \u00e8 dell'ignoranza per tramite del corpo. Un omicidio passionale, invece, \u00e8 di solito dovuto all'attaccamento.\nLe emozioni perturbatrici sono chiamate anche \"Tre veleni\" e vengono rappresentati da 3 animali: serpente per l'ira, maiale per l'ignoranza e gallo per l'attaccamento.\nLiberarsi dalle emozioni perturbatrici.\nLa persona in preda a queste emozioni \u00e8 in grado di compiere qualsiasi gesto sconsiderato, anche con provocazioni minime che saprebbe gestire senza problemi in altri contesti. Tuttavia la mente dell'individuo \u00e8 in origine chiara, e queste emozioni non sono intrinseche al suo essere e possono venire estirpate per sempre applicando pratiche precise. Applicando la pratica della \"salvezza\" la persona combatter\u00e0 l'ignoranza, con la pratica della meditazione terr\u00e0 sotto controllo l'ira, con quella della comprensione della vacuit\u00e0 si libera dall'attaccamento. L'insegnamento buddhista non manca di ricordare come la vigilanza su s\u00e9 stessi, l'analisi e l'introspezione debbano essere continue, per non ricadere. La societ\u00e0, infatti, ci distrae con messaggi contraddittori o opposti a quanto \u00e8 necessario perseguire per raggiungere la perfetta illuminazione, ovvero uno stato di piena e meravigliosa consapevolezza in cui si \u00e8 liberi dal desiderio e dalla collera."}
{"id": "526778", "revid": "1632387", "url": "https://it.wikipedia.org/wiki?curid=526778", "title": "La lupa", "text": "La lupa \u00e8 una novella di Giovanni Verga. Fu inclusa nella raccolta \"Vita dei campi\" e pubblicata presso Treves nel 1880. \nLa \"lupa\" del titolo \u00e8 una donna caratterizzata da un'alta voracit\u00e0 sessuale, che arriva ad adescare un giovanotto e convincerlo a sposare la figlia solo per poterlo avere in casa con s\u00e9. Il protagonista, esasperato dalle attenzioni della donna e dalla volont\u00e0 di essere fedele alla moglie, arriver\u00e0 a uccidere la lupa.\nIl grande successo spinse Verga a ricavarne un dramma teatrale in un atto, con lo stesso titolo, che fu rappresentato per la prima volta al Teatro Gerbino di Torino il 26 gennaio 1896.\nDal dramma verghiano sono stati tratti due film: uno \"La lupa\" del 1953 diretto da Alberto Lattuada; un altro del 1996 interpretato da Monica Guerritore, \"La lupa\", per la regia di Gabriele Lavia. Inoltre la novella ha ispirato anche il film \"Furia\" di Goffredo Alessandrini del 1947, di cui poi fu realizzato dieci anni dopo un remake ad Hollywood: \"Selvaggio \u00e8 il vento\" diretto da George Cukor.\nAltre opere tratte dalla novella sono:\nTrama.\nLa gn\u00e0 Pina viene chiamata \u201cLupa\u201d dal resto del villaggio per via del suo insaziabile appetito carnale, che la porta a sedurre tutti gli uomini del paese. Occhi neri come il carbone, labbra rosse e carnose, seno vigoroso, alta, pallida e magra, la Lupa incarna una sessualit\u00e0 istintiva e animalesca. Ha una figlia in et\u00e0 da marito, Maricchia, che nessuno vuole sposare per via del disonore rappresentato dalla condotta della madre. Gn\u00e0 Pina si infatua del giovane Nanni, ma i suoi tentativi di seduzione vengono respinti dall'uomo. Arsa dal desiderio inappagato, gn\u00e0 Pina costringe Maricchia a sposare Nanni, in modo da poterlo tenere sempre in casa con s\u00e9. I suoi tentativi di seduzione continuano anche di fronte alla figlia, che si dispera nel disonore. Incapace di resistere alla donna, Nanni si risolve a ucciderla con una scure."}
{"id": "526781", "revid": "1023546", "url": "https://it.wikipedia.org/wiki?curid=526781", "title": "Aralez", "text": "Aralez (anche Arlez; dalla parola \"yarlez\", \"colui che sempre lecca\") \u00e8, nel pantheon mitologico e nelle credenze popolari armene, uno spirito buono dall'aspetto di un cane. Anticamente era certo inteso anche come divinit\u00e0 inferiore. La credenza in questo e in altri spiriti simili risale ad un'epoca molto antica, precedente all'importazione del politeismo dalla Persia, e mantenutosi anche successivamente alla cristianizzazione, iniziata a partire dal I secolo.\nLa sua prerogativa consiste nel leccare i guerrieri feriti o caduti in battaglia, cos\u00ec da guarirli o ridestarli a nuova vita.\nAralez appartiene al gruppo dei Dev, ovvero spiriti sotto forma di animali o met\u00e0 uomini e met\u00e0 animali, i quali possono essere di indole buona, malvagia oppure neutra."}
{"id": "526782", "revid": "119708388", "url": "https://it.wikipedia.org/wiki?curid=526782", "title": "Urmen", "text": "Le Urmen (chiamate anche \"Ursitory\") presso gli zingari polacchi, russi e serbi, sono spiriti femminili che decidono il destino degli uomini al momento della nascita.\nSono immaginate in un gruppo di tre e vestite di bianco. La loro vita \u00e8 legata a tre capelli d'oro che hanno dietro la testa. Generalmente si ritiene che siano legate agli alberi, come se fossero le loro anime. Anticamente dovevano essere le dee del destino, paragonabili alle Parche romane.\nDelle tre, una si ritiene sia buona, un'altra cattiva e la terza neutra. Al momento del parto una maga recita delle preghiera all'ingresso della tenda e si recano loro offerte di cibo per propiziare un destino felice.\nUno scrittore rom, Mat\u00e9o Maximoff, ha scritto un romanzo su di loro intitolato \"Les Ursitory\" (Parigi, 1946) divenuto popolare e adattato in un film."}
{"id": "526785", "revid": "287204", "url": "https://it.wikipedia.org/wiki?curid=526785", "title": "Classifica finale del Tour de France 2006", "text": "Il Tour de France del 2006 \u00e8 stato vinto da Floyd Landis, il quale per\u00f2 era stato trovato positivo al doping (testosterone) dopo la 17\u00aa tappa. Il secondo arrivato, \u00d3scar Pereiro - dopo la squalifica di Landis - per un periodo \u00e8 stato considerato il vincitore, ma nel gennaio 2007 \u00e8 emersa una sua positivit\u00e0 al salbutamolo (un farmaco dopante contro l'asma). L'Unione Ciclistica Internazionale ha fornito un formale permesso retroattivo a Pereiro (per ragioni di salute), ma l'agenzia anti-doping francese AFLD non ha ancora accettato le spiegazioni su questa positivit\u00e0.\n\u00d3scar Pereiro \u00e8 il vincitore ufficiale dell'edizione 2006, dopo la sentenza dell'Agenzia Antidoping USA, datata 20 settembre 2007, che dichiarava colpevole l'ex corridore della Phonak."}
{"id": "526786", "revid": "228587", "url": "https://it.wikipedia.org/wiki?curid=526786", "title": "Devel", "text": "Devel presso gli zingari \u00e8 il nome dell'Ente Supremo.\nSecondo gli zingari \u00e8 un Dio buono e creatore, un Dio personale e creatore, che a seconda dei casi viene identificato con il Dio cristiano o con quello musulmano.\nDopo il contatto con il Cristianesimo, si fa una distinzione fra il \"baro\" o \"phuro devel\" (il \"grande\" o \"vecchio Dio\") e il \"tikno\" o \"tarno devel\" (il \"piccolo\" o \"giovane Dio\"), che \u00e8 Cristo. La parola \"devel\" deriva dal sanscrito \"Deva\" (\"dio\").\nBibliografia.\nFran\u00e7oise Cozannet, \"Zingari. Miti e riti\" in \"Dizionario delle mitologie e delle religioni\". Milano, Rizzoli, 1989. ISBN 881714519X."}
{"id": "526789", "revid": "1543377", "url": "https://it.wikipedia.org/wiki?curid=526789", "title": "Dundra", "text": "Dundra \u00e8 il dio luna degli Zingari norvegesi.\nAnticamente, quando abitavano ancora nella loro madrepatria in India, gli Zingari veneravano un dio lunare chiamato Dundra, il cui potere raggiungeva il suo massimo durante il periodo della luna nuova. Secondo il mito, Dio mand\u00f2 sulla terra suo figlio, Dundra, in forma umana per insegnare agli uomini le leggi. Quando termin\u00f2 il suo compito Dundra sal\u00ec sulla luna e cambi\u00f2 il nome in Alako (dal finnico \"alakuu\", \"luna calante\").\nDa allora Dundra/Alako divenne il protettore del popolo zingaro e quando uno di loro muore, il dio accompagna la sua anima fin sulla luna. Secondo il mito, un giorno Alako torner\u00e0 sulla terra e riporter\u00e0 gli Zingari nella loro madrepatria originaria, in India.\nIl dio Alako fu venerato fino alla fine del XIX secolo, raffigurato in piccoli idoli di pietra come un uomo che tiene una piuma nella mano destra e una spada nella sinistra."}
{"id": "526802", "revid": "287204", "url": "https://it.wikipedia.org/wiki?curid=526802", "title": "Montone (araldica)", "text": "In araldica il montone, maschio della pecora, simboleggia \"forza\", \"sfida\" e \"tenacia\". Il montone \u00e8 detto anche becco e si ritiene che sia questo il motivo per cui molte famiglie di nome \"Martino\" lo utilizzano come arma (\u00e8 chiaro il riferimento a San Martino, patrono degli sfortunati in amore). Bench\u00e9 sia distinto dall'ariete, che \u00e8 il maschio della capra, in araldica e nella mitologia di numerosi popoli ariete e montone spesso vengono fusi nella stessa figura.\nIl montone \u00e8 presente al centro dello stemma del Valdimontone, contrada di Siena di cui \u00e8 il simbolo.\nPosizione araldica ordinaria.\nIl montone si rappresenta passante, con le corna che scendono ricurve in avanti verso le orecchie, lateralmente alla tempia, e senza coda."}
{"id": "526803", "revid": "6923", "url": "https://it.wikipedia.org/wiki?curid=526803", "title": "Voivodato di Kalisz", "text": "Il voivodato di Kalisz \u00e8 stato un'unit\u00e0 di divisione amministrativa e governo locale della Polonia esistito in diversi periodi della storia polacca.\nXIV secolo - 1795.\nIl voivodato di Kalisz (in polacco: \"Wojew\u00f3dztwo Kaliskie\"; in latino: \"Palatinatus Kalisiensis\") \u00e8 stato istituito per la prima volta nel XIV secolo ed \u00e8 esistito fino alla spartizione della Polonia del 1772-1795. Faceva parte della provincia della Grande Polonia.\nDati.\nSede del governo generale della Polonia: \nSede del governo del voivodato (\"Wojewoda\"):\nSede del consiglio regionale (\"Sejmik\"):\nSede del consiglio generale (\"Sejmik Generalny\") per tutta la Grande Polonia:\nDivisione amministrativa (dopo il 1768).\nNel 1768 i distretti di Gniezno, Kcynia e Nak\u0142o furono trasferiti al nuovo voivodato di Gniezno.\n1975 - 1998.\nIl voivodato di Kalisz fu reistituito nel 1975 e rimase in vigore fino al 1998, quando fu sostituito dal voivodato della Grande Polonia.\nCapitale: Kalisz"}
{"id": "526808", "revid": "6923", "url": "https://it.wikipedia.org/wiki?curid=526808", "title": "Voivodato di Gniezno", "text": "Il voivodato di Gniezno (in polacco: \"Wojew\u00f3dztwo Gnie\u017anie\u0144skie\", in latino: \"Palatinatus Gnesnensis\") \u00e8 stata un'unit\u00e0 di divisione amministrativa e governo locale della Polonia per un breve periodo dal 1768, quando fu smembrato dal voivodato di Kalisz, fino alla spartizione della Polonia del 1772-1795. Faceva parte della provincia della Grande Polonia.\nDati.\nSede del governo generale della Grande Polonia (\"Starosta Generalny\"):\nSede del governo del voivodato (\"wojewoda\"):\nSede del consiglio generale (\"Sejmik Generalny\") per la Grande Polonia:"}
{"id": "526809", "revid": "2134764", "url": "https://it.wikipedia.org/wiki?curid=526809", "title": "Fabio Di Bella", "text": "\u00c8 alto 1,86 m e giocava nel ruolo di playmaker.\nCarriera.\nFino al 2000 ha militato a Siziano, dalla serie D alla C1, giocando nella squadra di suo padre. Nel 2000-01 \u00e8 passato in B1 a Pavia guadagnando la promozione in LegaDue. Il suo esordio in serie A avviene il 22 settembre 2002 con la maglia della Lauretana Biella contro il Napoli (76-75).\nDal 2002 al 2004 ha giocato a Biella, mentre nel 2005 \u00e8 stato acquistato dalla Virtus Bologna. Nel febbraio 2008 dopo tre anni in maglia Virtus Bologna passa all'Armani Jeans Milano dove trova il coach pavese Attilio Caja.\nNel 2006 viene insignito dal Comune di Pavia del \"San Sirino\", benemerenza assegnata a chi ha onorato il nome di Pavia.\nNella stagione 2008-09 ha giocato per la Juve Caserta guadagnandosi sul campo i galloni di capitano per la stagione 2009-10.Il 30 gennaio 2011 con la tripla messa a segno nella gara di campionato contro Sassari supera quota 1000 punti con la canotta bianco-nera.\nIl suo esordio con la nazionale risale al 2006. Ha disputato un ottimo mondiale in Giappone che lo ha visto tra i protagonisti.\nNel 2007 \u00e8 stato candidato al premio \"player of the year\" dalla FIBA Europe.\nNel 2011 insieme al padre Aldo fonda la \"Here You Can\", associazione sportiva con lo scopo di divulgare la cultura della pallacanestro nel territorio di Pavia.\nIl 16 luglio 2011 firma un contratto biennale con la Sutor Montegranaro. Nella sua prima stagione alla Sutor realizza 8,9 punti e 2,5 assist per partita contribuendo alla salvezza della squadra. Lascia la squadra al termine della stagione 2012-2013, per accasarsi alla Leonessa Brescia.\nNel mercato estivo della stagione 2014 si trasferisce a Legnano nel campionato di A2 Silver e l'anno successivo gioca a Mantova, in A2 Est.\nIl 23 giugno 2016 la Junior Libertas Pallacanestro annuncia di aver siglato con Fabio Di Bella un contratto annuale.\nNel campionato 2017/18 torna a Pavia nella neopromossa Omnia Basket in serie B. L'anno successivo nella sua citt\u00e0 termina la carriera da giocatore, dedicandosi esclusivamente alla sua basket school \"Here You Can\".\nIl 24 dicembre 2020 Di Bella accetta la chiamata della dirigenza pavese per prendere il posto dell'esonerato coach Massimiliano Baldiraghi e allenare l'Omnia Pavia in serie B."}
{"id": "526811", "revid": "6923", "url": "https://it.wikipedia.org/wiki?curid=526811", "title": "Voivodato di Inowroc\u0142aw", "text": "Il voivodato di Inowroc\u0142aw (in polacco: \"wojew\u00f3dztwo inowroc\u0142awskie\") \u00e8 stato un'unit\u00e0 di divisione amministrativa e governo locale della Polonia dal XIV secolo fino alla Spartizione della Polonia del 1772-1795. Faceva parte della regione della Cuiavia e della provincia della Grande Polonia.\nSede del governo:\nSedi del consiglio regionale (\"sejmik\"):\nGeografia antropica.\nSuddivisioni amministrative.\nAltre citt\u00e0"}
{"id": "526813", "revid": "287204", "url": "https://it.wikipedia.org/wiki?curid=526813", "title": "Voivodato di Inowroclaw", "text": ""}
{"id": "526814", "revid": "1543377", "url": "https://it.wikipedia.org/wiki?curid=526814", "title": "Giocasta (astronomia)", "text": "Giocasta \u00e8 un piccolo satellite naturale di Giove scoperto nel 2000 da una squadra di astronomi dell'Universit\u00e0 delle Hawaii composta da Scott Sheppard, David Jewitt, Yanga Fern\u00e1ndez ed Eugene Magnier e ricevette la designazione provvisoria S/2000\u00a0J\u00a03 (indicante che si trattava del terzo satellite di Giove scoperto nel 2000).\nNel 2002, l'Unione Astronomica Internazionale gli ha attribuito il nome di Giocasta (dal greco \u0399\u03bf\u03ba\u03ac\u03c3\u03c4\u03b7 = Iokaste), moglie di Laio, re di Tebe, e madre (poi sposa) di Edipo, secondo la mitologia greca.\nParametri orbitali.\nIn base ai suoi parametri orbitali, Giocasta \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica. Si ritiene che questi satelliti siano il risultato della frammentazione di un asteroide eliocentrico catturato dal pianeta.\nIl satellite ha un diametro di circa 5 km e appare di un colore grigio (indici di colore B-V=0,63, R-V=0,36), simile a quello degli asteroidi di tipo C."}
{"id": "526815", "revid": "1494169", "url": "https://it.wikipedia.org/wiki?curid=526815", "title": "Giocasta (disambigua)", "text": ""}
{"id": "526816", "revid": "287204", "url": "https://it.wikipedia.org/wiki?curid=526816", "title": "Mosca (araldica)", "text": "In araldica la mosca non \u00e8 molto frequente e simboleggia \"tenacia nella lotta e in guerra\". \nPosizione araldica ordinaria.\nLa mosca si rappresenta, abitualmente, montante, cio\u00e8 vista dall'alto, con le ali aperte e con testa diretta verso il capo dello scudo."}
{"id": "526817", "revid": "27723", "url": "https://it.wikipedia.org/wiki?curid=526817", "title": "Iocaste", "text": ""}
{"id": "526825", "revid": "415370", "url": "https://it.wikipedia.org/wiki?curid=526825", "title": "Chiesa mormone", "text": ""}
{"id": "526827", "revid": "984922", "url": "https://it.wikipedia.org/wiki?curid=526827", "title": ".bo", "text": ".bo \u00e8 dominio di primo livello nazionale (ccTLD) assegnato alla Bolivia.\n\u00c8 amministrato da BolNet."}
{"id": "526831", "revid": "1516087", "url": "https://it.wikipedia.org/wiki?curid=526831", "title": "Suzuki Alto", "text": "La Suzuki Alto \u00e8 una piccola vettura utilitaria presentata per la prima volta dalla casa giapponese Suzuki nel 1979 e che \u00e8 stata prodotta in sette serie principali. Il progetto originale \u00e8 stato studiato per poter godere delle notevoli agevolazioni fiscali di cui godono in Giappone le vetture Keicar; le relative regole indicano che le dimensioni esterne non devono superare i 3,4 m e limitano anche la cilindrata del motore a 660 cm\u00b3.\nSuccessivamente le versioni destinate all'esportazione sono state equipaggiate con dei propulsori di cilindrata superiore e, in alcuni casi, presentano anche delle dimensioni esterne maggiorate.\nLe vetture importate in Europa, a partire dalla seconda serie, vengono prodotte in India nello stabilimento della Maruti e vengono, su quel mercato, vendute direttamente con il marchio Maruti.\nPrima e seconda serie (1979-1988).\nIl nome \"Alto\" \u00e8 stato utilizzato per la prima volta da Suzuki per la versione a 3 porte furgonetta dell'autovettura gi\u00e0 in produzione da alcuni anni, la Fronte che era gi\u00e0 alla sua quarta generazione. Inizialmente era disponibile anche con un motore a due tempi 3 cilindri da 539 cm\u00b3 di derivazione motociclistica, oltre che con quello a 4 tempi monoalbero da 543\u00a0cm\u00b3, sempre a tre cilindri. Dal 1981 venne anche resa disponibile una versione a trazione integrale e successivamente anche la 5 porte. Progressivamente l'Alto venne riutilizzata e adott\u00f2 anche il divano posteriore per essere omologata come una 4 posti in modo da sostituire la Fronte in seguito ad un calo delle richieste. Venne esportata in pochi mercati asiatici ed in Australia sotto il nome di Suzuki Hatch. La prima serie di Alto \u00e8 stata prodotta dal maggio 1979 al maggio 1984. La carrozzeria era lunga 3,195 metri, larga 1,395 mentre l'altezza variava dai 1,335 metri della trazione anteriore fino ai 1,350 metri della versione a trazione integrale. Il design riprendeva alcuni tratti stilistici della produzione Suzuki dell'epoca in modo da rafforzare l'immagine della casa che offriva dei prodotti ben riconoscibili.\nNel 1983 iniziarono anche le vendite sui mercati esteri, con motore da 796\u00a0cm\u00b3, mentre nel 1984 venne resa disponibile la seconda serie, con un interasse aumentato di 2 centimetri. Le modifiche dei propulsori videro l'aggiunta di una versione sovralimentata nel 1985 e di quella bialbero l'anno successivo. Da questa versione venne resa anche disponibile la configurazione a 5 porte e inizi\u00f2 la fabbricazione su licenza in Cina e in India, sempre con motorizzazioni di cubatura aumentata rispetto a quelle del paese di origine.\nTerza serie (1988-1993).\nLa terza serie, presentata nel 1988, presentava un interasse ulteriormente ampliato a 233,5\u00a0cm e, fino all'introduzione delle nuove regole nel 1990, era equipaggiato di un motore da 547\u00a0cm\u00b3. Non appena la cosa fu possibile, venne presentata una nuova versione di propulsore, con cilindrata aumentata a 657\u00a0cm\u00b3, sempre nella classica configurazione a tre cilindri. Contemporaneamente Suzuki ritir\u00f2 dal mercato anche la \"Fronte\".\nVenduta in Italia come Suzuki Maruti 800 e solo nella versione a 5 porte (all'estero era disponibile anche con sole 3), era equipaggiata con un motore 800\u00a0cm\u00b3 a 3 cilindri che sviluppava una potenza di 45 cavalli.\nSul mercato indiano (insieme alla seconda serie), \u00e8 stata per molti anni tra le auto pi\u00f9 vendute e fino almeno al 2009, viene prodotta come Maruti 800.\nQuarta e quinta serie (1994-2003).\nLa quarta e la quinta serie sono praticamente uguali, le uniche differenze consistono nella mascherina anteriore leggermente pi\u00f9 estesa sulla 5\u00aa. Soltanto per le vetture prodotte in Giappone (vendute anche con marchio Mazda) si notano i cambiamenti concentrati nella linea della carrozzeria. Dal 2000 inizi\u00f2 anche la commercializzazione in India delle due versioni affiancate, la \"vecchia\" \"800\" e la \"nuova\" Maruti Alto.\nDisponibile sia a 3 e 5 porte sono equipaggiate con un motore 4 cilindri di 1 litro (993 centimetri cubi) che sviluppava una potenza di 54 CV (39,7 KW). Secondo la casa toccava i 150 km/h ed era in grado di percorrere 17,5\u00a0km/l nel ciclo misto.\nProposta in due allestimenti sul mercato italiano: standard e de luxe. Gli optional erano solo il climatizzatore (che costava 1.515.000 Lire), di serie sulla de luxe e la vernice metallizzata (257.000 Lire). \nIl serbatoio aveva una capacit\u00e0 di 35 litri mentre il volume del bagagliaio andava da 175 a 850 litri. Il cambio era un manuale a 5 rapporti mentre nei paesi esteri era disponibile anche un automatico a 4 rapporti.\nDal 2002 venne resa disponibile in Giappone una versione monovolume denominata \"Alto Lapin\" basata su una meccanica nuova. La Alto Lapin \u00e8 lunga 3,40 metri.\nSesta serie (2003-2007).\nLa Sesta serie \u00e8 stata venduta in Italia a partire dal 2004 fino al 2007. Il motore era un nuovo 1.1 (1061 centimetri cubi) 4 cilindri con 16 valvole, che sviluppava 63 cavalli (46\u00a0kW). Questa sesta generazione \u00e8 caratterizzata dalle sole 5 porte della carrozzeria. Il pianale era il medesimo delle serie precedenti.\nAll'inizio era proposta in un unico allestimento (1100 DX) poi sostituito da una gamma composta da due versioni (Alto ed Elegance). Era dotata di numerosi accessori di serie come l'ABS e gli airbag frontali, e, solo sulla versione di punta, anche il climatizzatore. La percorrenza dichiarata dalla casa corrisponde a 20\u00a0km/l nel ciclo combinato.\nTra i suoi difetti, si segnala un alleggerimento dello sterzo all'aumentare della velocit\u00e0 e un certo impuntamento della leva del cambio che spesso rende difficoltoso l'inserimento delle marce.\nL'auto \u00e8 stata costruita su licenza in varie nazioni come il Pakistan e la Cina, solo per rimanere nel continente asiatico, ed \u00e8 conosciuta anche come Pak Alto e Jiangnan Alto, oltre che come Maruti Alto. La versione giapponese era simile all'indiana ed era venduta anche dai brand Mazda e Nissan.\nNel febbraio 2008 la sesta serie ha toccato quota 1.000.000 di esemplari prodotti e tuttora continua ad essere prodotta per il mercato indiano.\nSettima serie (2008-2014).\nAnticipata dalla concept car \"Suzuki A-Star\" esposta al salone dell'automobile di Francoforte 2007, la settima serie debutta al Salone Internazionale di Parigi nel 2008, mentre la commercializzazione in Europa \u00e8 stata annunciata per i primi mesi del 2009. Frutto di una joint-venture con la Nissan (che propone la versione gemella Pixo), viene sempre assemblata dalla Maruti in India.\nIl motore \u00e8 un nuovo 3 cilindri in alluminio di 1 litro (998 centimetri cubi) che eroga 68 cavalli ed emette solo 103 grammi di CO2 (122 la versione dotata del cambio automatico). La trazione \u00e8 anteriore come per tutte le serie precedenti, mentre la piattaforma che funge da base \u00e8 completamente nuova. Il cambio \u00e8 un manuale a 5 marce oppure un automatico a 4. Il bagagliaio misura soli 129 litri di volume che salgono a 367 con il divano reclinato, mentre su questa generazione i finestrini posteriori non scendono nelle porte ma si possono aprire solo col metodo \"a compasso\". Sottoposta ai crash test Euro NCAP nel 2009 la vettura ha totalizzato un punteggio di 3 stelle.\nSul mercato indiano viene venduta come Maruti A-Star e la produzione \u00e8 iniziata nel novembre 2008. Viene sostituita sul mercato europeo ed asiatico nel 2014 dalla Celerio mentre sul mercato giapponese viene sostituita da una nuova generazione.\nOttava serie (dal 2014).\nL\u2019ottava generazione della Suzuki Alto viene svelata nel dicembre del 2014 in Giappone ed \u00e8 un modello progettato esclusivamente per il mercato domestico che rientra nella categoria delle Keicar. Globalmente la precedente serie viene sostituita dalla Suzuki Celerio.\nL\u2019ottava serie nasce su una nuova piattaforma modulare realizzata da Suzuki appositamente per Keicar giapponesi e viene sviluppata nell\u2019ambito del progetto Green Technology che prevede la realizzazione di veicoli utilizzando tecnologie in grado di renderli meno inquinanti e pi\u00f9 leggeri. La carrozzeria \u00e8 lunga 3,39 m e complessivamente \u00e8 pi\u00f9 leggera di 60 kg grazie all\u2019utilizzo una quantit\u00e0 maggiore di acciaio alto resistenziali per la scocca, 5 sono le porte e il passo \u00e8 stato allungato fino a 2,460 m per rendere l\u2019abitacolo pi\u00f9 spazioso. Lo schema meccanico utilizza una sospensione anteriore di tipo MacPherson a ruote indipendenti di nuovo disegno, e nuova \u00e8 anche la sospensione posteriore a ponte torcente disponibile sul modello a trazione anteriore che \u00e8 pi\u00f9 compatta nel disegno e pi\u00f9 leggera; la versione a quattro ruote motrici eredita lo schema della precedente Alto 4x4 giapponese. \nIl motore \u00e8 il nuovo tre cilindri da 660 cm\u00b3 facente parte della famiglia motoristica R06A ed eroga 54 cavalli nella versione aspirata e 64 cavalli nella versione dotata di turbo compressore.\nNell\u2019aprile del 2019 la Alto giapponese debutta in Pakistan assemblata dalla filiale locale del costruttore."}
{"id": "526833", "revid": "1412967", "url": "https://it.wikipedia.org/wiki?curid=526833", "title": ".br", "text": ".br \u00e8 dominio di primo livello nazionale (ccTLD) assegnato allo Stato di Brasile.\n\u00c8 amministrato da Comit\u00ea de Ger\u00eancia da Internet no Brasil.\nUn contatto locale \u00e8 richiesto per ogni registrazione. Vengono accettati anche domini riferiti al Portogallo."}
{"id": "526834", "revid": "729019", "url": "https://it.wikipedia.org/wiki?curid=526834", "title": "Distretto di Steyr-Land", "text": "Il distretto di Steyr Land (in tedesco: \"Bezirk Steyr Land\") \u00e8 uno dei distretti dello stato austriaco dell'Alta Austria. Il capoluogo, pur non appartenendo al distretto, \u00e8 Steyr, il centro maggiore distrettuale \u00e8 Sierning.\nSuddivisione amministrativa.\nIl distretto \u00e8 suddiviso in 20 comuni, di cui 1 con status di citt\u00e0 e 6 con diritto di mercato. \nComuni.\n\"(Popolazione al 15 maggio 2001)\""}
{"id": "526835", "revid": "1543377", "url": "https://it.wikipedia.org/wiki?curid=526835", "title": ".bs", "text": ".bs \u00e8 dominio di primo livello nazionale (ccTLD) assegnato all'arcipelago Stato delle Bahamas.\n\u00c8 amministrato da College of the Bahamas."}
{"id": "526838", "revid": "93344310", "url": "https://it.wikipedia.org/wiki?curid=526838", "title": ".bt", "text": ".bt \u00e8 dominio di primo livello nazionale (ccTLD) assegnato allo Stato del Bhutan.\n\u00c8 amministrato dal Ministero delle Comunicazioni del Bhutan; sono state effettuate solo 84 registrazioni."}
{"id": "526839", "revid": "1783371", "url": "https://it.wikipedia.org/wiki?curid=526839", "title": "Sestiere (urbanistica)", "text": "Il sestiere era anticamente la sesta parte della citt\u00e0, ovvero una delle sei frazioni nelle quali una citt\u00e0 poteva essere suddivisa. Si ritrovano queste suddivisioni in diverse citt\u00e0: nell'area della Laguna veneta sono divise in sestieri Venezia, Burano e Pellestrina; in Liguria Genova, Rapallo, Lavagna e Ventimiglia; nell'Italia centrale Ascoli Piceno, Teramo e Sulmona. Anticamente erano divise in sestieri anche Firenze e Milano.\nI sestieri di Creta erano invece una divisione territoriale dell'intera isola. Analogamente, era divisa in sestieri la signoria di Negroponte, ovvero l'isola di Eubea."}
{"id": "526842", "revid": "729019", "url": "https://it.wikipedia.org/wiki?curid=526842", "title": "Distretto di Urfahr-Umgebung", "text": "Il distretto di Urfahr-Umgebung (in tedesco: \"Bezirk Urfahr-Umgebung\") \u00e8 uno dei distretti dello stato austriaco dell'Alta Austria. Il capoluogo, pur non appartenendo al distretto, \u00e8 Linz (capoluogo allo stesso modo del distretto di Linz-Land), i centri maggiori distrettuali sono la citt\u00e0 di Gallneukirchen ed il comune di Engerwitzdorf.\nSuddivisione amministrativa.\nIl distretto \u00e8 suddiviso in 27 comuni di cui 3 con status di citt\u00e0 e 12 con diritto di mercato.\nComuni.\n\"(Popolazione del 15 maggio 2001)\""}
{"id": "526844", "revid": "110157", "url": "https://it.wikipedia.org/wiki?curid=526844", "title": ".bv", "text": ".bv \u00e8 dominio di primo livello nazionale (ccTLD) assegnato all'isola Bouvet.\n\u00c8 amministrato da UNINETT Norid, ma non \u00e8 in uso."}
{"id": "526845", "revid": "103703", "url": "https://it.wikipedia.org/wiki?curid=526845", "title": "Moscatura", "text": "In araldica il termine mosca indica ognuna delle piccole code o fiocchetti poste sulla pelliccia bianca dell'armellino (ermellino). Il seminato di queste \"mosche\" sulla pelliccia ne forma la moscatura. I fiocchetti sono posti in file parallele con le posizioni alternate in quinconce. \nBlasonatura.\nDi norma la pelliccia si blasona solo col citarne la natura: \"d'ermellino\". Nel caso in cui esse assumano particolari forme o smalti o disposizioni, allora si blasonano insieme col campo, chiamando questo \"armellinato di...\" per il suo smalto e \"moscato di...\" per lo smalto della moscatura, per esempio armellinato d'oro, moscato di rosso.\nVarianti.\nIl mutare del colore della pelliccia e delle moscature produce una serie di varianti.\nUso.\nLe moscature sono talvolta anche utilizzate come singole figure.\nL'ermellino copre di solito il campo, raramente le pezze ed ancor meno le figure."}
{"id": "526847", "revid": "729019", "url": "https://it.wikipedia.org/wiki?curid=526847", "title": "Distretto di V\u00f6cklabruck", "text": "Il distretto di V\u00f6cklabruck (in tedesco: \"Bezirk V\u00f6cklabruck\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 52 comuni di cui tre con status di citt\u00e0 e 12 con diritto di mercato. \nComuni.\n\"(Popolazione al 15 maggio 2001)\""}
{"id": "526848", "revid": "45891", "url": "https://it.wikipedia.org/wiki?curid=526848", "title": "XBOX 360", "text": ""}
{"id": "526851", "revid": "1543377", "url": "https://it.wikipedia.org/wiki?curid=526851", "title": ".bi", "text": ".bi \u00e8 dominio di primo livello nazionale (ccTLD) assegnato allo Stato del Burundi.\n\u00c8 amministrato dal Burundi National Center of Information Technology."}
{"id": "526856", "revid": "45891", "url": "https://it.wikipedia.org/wiki?curid=526856", "title": "GTA IV", "text": ""}
{"id": "526858", "revid": "1573940", "url": "https://it.wikipedia.org/wiki?curid=526858", "title": "Dissidenten", "text": "I Dissidenten sono un gruppo musicale tedesco nato a Berlino nel 1981.\nNe furono fondatori: Uve M\u00fcllrich, Marlon Klein e Friedo Josch.\nDopo esperienze legate alle influenze indiane, nel 1983 furono colpiti dalle sonorit\u00e0 del Nord Africa e scelsero Tangeri come centro di ispirazione e lavoro.\nIl loro brano pi\u00f9 famoso, \"Fata Morgana\", ebbe un ottimo successo di critica e di ascolto, principalmente in Italia e Spagna."}
{"id": "526859", "revid": "984922", "url": "https://it.wikipedia.org/wiki?curid=526859", "title": ".bw", "text": ".bw \u00e8 dominio di primo livello nazionale (TLD) assegnato allo Stato della Botswana.\n\u00c8 amministrato dalla University of Botswana."}
{"id": "526864", "revid": "729019", "url": "https://it.wikipedia.org/wiki?curid=526864", "title": "Distretto di Wels-Land", "text": "Il distretto di Wels Land (in tedesco: \"Bezirk Wels Land\") \u00e8 uno dei distretti dello stato austriaco dell'Alta Austria. Il capoluogo, pur non appartenendo al distretto, \u00e8 Wels, il centro maggiore distrettuale \u00e8 Marchtrenk.\nSuddivisione amministrativa.\nIl distretto si divide in 24 comuni di cui 1 con status di citt\u00e0 e 9 con diritto di mercato.\nComuni.\n\"(Popolazione al 15 maggio 2001)\""}
{"id": "526868", "revid": "767487", "url": "https://it.wikipedia.org/wiki?curid=526868", "title": "Gennaro Astarita", "text": "Astarita inizi\u00f2 la sua attivit\u00e0 di operista nel 1765 collaborando con Niccol\u00f2 Piccinni nella composizione dell'opera \"L'orfana insidiata\". Successivamente mise in scena \"Il corsaro algerino\" nel 1765 e \"Tra i due litiganti il terzo gode\" nel 1766. Nel 1770 fu nominato maestro di cappella a Napoli; per l'occasione compose \"L'astuta cameriera\". Nel 1779 fu a Venezia per terminare un'opera di Tommaso Traetta, \"Gli eroi dei Campi Elisi\". Nel 1780 si diresse a Bratislava per rappresentare le opere \"La Didone abbandonata\", \"Il trionfo della Piet\u00e0\" e \"L'isola disabitata\". Viaggi\u00f2 per tre volte in Russia dove ebbe successo rappresentando svariate sue opere.\nMor\u00ec nel 1803, probabilmente tornando in Italia dalla Russia.\nCompositore dallo stile affine a quello di Pasquale Anfossi, nel suo tempo riusc\u00ec a riscuotere moltissimi consensi, soprattutto grazie alle sue arie ben riuscite."}
{"id": "526869", "revid": "1543377", "url": "https://it.wikipedia.org/wiki?curid=526869", "title": ".by", "text": ".by \u00e8 dominio di primo livello nazionale (ccTLD) assegnato allo Stato della Bielorussia.\n\u00c8 amministrato da The State Centre of Security Information of Belarus Republic (\"\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0446\u0435\u043d\u0442\u0440 \u0431\u0435\u0437\u043e\u043f\u0430\u0441\u043d\u043e\u0441\u0442\u0438 \u0438\u043d\u0444\u043e\u0440\u043c\u0430\u0446\u0438\u0438 \u043f\u0440\u0438 \u041f\u0440\u0435\u0437\u0438\u0434\u0435\u043d\u0442\u0435 \u0420\u0435\u0441\u043f\u0443\u0431\u043b\u0438\u043a\u0438 \u0411\u0435\u043b\u0430\u0440\u0443\u0441\u044c\")."}
{"id": "526872", "revid": "29044", "url": "https://it.wikipedia.org/wiki?curid=526872", "title": "Typesetting", "text": ""}
{"id": "526873", "revid": "599013", "url": "https://it.wikipedia.org/wiki?curid=526873", "title": "Sestiere (Genova)", "text": "Il centro storico di Genova era anticamente suddiviso in sei rioni, ciascuno dei quali corrispondeva ad un sestiere. Il centro storico di Genova con i sei sestieri era l'estensione del comune fino alle aggregazioni del 1873 e del 1926 che hanno portato alla nascita della Grande Genova.\nQuesti i nomi con cui erano riconosciuti e che sono ancor oggi identificati dalla toponomastica comunale. Anche le ristrutturazioni urbanistiche che hanno interessato il capoluogo ligure hanno portato ad una suddivisione differente dei , organizzati amministrativamente in municipi:"}
{"id": "526874", "revid": "287204", "url": "https://it.wikipedia.org/wiki?curid=526874", "title": "Citro\u00ebn AC4", "text": "La AC4 o C4 \u00e8 un'autovettura di classe medio-alta costruita tra il 1928 ed il 1932 dalla Casa automobilistica francese Citro\u00ebn.\nStoria.\nNascita del modello.\nQuesta vettura nacque come evoluzione della B14, ma non per questo si incontrarono delle difficolt\u00e0 durante la sua progettazione, difficolt\u00e0 pi\u00f9 che altro di tipo economico: gli enormi investimenti sostenuti da Andr\u00e9 Citro\u00ebn per la realizzazione dei modelli precedenti, uniti a quelli per le spettacolari trovate pubblicitarie (la Torre Eiffel illuminata con la scritta \"Citro\u00ebn\", il nome \"Citro\u00ebn\" scritto in cielo da un aeroplano, ecc) avevano pericolosamente assottigliato le disponibilit\u00e0 economiche della Casa di Quai de Javel, per cui sette emissari della banca \"Lazard fr\u00e8res\" varcarono i cancelli dell'azienda allo scopo di controllare le entrate e le uscite dell'azienda, ma anche per tenere a bada l'esuberanza creativa del patron Andr\u00e9 Citro\u00ebn, esuberanza che se da una parte proponeva innovazioni a non finire, dall'altra stava mettendo in serio pericolo l'azienda stessa dal punto di vista economico. Ci\u00f2 accadde in realt\u00e0 quando il progetto era ormai in una fase avanzata: i fondi servivano pi\u00f9 che altro per realizzare le nuove catene di montaggio negli stabilimenti esteri presso i cui Paesi era anche prevista la commercializzazione della \"AC4\". Ma la collaborazione con la banca Lazard non ebbe lunga durata, poich\u00e9 i nuovi amministratori mal tolleravano la corsa all'innovazione tipica dello spirito del suo fondatore, vedendo in essa solo uno sperpero di denaro, mentre Andr\u00e9 Citro\u00ebn non sopportava proprio la presa di posizione degli emissari bancari. Ci\u00f2 sarebbe avvenuto per\u00f2 solo nel 1930, quando la carriera della \"AC4\" sarebbe giunta al suo apice. Ma quanto detto serve a tracciare un ritratto della situazione della Casa di Quai de Javel durante la preparazione del lancio della nuova vettura, lancio che avvenne al Salone di Parigi nell'autunno del 1928 con la denominazione di \"AC4\": le due lettere stavano ad indicare le iniziali di Andr\u00e9 Citro\u00ebn, ma di l\u00ec a poco la vettura sarebbe divenuta nota a tutti con la semplice sigla di \"C4\", una sigla che sarebbe stata ripresa quasi ottant'anni dopo per la gamma di modelli di fascia media della Casa del \"double chevron\".\nCaratteristiche.\nLa vettura condivideva la struttura telaistica, ed anche alcune parti di carrozzeria, con la B14. Addirittura la linea di montaggio dello stabilimento francese era la stessa: nella nuova vettura cambiarono solo il radiatore, il cofano motore ed i parafanghi.\nIl telaio, disponibile in due misure di passo (2.85 e 2.97 metri), differiva da quello della \"B14\" per la presenza di nuove traverse tubolari di rinforzo, in modo da incrementare la rigidit\u00e0 del corpo vettura, rigidit\u00e0 che nella \"B14\" stentava a raggiungere livelli soddisfacenti. Le sospensioni erano ad assale rigido con molle a balestra semiellettica ed ammortizzatori a frizione sulle quattro ruote. L'impianto frenante era a quattro tamburi con servofreno a depressione Westinghouse, mentre lo sterzo era a vite senza fine e settore.\nPer quanto riguarda il motore, esso era a sua volta un'evoluzione di quello montato a suo tempo sulla \"B14\": si trattava di un 4 cilindri da 1628\u00a0cm\u00b3 (alesaggio e corsa: 72x100\u00a0mm) con distribuzione a valvole laterali, testata amovibile e blocco fuso in un sol pezzo con il carter dell'albero a gomiti. Tra le novit\u00e0 introdotte da questa edizione di tale motore vi furono l'arrivo di una nuova pompa dell'acqua e l'accensione delle candele mediante distributore. La potenza massima erogata da questo motore era di 30\u00a0CV, quanto bastava per far raggiungere alla vettura una velocit\u00e0 massima di 90\u00a0km/h, con un consumo medio di 8.8 litri/100\u00a0km. La trazione era ancora posteriore (ci sarebbe voluto ancora qualche anno prima dell'avvento della celebre Traction Avant), mentre il cambio era manuale a 3 marce.\nEvoluzione.\nLa AC4 era disponibile in pi\u00f9 varianti di carrozzeria: dalla berlina si passava alla torpedo, alla cabriolet alla coup\u00e9 de ville, ossia con posti anteriori senza tetto e posti posteriori al coperto. Erano disponibili anche delle versioni commerciali, e quindi si potevano avere delle torpedo con soli posti anteriori e cassone posteriore, delle versioni furgonate e persino una versione con parte posteriore del telaio completamente a nudo.\nIl prezzo concorrenziale, la robustezza della vettura e le prestazioni brillanti per l'epoca ne decretarono il grande successo. Durante il primo anno furono prodotti 70\u00a0000 esemplari.\nIl successo, in realt\u00e0, avrebbe potuto essere ancor pi\u00f9 vasto se alcuni dei primi esemplari non avessero sofferto di una precoce usura dei cilindri, problema a cui la Casa rimedi\u00f2 l'anno seguente con l'adozione di alcune componenti della AC6, la sua \"sorella\" pi\u00f9 lussuosa. In questa occasione, la vettura fu ribattezzata C4 III e fu presentata nel 1929, nuovamente al Salone di Parigi, esattamente un anno dopo il debutto. Migliorie meccaniche a parte, ci\u00f2 che distingueva la \"C4 III\" dalla precedente \"AC4\" furono pochissimi particolari, tra cui un nuovo cruscotto pi\u00f9 elegante e nuovi cerchi di diverso disegno.\nL'anno seguente, il 1930, fu l'anno in cui la C4 III divenne C4 F. Fu l'anno in cui avvennero i principali aggiornamenti: il passo fu accorciato di quasi 8 cm e le carreggiate furono allargate da 1.34 a 1.42 m, come nella AC6, allo scopo di aumentarne l'abitabilit\u00e0 interna. Sulla \"C4 F\" la principale novit\u00e0 stava nell'adozione di supporti elastici per il motore: ci\u00f2 diminu\u00ec considerevolmente le vibrazioni e miglior\u00f2 la silenziosit\u00e0 del motore stesso. Non si trattava del vero e proprio sistema a motore flottante, che verr\u00e0 introdotto pi\u00f9 in l\u00e0, ma di un'anticipazione a tale sistema mediante una soluzione provvisoria e meno raffinata. Tra le altre migliorie meccaniche, va segnalato l'arrivo di nuovi ammortizzatori idraulici in luogo di quelli a frizione ed un nuovo cambio. Questa serie di novit\u00e0 nella gamma furono l'occasione per lanciare anche una versione con carrozzeria roadster a due posti secchi ed anche una con carrozzeria landaulet.\nNel 1931 la C4 F divenne C4 G e adott\u00f2 un nuovo motore da 1767\u00a0cm\u00b3 in grado di erogare 32\u00a0CV. La vettura pot\u00e9 a questo punto rivaleggiare anche con modelli pi\u00f9 rinomati (celebre il duello commerciale che negli anni venti contrappose Andr\u00e9 Citro\u00ebn all'ex-compagno di scuola Louis Renault). Contemporaneamente venne introdotto anche un modello economico, denominato C4 IX e caratterizzato da un allestimento spoglio: tale modello avrebbe dovuto soddisfare una pi\u00f9 ampia fetta di clientela nel periodo della Grande Depressione.\nDal mese di aprile del 1932 il motore della \"C4 G\" fu finalmente equipaggiato con il famoso sistema del motore flottante, cio\u00e8 con supporti montati su blocchi in gomma, un sistema studiato in modo che l'asse di oscillazione del propulsore andasse a passare per il baricentro del motore stesso. Ci\u00f2 avrebbe permesso una drastica riduzione delle vibrazioni durante la marcia ed un comfort sensibilmente maggiore. Furono le ultime novit\u00e0 nella gamma della \"C4\" d'anteguerra: la produzione fu interrotta gi\u00e0 nell'estate del 1932, ma gli ultimi esemplari furono consegnati solo l'anno successivo. In totale vennero prodotti 243.068 esemplari di \"C4\": la produzione comprende anche le versioni commerciali, che vennero rese disponibili fin dal lancio della prima \"AC4\" con portate massime di 500 e 1000\u00a0kg, per poi estendersi anche a 1200 e 2000\u00a0kg.\nLa C4 e la Crociera Gialla.\nAlcune centinaia di \"C4 F\" furono costruite in configurazione semicingolata Citro\u00ebn-K\u00e9gresse ed utilizzate per impieghi militari o estremamente gravosi.\nQuesto lotto di autocingolati era sempre a trazione posteriore, ma il moto andava in questo caso ad azionare le due pulegge principali che grazie ai cingoli trasferivano il moto ai due gruppi di ruote posteriori, mentre quelle anteriori, ancora singole come nelle vetture stradali, fungevano da ruote direttrici ed erano dotate di pneumatici a camere alveolari che li rendevano quasi inforabili. Il progetto delle vetture a cingoli era un'evoluzione dei vecchi progetti di Adolphe K\u00e9gresse, un fido collaboratore di Andr\u00e9 Citro\u00ebn, che gi\u00e0 ai tempi della prima guerra mondiale si era fatto conoscere nell'Impero Russo per i suoi progetti di autocingolati, progetti che vennero molto apprezzati dal regime zarista. Tornando alla \"C4\" auto cingolata, mentre il motore era lo stesso di quello della \"C4 F\" stradale, il cambio era invece a 4 marce e disponeva anche di riduttore e differenziale con dispositivo di bloccaggio.\nUn gruppo di questi autocingolati fu appositamente progettato per effettuare la famosa \"Crociera Gialla\", ossia una traversa dell'Asia centrale da Ovest a Est. Le C4 Autochenille, come venivano chiamate in Francia, (autochenille vuol dire autocingolato) andarono a costituire il cosiddetto \"Gruppo Pamir\", guidato da Georges-Marie Haardt, un fedele collaboratore di Andr\u00e9 Citro\u00ebn. Questo gruppo part\u00ec da Beirut il 4 aprile 1931 ed attraversando appunto il massiccio del Pamir ed alcune montagne dell'Himalaya si congiunse con il secondo gruppo, denominato \"Gruppo Cina\" presso il deserto del Gobi, dopodich\u00e9 proseguirono fino in Cina. Le difficolt\u00e0 incontrate furono estreme, basti pensare che di fronte all'impossibilit\u00e0 di percorrere certe strade con queste autovetture (in realt\u00e0 era pericolosissimo anche con altri mezzi), i membri furono persino costretti a smontare gli autocingolati e trasportarne i pezzi mediante cavalli e muli, per poi essere rimontati una volta raggiunte strade percorribili. Al termine della \"Crociera Gialla\", Haardt mor\u00ec a Hong-Kong di polmonite all'et\u00e0 di 48 anni."}
{"id": "526878", "revid": "465169", "url": "https://it.wikipedia.org/wiki?curid=526878", "title": ".bz", "text": ".bz \u00e8 dominio di primo livello nazionale (ccTLD) assegnato allo stato del Belize.\n\u00c8 amministrato dall'Universit\u00e0 del Belize.\nAlcune societ\u00e0 statunitensi hanno usato questo dominio al posto di .biz perch\u00e9 ricordava il diminutivo di business. Inoltre, anche se raramente, viene utilizzato nella provincia autonoma di Bolzano, la cui sigla \u00e8 appunto BZ."}
{"id": "526880", "revid": "125984993", "url": "https://it.wikipedia.org/wiki?curid=526880", "title": "Strada statale 3 bis Tiberina", "text": "La strada statale 3 bis Tiberina (SS 3 bis) \u00e8 una strada statale italiana. Collega Terni a Ravenna percorrendo il territorio della valle del Tevere e quella del Savio. Oggi, questa importante arteria stradale dell'Italia Centrale \u00e8 costituita da una superstrada a due carreggiate separate da spartitraffico centrale a due corsie per senso di marcia la quale ha sostituito un ben pi\u00f9 antico tracciato.\nAttualmente questa arteria \u00e8 la superstrada pi\u00f9 lunga d'Italia dato che il suo tracciato si estende per pi\u00f9 di . La sua gestione \u00e8 interamente a carico dell'ANAS. \u00c8 spesso nota come E45 poich\u00e9 il tracciato da Cesena a Terni fa parte di tale strada europea, mentre il rimanente tratto fino a Ravenna \u00e8 integrato nella E55.\nNel secondo decennio degli anni 2000 il tratto toscano finale prima di Verghereto \u00e8 stato pi\u00f9 volte fonte di criticit\u00e0 e limitazioni alla circolazione a seguito di logorio dell'infrastruttura, condizione pubblicizzata da alcuni video denunce emerse in rete riguardo all'ammaloramento dei viadotti Puleto e Tevere 4, culminata con la chiusura della strada a seguito del sequestro del tratto interessato.\nIl vecchio e il nuovo tracciato.\nIl vecchio tracciato della strada statale 3 bis Tiberina collegava Narni con Bagno di Romagna, dove si immetteva nella strada statale 71 Umbro Casentinese Romagnola.\nFino alla costruzione dell'odierna superstrada, la strada statale della val Tiberina costituiva il principale corridoio stradale fra la valle del Tevere e la Romagna. Oggi questo percorso \u00e8 stato sostituito da una moderna strada a quattro corsie, il cui tracciato, che in alcuni tratti ha sostituito integralmente quello vecchio, inizia a Terni e si prolunga fino a Ravenna, per complessivi . La nuova superstrada ha mantenuto la stessa denominazione della vecchia statale. La gestione del vecchio tracciato della 3bis \u00e8 stata, da tempo, demandata agli enti locali dell'Umbria e della Toscana.\nStoria.\nLa strada statale 3 bis Tiberina fu istituita nel 1938 con un tracciato che andava dall'innesto con la SS 3 presso Narni all'innesto con la SS 71 presso Bagno di Romagna.\n fu prolungata da Bagno di Romagna a Ravenna, includendo un tratto fino ad allora parte della SS 71.\nAltre denominazioni.\nNegli anni settanta, fu inserita nella strada europea E7, divenuta negli anni novanta E45/E55. Viene anche chiamata \"Orte-(Cesena)-Ravenna\" perch\u00e9 la SS 3 bis attraverso il nodo viario di Terni \u00e8 interconnessa alla SS 675, la quale fino a Orte fa parte della E45. \nCriticit\u00e0.\nNel periodo invernale, la circolazione \u00e8 resa difficile dalle talvolta abbondanti nevicate e dalla presenza di ghiaccio.\nInoltre, a causa del numero elevato di autotreni e altri mezzi pesanti che vi transitano, del ghiaccio nei mesi invernali e del rivestimento poco idoneo, il fondo stradale \u00e8 spesso notevolmente dissestato e necessita di continui lavori di manutenzione che sovente richiedono la chiusura di parti di strada o di carreggiata. A partire dalle 14 di mercoled\u00ec 16 gennaio 2019, Anas ha provveduto alle operazioni di chiusura della strada, in entrambe le direzioni, tra gli svincoli di Canili e Valsavignone, in corrispondenza del confine tra le province di Arezzo e Forl\u00ec/Cesena, a seguito del sequestro preventivo del viadotto \u201cPuleto\u201d (indicato sul cartello come \"Valsavignone\") nel comune di Pieve Santo Stefano, disposto su ordine della Procura della Repubblica di Arezzo.. In seguito ad ispezioni \u00e8 emerso che anche il viadotto Tevere 4 \u00e8 in condizioni simili a quello del Puleto, tuttavia la strada \u00e8 stata riaperta per limitare i disagi alla circolazione con limiti di velocit\u00e0 e peso.\nPercorso.\nIl percorso inizia allo svincolo con la Strada statale 675, lasciando Terni ed entrando in galleria poco dopo Sangemini per poi costeggiare Acquasparta; tornato in pianura poco prima di Todi, segue la valle del Tevere, lambendo Marsciano, Deruta e Perugia, in corrispondenza della quale si connette con il raccordo Perugia-Bettolle e la Superstrada 75 verso Foligno. Traversata l'Alta valle del Tevere, entra in Toscana all'altezza di Sansepolcro; quindi costeggia il lago artificiale di Montedoglio, per poi dirigersi verso Pieve Santo Stefano. Al confine con la Romagna, inizia il tratto pi\u00f9 impegnativo, dovendo salire fino ai valichi di Verghereto e Monte Coronaro (che supera attraverso tre gallerie, aperte al traffico nel 1973), per poi scendere verso Cesena, superare l\u2019autostrada A14 al casello di Cesena nord, ed immettersi sulla Strada Statale 16 Adriatica a Ravenna."}
{"id": "526885", "revid": "1516566", "url": "https://it.wikipedia.org/wiki?curid=526885", "title": "Mozzo (araldica)", "text": "Mozzo \u00e8 un aggettivo utilizzato in araldica, che si applica a un albero, o parte di esso, tagliato in basso e dunque senza radici.\nSinonimi araldici.\nIl tronco mozzo pu\u00f2 essere detto anche \"reciso\"."}
{"id": "526886", "revid": "6923", "url": "https://it.wikipedia.org/wiki?curid=526886", "title": ".be", "text": ".be \u00e8 il dominio di primo livello nazionale (TLD) assegnato allo Stato del Belgio.\n\u00c8 amministrato dalla Katholieke Universiteit Leuven. Sono stati registrati pi\u00f9 di 480.000 domini.\nYouTube.\nYouTube per convertire lunghi indirizzi web in brevi URL utilizza il dominio \"youtu.be\", ad esempio \"www.youtube.com/watch?v=CODICE\" diventa \"youtu.be/CODICE\"."}
{"id": "526887", "revid": "125844779", "url": "https://it.wikipedia.org/wiki?curid=526887", "title": "Vieni avanti cretino", "text": "Vieni avanti cretino \u00e8 un film del 1982 diretto da Luciano Salce e interpretato da Lino Banfi.\nTrama.\nRoma. Pasquale Baudaffi \u00e8 un detenuto appena uscito dal carcere romano di Regina Coeli; ad accoglierlo trover\u00e0 il cugino Gaetano, impiegato presso un ufficio di collocamento, che tenter\u00e0 di aiutarlo per un percorso di reinserimento onesto nella societ\u00e0, proponendogli svariate attivit\u00e0 lavorative con impiego immediato.\nDa questa premessa parte una serie di scene; in primo luogo Baudaffi si reca presso una casa d'appuntamenti che frequentava prima del suo arresto, che per\u00f2 \u00e8 ora uno studio dentistico ma lui non se ne accorge. Registratosi e in attesa del suo turno, avr\u00e0 un discorso surreale e pieno di doppi sensi con un paziente, un ingegnere loquace e invadente con il quale avr\u00e0 uno scontro quasi fisico che lo porter\u00e0 ad abbandonare il locale urlando.\nUscito dallo studio dentistico, lungo la strada, l'uomo incontra Don Peppino, uno sconosciuto prete manesco in pellegrinaggio a Roma, che lo scambia per un vecchio amico d'infanzia chiamandolo Pasquale Zagaria (citazione del vero nome di Lino Banfi). Nonostante Pasquale non abbia mai visto quel prete in vita sua, i due chiacchierano in stretto dialetto pugliese (con sottotitoli in arabo) e si prendono a schiaffi come strano segno d'affetto.\nSeguir\u00e0 poi un colloquio per un posto di guardiacaccia comunale, ma Pasquale non riuscir\u00e0 a superare l'esame, non essendo affatto preparato in ornitologia e essendo stata sostituita l'esaminatrice con una intransigente signorina che oddia i raccomandati.\nIl successivo tentativo \u00e8 come garagista; per fare un piacere al titolare, malato di cuore, Baudaffi accetta di rimanere al posto suo per una notte, convinto da un'allettante cena preparata dalla moglie del titolare.\nL'esperienza finir\u00e0 con Pasquale che permetter\u00e0 il furto collettivo di tutte le automobili dell'autorimessa da parte di un gruppo di fratelli siciliani, che compiono tale atto in quanto sicuri che la loro unica sorella \"libertina\" sia finita proprio in quel garage, nascosta in qualche auto.\nA ci\u00f2 segue una prova come cameriere in un bar, durante la quale due fidanzati indecisi e in crisi di coppia porteranno all'esasperazione il povero Pasquale, che, ascoltando i dialoghi dei due e interpretandoli come le ordinazioni per un caff\u00e8, cadr\u00e0 in una serie di equivoci, vessato anche dai modi rudi del titolare del bar.\nDopo quest'ultima esperienza fallimentare il cugino Gaetano, dovendosi assentare per qualche minuto, gli chiede di sostituirlo all'ufficio di collocamento, ma qui Pasquale trova un direttore intollerante verso gli omosessuali, che finisce, a causa di ulteriori equivoci, proprio per crederlo gay (dopo averlo sorpreso a passeggiare all'interno dell'ufficio calzando scarpe da donna ed a guardare per sbaglio nel bagno maschile). Allo stesso tempo, per recuperare i documenti volati fuori dall'ufficio del cugino Gaetano, finisce in un appartamento adiacente, dove viene creduto l'amante segreto della moglie e a rimanere in mutande per ordine del marito della procace donna. Rientrato negli uffici, finisce in quello del Direttore provocando il fallimento di una importante trattativa e venendo quindi cacciato via in malo modo. \nIn seguito, a una festa aristocratica organizzata da una contessa, Pasquale viene scambiato per un famoso gitano e tenore spagnolo e sar\u00e0 costretto a cantare una serenata mischiando dialetto pugliese e spagnolo maccheronico, riscuotendo un discreto successo ma anche delle critiche, poich\u00e9 si capisce che la storia da lui cantata parla della fuga della sua amata, una tale Filomena la quale, non era affatto fuggita da Canosa (cittadina d'origine del Baudaffi) ma aveva trovato lavoro presso una casa d'appuntamento. Poco dopo si esibisce in un ballo di flamenco, ma terminata la danza sulla scalinata, far\u00e0 partire accidentalmente il cavalletto della sedia a rotelle della nobile anziana, che finir\u00e0 sul tavolo del buffet, decretando la fine della festa.\nArchiviata quest'altra disastrosa esperienza, viene assunto in una fabbrica di cibernetica, ma qui trover\u00e0 un direttore nevrotico, agitato e pieno di tic, il dottor Tomas. Gli verranno assegnate delle mansioni ripetitive ed alienanti che lo porteranno quasi alla pazzia e che lo costringeranno quasi a far saltare in aria lo studio.\nOrmai rassegnato a fare la vita da barbone, Pasquale nota su un giornale l'annuncio di un cagnolino smarrito, Nerone, che casualmente ritrova. Il ritrovamento fa sperare a Baudaffi una cospicua ricompensa in denaro, ma l'uomo ottiene in cambio solo un rude rapporto sessuale con Palmira, una grassa signora aristocratica, padrona del cagnolino.\nIl film si chiude con l'intervento dello stesso Luciano Salce, a giudicare l'interpretazione di Banfi: l'attore viene condannato alla fucilazione da parte di un plotone d'esecuzione, che si rivela poi armato di torte alla panna.\nProduzione.\nIl titolo \u00e8 un esplicito omaggio alla famosa battuta dei fratelli De Rege, e con essi alla tradizione dell'avanspettacolo italiano. Infatti molti degli sketch proposti nella pellicola sono veri e propri classici dell'avanspettacolo, come ad esempio l'equivoco dentista/casa d'appuntamenti.\nAccoglienza.\nEbbe un grande successo commerciale poich\u00e9 realizz\u00f2 pi\u00f9 di tre miliardi d'incasso ai botteghini.\nCuriosit\u00e0.\nDue personaggi, nel corso della sequenza che li vede protagonisti, vengono per una volta chiamati con un nome differente da un personaggio con cui interagiscono: Marisa viene chiamata \"Elena\" da Gaetano Baudaffi e Salvatore Gargiulo viene chiamato \"Gennaro Gargiulo\" da Pasquale Baudaffi.\nLe due assistenti del Dr. Tomas sono interpretate da Francesca Viscardi (attrice specializzata in film di genere) e Elena Lojudice (ballerina nella trasmissione Fantastico 2). Diversi siti internet che elencano il cast del film, indicano Moana Pozzi come interprete dell'assistente bionda al posto di Elena Lojudice, quando invece Moana Pozzi interpreta la ragazza che balla al juke-box nel bar in cui Lino Banfi fa colazione con Franco Bracardi mentre racconta il motivo del suo arresto."}
{"id": "526889", "revid": "126257", "url": "https://it.wikipedia.org/wiki?curid=526889", "title": "Muragliato", "text": ""}
{"id": "526898", "revid": "729019", "url": "https://it.wikipedia.org/wiki?curid=526898", "title": "Vester\u00e5len", "text": "Le Vester\u00e5len sono un arcipelago norvegese situato sopra il Circolo polare artico. \nCostituiscono uno dei distretti tradizionali della contea di Nordland.\nL'arcipelago \u00e8 costituito dalle isole di Lang\u00f8ya, And\u00f8ya, Hadsel\u00f8ya, Hinn\u00f8ya, Austv\u00e5g\u00f8y e molte altre isole minori e suddiviso tra i comuni di And\u00f8y, B\u00f8, Hadsel, Sortland e \u00d8ksnes.\nCome tutte le localit\u00e0 sopra il circolo, qui si possono ammirare i fenomeni del sole di mezzanotte e dell'aurora boreale.\nPopolazione.\nLa popolazione delle Vester\u00e5len vive principalmente di pesca e turismo.\nIl famoso merluzzo norvegese \u00e8 pescato anche in questa zona dai pescherecci ed esportato all'estero.\nOltre alla pesca vi \u00e8 anche il turismo, molte sono infatti le persone attratte dalla natura incontaminata.\nNatura.\nNelle Vester\u00e5len la natura \u00e8 rimasta pi\u00f9 o meno incontaminata da sempre, vi sono ancora le foreste montane (anche se alcune sono state tagliate per la produzione di carta) o praterie in cui gli animali vivono tranquillamente.\nNumerosi sono anche i fiordi e i ghiacciai"}
{"id": "526902", "revid": "124341033", "url": "https://it.wikipedia.org/wiki?curid=526902", "title": "Gerardo Mercatore", "text": "\u00c8 celebre per i suoi studi nella cartografia e per aver inventato un sistema di proiezione cartografica detta \"proiezione di Mercatore\".\nBiografia.\nNacque nel 1512 a Rupelmonde, nel comune di Kruibeke, poco distante da Anversa. La famiglia era tedesca e si era trasferita nelle Fiandre poco prima della sua nascita.\nDal 1527 frequent\u00f2 un'importante scuola di tipo religioso a 's-Hertogenbosch, dove ricevette una formazione classica nelle arti liberali. Il 29 agosto del 1530 si iscrisse all'Universit\u00e0 di Lovanio; all'epoca latinizz\u00f2 il proprio nome dal tedesco \"Kramer\" a \"Mercator\" (\"mercante\" o \"negoziante\"). Presso il \"Collegium Trilingue Lovaniense\" (si insegnavano latino, greco ed ebraico), che era parte dell'universit\u00e0, segu\u00ec le lezioni del matematico Gemma Frisio, poco pi\u00f9 grande di lui. Concluse gli studi nel 1532.\nA Lovanio, grazie alla frequentazione di Gemma Frisio e di Gaspard van der Heyden (o Gaspar \u00e0 Myrica), orafo e incisore, Mercatore specializz\u00f2 le proprie conoscenze in diversi ambiti, quali geografia, astronomia, cartografia e nei rilevamenti agrimensori; divenne costruttore di strumenti in ottone per l'astronomia e per l'agrimensura e si dedic\u00f2 all'incisione su ottone e rame e alla calligrafia con scrittura corsiva. Tra il 1535 e il 1537 realizz\u00f2 le incisioni in rame per il globo terrestre e di quello celeste realizzati da Gemma Frisio e stampati da van der Heyden; nelle incisioni Mercatore utilizz\u00f2 il carattere corsivo, scelta che influenzer\u00e0 i cartografi successivi.\nNel 1537 inizi\u00f2 la pubblicazione autonoma di carte: la descrizione della Terra Santa (\"Amplissima Terrae Sanctae Descriptio\", 1537), una piccola mappa del globo terrestre (\"Orbis Imago\", 1538) e una mappa delle Fiandre (\"Exactissima Flandriae Descriptio\", 1540).\nNel 1540 pubblic\u00f2 un breve manuale sulla grafia corsiva intitolato \"Literarum latinarum, quas italicas, cursoriasque vocant, scribendarum ratio\". Mercatore fu il primo a usare sulle mappe geografiche il carattere corsivo, migliorandone la leggibilit\u00e0.\nNel 1541 e nel 1551 realizz\u00f2 due globi complementari, uno terrestre e uno celeste, oggi custoditi nel Palazzo Ducale di Urbania.\nL'arresto per sospetto di eresia.\nNel febbraio del 1544 a Lovanio venne ordinato l'arresto di 43 persone per sospetto di eresia, cio\u00e8 di luteranesimo. Nell'elenco era incluso Mercatore, all'epoca assente a Rupelmonde; considerato un fuggitivo, fu imprigionato nel castello di Rupelmonde e vi rimase per alcuni mesi, nonostante fosse difeso da professori dell'Universit\u00e0 di Lovanio.\nDopo la scarcerazione fu libero di continuare gli studi e ottenne un privilegio per la pubblicazione di libri.\nIl trasferimento a Duisburg.\nNel 1552 Mercatore si trasfer\u00ec con la famiglia a Duisburg, che all'epoca si trovava nei Ducati Uniti di J\u00fclich-Kleve-Berg. La motivazione non fu probabilmente la maggiore tolleranza religiosa rispetto ai territori sotto dominio spagnolo, ma la possibilit\u00e0 di insegnare nell'universit\u00e0 che intendeva fondarvi il duca Guglielmo. Anche se l'universit\u00e0 non venne realizzata, Mercatore rimase a Duisburg, continuando la propria attivit\u00e0. Divenne proprietario di una casa e di alcuni terreni e per tre anni, dal 1559 al 1562, insegn\u00f2 geometria, matematica e cosmologia presso il locale ginnasio; nel 1564 fu nominato Cosmografo ducale.\nGli ultimi anni furono segnati dalla malattia: nel 1590 la parte sinistra del corpo rimase paralizzata a seguito di un ictus; nel 1593 soffr\u00ec di diversi disturbi a causa di un'emorragia cerebrale.\nMor\u00ec nel 1594 a Duisburg, ricco e rispettato, e fu sepolto presso la chiesa del Salvatore.\nLa nuova proiezione cartografica.\nNel 1569 Mercatore pubblic\u00f2 una carta del globo terrestre con una nuova proiezione, sottolineandone fin dal titolo l'utilit\u00e0 per la navigazione: \"Nova et aucta orbis terrae descriptio ad usum navigantium emendata accomodata\". Tramite la proiezione introdotta da Mercatore, infatti, si ottiene una mappa conforme che mantiene gli angoli del globo terrestre, ideale per la navigazione tramite bussola.\nLa carta ottenuta \u00e8 caratterizzata da una notevole deformazione della latitudine allontanandosi dall'equatore; i poli geografici, proiettati a una distanza infinita, non sono rappresentabili.\nL'Atlante.\nNel 1585 Mercatore inizi\u00f2 la pubblicazione del proprio \"Atlas\" con la distribuzione delle carte relative a Francia, Paesi Bassi e Germania. La seconda parte, relativa a Italia, Grecia e penisola balcanica, vide la luce nel 1589. Nonostante la malattia, prosegu\u00ec i lavori per le carte della terza parte, che per\u00f2 non riusc\u00ec a pubblicare prima della morte. Nell'aprile del 1595 il figlio Rumold pubblic\u00f2 la terza parte, ristampando anche le prime due parti, con l'aggiunta di una biografia di Mercatore.\nIl mitologico Atlante, impegnato a sorreggere la sfera celeste, era raffigurato nel frontespizio e il suo nome in seguito pass\u00f2 a indicare le raccolte cartografiche.\nUn'edizione del 1613 dell'Atlante si trova al Palazzo Campana di Osimo, custodito nella biblioteca dell\"'Istituto Campana\"."}
{"id": "526903", "revid": "287204", "url": "https://it.wikipedia.org/wiki?curid=526903", "title": "Vesteralen", "text": ""}
{"id": "526906", "revid": "161273", "url": "https://it.wikipedia.org/wiki?curid=526906", "title": "Sistema di Giove", "text": "In astronomia, si suole indicare come sistema di Giove la regione di spazio del sistema solare dominata dall'influenza gravitazionale del pianeta Giove, ed occupata dai suoi satelliti naturali, dai suoi anelli planetari ed eventualmente dalla sua magnetosfera.\nDimensioni.\nLe dimensioni della sfera d'influenza gravitazionale gioviana sono date dal raggio di Hill del sistema Giove-Sole, secondo la formula:\nEntro le incertezze dovute alla presenza degli altri oggetti principali del sistema solare, specialmente Saturno, e alle variazioni periodiche della distanza Giove-Sole dovute all'eccentricit\u00e0 dell'orbita gioviana, questo raggio delimita la regione di spazio entro la quale l'attrazione gravitazionale esercitata da Giove risulta predominante rispetto a quella del Sole. Tutti i corpi celesti che si trovano stabilmente all'interno della sfera di Hill di Giove sono in orbita zenocentrica.\nStruttura.\nIl sistema di Giove si compone di:\nAltri oggetti possono intersecare periodicamente o meno il sistema di Giove, senza tuttavia rimanere gravitazionalmente legati al gigante gassoso per via della loro elevata velocit\u00e0 iniziale. \u00c8 il tipico caso di alcune comete, come la celeberrima Shoemaker-Levy 9, la prima ad essere osservata durante la sua caduta su un pianeta.\nOggetti principali.\nSegue un prospetto dei dieci oggetti principali del sistema di Giove, in ordine di massa.\nEsplorazione.\nDiverse sonde interplanetarie di fabbricazione umana hanno attraversato il sistema di Giove, a partire dall'inizio dell'era spaziale; si tratta della \"Pioneer 10\", della \"Pioneer 11\", della \"Voyager 1\" e della \"Voyager 2\".\nLe sonde \"Ulysses\", sviluppata per lo studio del Sole, \"Cassini\", progettata per entrare stabilmente nel sistema di Saturno, e \"New Horizons\", sviluppata per lo studio di Plutone, hanno attraversato lungo il proprio itinerario il sistema gioviano, per sfruttare l'effetto di fionda gravitazionale dovuto al passaggio ravvicinato con Giove.\nA queste si aggiungono naturalmente tutte le sonde designate specificamente per lo studio del pianeta Giove: \"Galileo\" e \"Juno\"."}
{"id": "526907", "revid": "121519998", "url": "https://it.wikipedia.org/wiki?curid=526907", "title": "Khayelitsha", "text": "Khayelitsha \u00e8 una \"township\" nella municipalit\u00e0 metropolitana di Citt\u00e0 del Capo, che si trova sulle Cape Flats. Si presenta come un miscuglio di baraccopoli. Il nome significa \"Casa Nuova\" nella lingua xhosa.\nNegli anni cinquanta, le citt\u00e0 sudafricane vengono dichiarate \"zone bianche\" dal governo bianco. I neri non potevano abitare nelle citt\u00e0, e tutti i neri e i meticci del Capo dovettero traslocare nelle Cape Flats, fuori del quartiere cittadino. Furono applicate forme di controllo dell'afflusso che limitarono gli arrivi delle xhosa dal Transkei e da altre regioni del Capo Orientale. Al termine dell'apartheid, nel 1994, migliaia di persone giunsero a Khayelitsha per trovare lavoro.\nKhayelitsha \u00e8 la terza pi\u00f9 grande \"township\", dopo quella di Soweto e di Sharpeville vicino a Johannesburg. Vi sono circa un milione di abitanti. Gli abitanti di Khayelitsha sono al 90% neri, e al 10% musulmani \"coloured\" (\"Cape Malay\").\nLa lingua prevalente \u00e8 lo xhosa."}
{"id": "526908", "revid": "122366779", "url": "https://it.wikipedia.org/wiki?curid=526908", "title": "Cumberland", "text": ""}
{"id": "526912", "revid": "1776051", "url": "https://it.wikipedia.org/wiki?curid=526912", "title": "Crissier", "text": "Crissier (toponimo francese) \u00e8 un comune svizzero di 7\u00a0869 abitanti del Canton Vaud, nel distretto dell'Ouest lausannois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "526922", "revid": "984922", "url": "https://it.wikipedia.org/wiki?curid=526922", "title": ".dk", "text": ".dk \u00e8 dominio di primo livello nazionale (ccTLD) assegnato allo Stato della Danimarca.\n\u00c8 amministrato dalla DK Hostmaster.\nI domini contenenti i caratteri \u00e6, \u00f8, \u00e5, \u00f6, \u00e4, \u00fc, sono permessi."}
{"id": "526923", "revid": "984922", "url": "https://it.wikipedia.org/wiki?curid=526923", "title": ".dm", "text": ".dm \u00e8 dominio di primo livello nazionale (TLD) assegnato allo Stato del Dominica.\n\u00c8 amministrato dalla DotDM Corporation."}
{"id": "526924", "revid": "123085304", "url": "https://it.wikipedia.org/wiki?curid=526924", "title": "Amiga 2000", "text": "Il Commodore Amiga 2000 o Commodore A2000, comunemente conosciuto come Amiga 2000 o A2000, \u00e8 un personal computer della Commodore International basato sulla piattaforma informatica Amiga.\nEvoluzione dell'Amiga 1000 con cui mantiene compatibilit\u00e0 software, l'Amiga 2000 \u00e8 stato presentato assieme all'Amiga 500 l'8 gennaio 1987 al Winter Consumer Electronics Show (8\u201311 gennaio 1987 \u2013 Las Vegas Convention Center \u2013 Las Vegas, Nevada, USA) e commercializzato dal febbraio 1987.\nL'evoluzione dell'Amiga 2000 \u00e8 l'Amiga 3000, commercializzato da Commodore International a partire dal giugno 1990. Sebbene l'Amiga 3000 nasca per soppiantare l'Amiga 2000, in realt\u00e0 l'Amiga 2000 fu commercializzato fino al 1993, cio\u00e8 anche dopo la fine della commercializzazione dell'Amiga 3000 e l'inizio della commercializzazione dell'evoluzione dell'Amiga 3000: l'Amiga 4000.\nIn quanto differenti solo per schede d'espansione installate e/o drive installati e/o software in dotazione, pi\u00f9 che veri e propri nuovi modelli sono varianti dell'Amiga 2000 i seguenti computer di Commodore International: Amiga 2000HD, Amiga 2500, Amiga 2500/30, Amiga 2500UX e Amiga 1500.\nVersioni.\nSono state commercializzate due diverse versioni di Amiga 2000: una destinata ai Paesi utilizzanti lo standard televisivo PAL, l'altra destinata ai Paesi utilizzanti lo standard televisivo NTSC.\nDescrizione.\nL'Amiga 2000 si presenta in case desktop con due periferiche in dotazione: una tastiera alfanumerica con tastierino numerico e un mouse a due tasti. Il display video, necessario per l'utilizzo dell'Amiga 2000, deve essere reperito a parte collegando all'Amiga 2000 un monitor o un televisore. Di serie l'Amiga 2000 ha 1 MiB di RAM e 1 floppy disk drive da 3,5\" DS/DD.\nI miglioramenti rispetto all'Amiga 1000 riguardano soprattutto l'espandibilit\u00e0 attraverso l'implementazione di 9 slot per generiche schede d'espansione (5 slot Zorro II e 4 slot ISA), 1 slot per schede video e 1 slot per schede CPU (similmente a quanto fece dieci anni dopo, nel 1997, l'Intel con l'implementazione dello Slot 1).\nIn particolare lo slot per schede CPU permise di aggiornare l'Amiga 2000 con ogni nuovo microprocessore della famiglia Motorola 68k commercializzato in seguito. Mentre per gli slot ISA furono prodotte schede d'espansione che erano una completa scheda madre per personal computer IBM compatibile e che, una volta installate sull'Amiga 2000, permettevano di avere due personal computer in uno: un Amiga e un IBM compatibile. Il sistema operativo AmigaOS, grazie al multitasking preemptive e all'interfaccia grafica WIMP di cui era dotato fin dalla sua prima versione 1.0 del 1985, gestiva l'IBM compatibile come una qualsiasi altra applicazione Amiga: in una finestra dell'interfaccia grafica WIMP e in contemporanea ad altre applicazioni.\nTali caratteristiche resero l'Amiga 2000 uno dei personal computer pi\u00f9 longevi di tutti i tempi, fu commercializzato infatti per sei anni, dal 1987 al 1993, in un periodo di grande attivit\u00e0 ed espansione del mercato che vedeva superato un personal computer dopo pochi mesi la sua introduzione sul mercato.\nImpieghi.\nL'Amiga 2000 fu molto usato per creare effetti grafici nel mondo della TV con speciali schede di espansione e appositi software.\nScheda madre.\nDurante i sei anni di commercializzazione dell'Amiga 2000, la scheda madre ha subito varie rivisioni e una riprogettazione. La prima revisione di scheda madre a essere commercializzata, progettata da un team di ingegneri della filiale tedesca di Commodore International, \u00e8 stata infatti in seguito riprogettata dal team di ingegneri statunitense. La principale differenza tra il progetto tedesco e quello statunitense, visibile anche esteriormente, \u00e8 l'assenza nel primo dell'uscita video nel formato video composito.\nIn conseguenza a tale riprogettazione \u00e8 nata la distinzione Amiga 2000 \"modello A\" (dotata di scheda madre tedesca) e Amiga 2000 \"modello B\" (dotata di scheda madre statunitense). Distinzione diffusa solo a livello tecnico, assolutamente non pubblicizzata a livello commerciale.\nLe due schede madri sono facilmente distinguibili dalla serigrafia posta su di esse: \"AMIGA 2000\" nella scheda madre tedesca e \"AMIGA B2000-CR\" nella scheda madre statunitense.\nLa tabella seguente riporta tutte le revisioni della scheda madre dell'Amiga 2000 commercializzate evidenziandone le principali differenze.\nRevisione 4.\nA differenza di tutte le altre revisioni della scheda madre dell'Amiga 2000 che hanno di serie 1 MiB di RAM, la revisione 4 ha di serie solo 512 KiB di RAM, configurati come Chip RAM. Anche gli Amiga 2000 dotati della revisione 4 della scheda madre, come tutti gli Amiga 2000, sono stati comunque commercializzati con minimo 1 MiB di RAM. Negli Amiga 2000 dotati di scheda madre revisione 4 i rimanenti 512 KiB di RAM, configurati come Fast RAM, sono infatti disponibili attraverso una scheda d'espansione inserita nello slot CPU. Ci\u00f2 comporta per\u00f2 l'impossibilit\u00e0 di utilizzare i 512 KiB di Fast RAM presenti su tale scheda d'espansione in caso si desideri installare una scheda CPU nello slot CPU (la scheda d'espansione con i 512 KiB di Fast RAM deve ovviamente essere rimossa se si vuole installare una scheda CPU nello slot CPU). Sulla scheda madre revisione 4, come su tutte le altre revisioni, non sono presenti zoccoli vuoti destinati all'installazione di ulteriore RAM.\nLa revisione 4 della scheda madre dell'Amiga 2000 si differenzia poi da tutte le altre revisioni anche per la presenza del chip Agnus invece che del chip Fat Agnus.\nRevisione 6.\nLa principale differenza delle revisioni 6.x della scheda madre dell'Amiga 2000 rispetto alle revisioni 4.x, \u00e8 la presenza di serie di 1 MiB di Chip RAM (le revisioni 4.x hanno invece di serie 512 KiB di Chip RAM). \u00c8 invece uguale alla revisione 4 per il fatto di non avere Fast RAM installata sulla scheda madre. La scheda madre non presenta zoccoli vuoti destinati all'installazione di ulteriore RAM.\nLa revisione 6 della scheda madre dell'Amiga 2000 \u00e8 inoltre affetta da due bug; il primo bug pu\u00f2 generare dei crash durante la fase di avvio del computer; il secondo bug pu\u00f2 generare dei problemi con alcune schede d'espansione.\nRevisione 6.1.\nLa revisione 6.1 della scheda madre dell'Amiga 2000 risolve il bug della revisione 6 che pu\u00f2 generare dei crash durante la fase di avvio del computer.\nRevisione 6.2.\nLa revisione 6.2 della scheda madre dell'Amiga 2000 risolve il bug della revisione 6 che pu\u00f2 generare dei problemi con alcune schede d'espansione.\nRevisione 6.3.\nLe principali differenze della revisione 6.3 e successive della scheda madre dell'Amiga 2000 rispetto alle precedenti, sono la presenza del chipset ECS invece che dell'OCS e la presenza del Kickstart 2.04 invece che del Kickstart 1.2 o 1.3."}
{"id": "526926", "revid": "339392", "url": "https://it.wikipedia.org/wiki?curid=526926", "title": "Gerhard Mercator", "text": ""}
{"id": "526927", "revid": "30610", "url": "https://it.wikipedia.org/wiki?curid=526927", "title": "Mahmud Taleghani", "text": "L'\u0100yatoll\u0101h Mahmud \u02bfAl\u0101yyi T\u0101leq\u0101ni (\u0633\u06cc\u062f \u0645\u062d\u0645\u0648\u062f \u0639\u0644\u0627\u06cc\u06cc \u0637\u0627\u0644\u0642\u0627\u0646\u06cc, pronunciato T\u0101legh\u0101ni) \u00e8 stato un protagonista di rilievo della Rivoluzione islamica iraniana, a fianco dell'\u0100yatoll\u0101h Ruhollah Khomeyni.\nFiglio d'un alto esponente del \"clero\" sciita e allievo dell'\u0100yatoll\u0101h H\u0101\u02beeri Yazdi, T\u0101leq\u0101ni si dedic\u00f2 all'insegnamento religioso a Tehr\u0101n e fu soggetto spesso a misure di incarcerazione da parte del regime dei Pahlavi.\nSostenne il Movimento Nazionale di Mohammad Mossadeq, che pi\u00f9 tardi port\u00f2 a buon fine un colpo di Stato nazionalista e anti-Sci\u00e0, nonch\u00e9 il movimento Rinascita della Resistenza Nazionale (\"Nahdat-e Moq\u0101wamat-e Melli\"), i \"Fed\u0101'iyy\u0101n-e Isl\u0101m\" (Devoti dell'Islam) e, forse, i \"Moj\u0101hedin-e khalq\" (Combattenti del Popolo), fondato quest'ultimo da tre suoi antichi studenti.\nLa sua \u00e8 stata all'epoca una fra le poche voci a cercare la mediazione tra tutte le parti. Di lui baster\u00e0 ricordare che, nonostante fosse un personaggio ricco di carisma e autorit\u00e0 religiosa, non tent\u00f2 mai di abusare del proprio potere, nemmeno a scopo di pacificazione. Nel neonato \"Majlis\", dove era stato eletto dalla volont\u00e0 del popolo, dopo pochissimi giorni abbandon\u00f2 la poltrona parlamentare per sedersi, per il resto del mandato, per terra come alcuni suoi seguaci.\nQuesto suo modo di opporsi al potere che si stava formando - e che si incentrava sulla nuova istituzione assolutamente centrale della \"vel\u0101yet-e faqih\" (l'\"accorto consiglio del giurisperito\" cui doveva obbligatoriamente informarsi l'azione del Parlamento e del Governo), cui egli preferiva la \"wes\u0101yat-e fuqah\u0101\u02be\" (il \"consiglio dei giurisperiti\", vale a dire l'azione \"dall'esterno\" della funzione di guida della Rivoluzione Islamica) - ebbe vita breve.\nResteranno, forse, per sempre oscure le circostanze che lo portarono alla morte il 9 settembre 1979. La versione ufficiale parl\u00f2 di un infarto, ma bisogna ricordare che T\u0101leq\u0101ni appoggi\u00f2 sempre decisamente la figura e l'attivit\u00e0 di \"Guida Suprema\" di Khomeyni."}
{"id": "526928", "revid": "984922", "url": "https://it.wikipedia.org/wiki?curid=526928", "title": ".do", "text": ".do \u00e8 dominio di primo livello nazionale (ccTLD) assegnato allo Stato della Repubblica Dominicana.\n\u00c8 amministrato dalla Nic.DO."}
{"id": "526931", "revid": "767487", "url": "https://it.wikipedia.org/wiki?curid=526931", "title": "Sistema di Saturno", "text": "In astronomia, si suole indicare come sistema di Saturno la regione di spazio del sistema solare dominata dall'influenza gravitazionale del pianeta Saturno, ed occupata dai suoi satelliti naturali, dai suoi anelli planetari ed eventualmente dalla sua magnetosfera.\nDimensioni.\nLe dimensioni della sfera d'influenza gravitazionale saturniana sono date dal raggio di Hill del sistema Saturno-Sole, secondo la formula\nEntro le incertezze dovute alla presenza degli altri oggetti principali del sistema solare, specialmente Giove, questo raggio delimita la regione di spazio entro la quale l'attrazione gravitazionale esercitata da Saturno risulta predominante rispetto a quella del Sole. Tutti i corpi celesti che si trovano stabilmente all'interno della sfera di Hill di Saturno sono in orbita cronocentrica.\nStruttura.\nIl sistema di Saturno si compone di:\nAltri oggetti possono intersecare periodicamente o meno il sistema di Saturno, senza tuttavia rimanere gravitazionalmente legati al gigante gassoso per via della loro elevata velocit\u00e0 iniziale; pu\u00f2 essere questo il caso di comete o asteroidi collocati su orbite particolarmente ellittiche.\nOggetti principali.\nSegue un prospetto dei dieci oggetti principali del sistema di Saturno, in ordine di massa.\nEsplorazione.\nDiverse sonde interplanetarie di fabbricazione umana hanno attraversato il sistema di Saturno, a partire dall'inizio dell'era spaziale; si tratta della \"Pioneer 11\", della \"Voyager 1\" e della \"Voyager 2\".\nA queste si aggiungono la sonda \"Cassini\", designata specificamente per lo studio del sistema di Saturno, e il modulo di atterraggio \"Huygens\", inviato su Titano."}
{"id": "526932", "revid": "547034", "url": "https://it.wikipedia.org/wiki?curid=526932", "title": ".dz", "text": ".dz \u00e8 dominio di primo livello nazionale (ccTLD) assegnato allo Stato dell'Algeria.\n\u00c8 amministrato dalla CERIST (Centre de Recherche sur l'Information Scientifique et Technique).\nLa sigla Dz deriva dal nome locale dell'Algeria, Dzayer."}
{"id": "526933", "revid": "1568601", "url": "https://it.wikipedia.org/wiki?curid=526933", "title": "Altopiano del Cumberland", "text": "L'altopiano del Cumberland (in inglese \"Cumberland Plateau\" o \"Cumberland Mountains\"), \u00e8 la parte sudoccidentale della catena degli Appalachi. L'altopiano comprende gran parte del Kentucky orientale, parte della zona occidentale della Virginia Occidentale, parte del Tennessee, a ovest della valle del Tennessee, e una piccola porzione dell'Alabama settentrionale e della Georgia nord-occidentale. L'altopiano \u00e8 attraversato dal passo detto Cumberland Gap, luogo di numerose battaglie nel corso della guerra di secessione americana e da esso nascono i fiumi Cumberland, (1.105 chilometri), e Kentucky, entrambi affluenti dell'Ohio.\nGeografia.\nL'altopiano del Cumberland \u00e8 un profondo altopiano sezionato, con rilievi topografici di circa 120 metri e frequenti affioramenti arenari.\nPresso la scarpata di Pottsville, in Kentucky, che rappresenta il luogo di transizione dall'altopiano del Cumberland verso la Bluegrass region, a nord, e l'altopiano del Pennyroyal, a sud, ci sono molti elementi naturali spettacolari come scogliere, gole, rifugi rocciosi, ponti naturali e cascate.\nIn Tennessee, il confine occidentale dell'altopiano \u00e8 l'Highland Rim, ad est del bacino di Nashville, e il suo bordo orientale \u00e8 segnato dal Walden Ridge, che continua a sud in Alabama come Sand Mountain. Il Walden Ridge e l'altopiano della Sand Mountain sono separati dalla parte principale dell'altopiano del Cumberland dalla Sequatchie Valley, che si estende fino all'Alabama centrale sotto altri nomi.\nIn Kentucky, l'altezza delle colline dell'altopiano aumenta da nord-ovest a sud-est, con le aree pi\u00f9 occidentali dell'altopiano che hanno un rilievo di circa 70 metri e un aspetto simile alla Knobs region, mentre le zone vicine alla Black Mountain hanno un rilievo superiore ai 760 metri."}
{"id": "526934", "revid": "45303", "url": "https://it.wikipedia.org/wiki?curid=526934", "title": "Dzayer", "text": ""}
{"id": "526936", "revid": "46931", "url": "https://it.wikipedia.org/wiki?curid=526936", "title": "Cumberland Plateau", "text": ""}
{"id": "526938", "revid": "46931", "url": "https://it.wikipedia.org/wiki?curid=526938", "title": "Cumberland Mountains", "text": ""}
{"id": "526944", "revid": "767487", "url": "https://it.wikipedia.org/wiki?curid=526944", "title": "Jouxtens-M\u00e9zery", "text": "Jouxtens-M\u00e9zery (toponimo francese) \u00e8 un comune svizzero di 1\u00a0447 abitanti del Canton Vaud, nel distretto di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nJouxtens-M\u00e9zery \u00e8 servito dalle stazioni di Jouxtens-M\u00e9zery e di Le Lussex sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "526946", "revid": "4106", "url": "https://it.wikipedia.org/wiki?curid=526946", "title": "Jouxtens", "text": ""}
{"id": "526949", "revid": "27723", "url": "https://it.wikipedia.org/wiki?curid=526949", "title": "Suolo lunare", "text": ""}
{"id": "526950", "revid": "27723", "url": "https://it.wikipedia.org/wiki?curid=526950", "title": "Superficie lunare", "text": ""}
{"id": "526954", "revid": "339392", "url": "https://it.wikipedia.org/wiki?curid=526954", "title": "Gerard De Kremer", "text": ""}
{"id": "526956", "revid": "913245", "url": "https://it.wikipedia.org/wiki?curid=526956", "title": "Jeremy Wariner", "text": "\u00c8 il quarto uomo pi\u00f9 veloce di tutti i tempi nei 400 metri piani con il tempo di 43\"45, dietro il sudafricano Wayde van Niekerk (43\"03) e i connazionali Michael Johnson (43\"18) e Butch Reynolds (43\"29).\nBiografia.\nInizia la sua carriera sportiva nella squadra di calcio della \"Lamar High School\" di Arlington (Texas), ma abbandona al secondo anno per dedicarsi all'atletica leggera. Wariner frequenta la Baylor University ed \u00e8 allenato da Clyde Hart (ex-allenatore della Baylor, ritiratosi per seguire Michael Johnson).\nOlimpiadi di Atene 2004: le prime vittorie internazionali.\nAi Giochi olimpici di Atene del 2004 vince le sue prime medaglie in un evento internazionale, conquistando l'oro sui 400 metri piani correndo in 44 secondi netti e con la staffetta 4\u00d7400 metri (2'55\"91). \u00c8 il primo bianco a vincere l'oro sui 400\u00a0m dai tempi di Viktor Markin, nel 1980, ed il primo statunitense bianco a vincere una medaglia in una qualsiasi specialit\u00e0 di velocit\u00e0 da quando Michael Larrabee vinse i 400 m nel 1964. In ogni caso Wariner non si vede come il rappresentante di un particolare gruppo o razza, ma piuttosto come il risultato di un duro lavoro e delle attenzioni di un ottimo allenatore.\nHelsinki 2005: la prima volta sotto i 44 secondi.\nNel 2005, Wariner vince sui 400 m ai campionati nazionali con il tempo di 44\"20. Sempre nello stesso anno ai Mondiali di Helsinki vince il titolo con il tempo di 43\"93, diventando uno dei pochi atleti al mondo a scendere sotto il muro dei 44 secondi, assieme a lui oggi ci sono i nomi di Michael Johnson, Butch Reynolds, Quincy Watts, LaShawn Merritt, Danny Everett, Lee Evans, Steve Lewis, Kirani James e Larry James. Oltre alla vittoria nella prova individuale porta ancora una volta il team statunitense alla medaglia d'oro nella staffetta 4\u00d7400 metri (2'56\"91).\n2006: nuovi primati personali.\nL'8 luglio 2006 al Meeting Areva di Saint-Denis stabilisce il suo nuovo primato personale sui 400 m con il tempo di 43\"91. Il 14 luglio al Golden Gala di Roma lo migliora ulteriormente chiudendo in 43\"62, tempo che lo piazza al quarto posto nella classifica all-time, il suo obiettivo \u00e8 quello di battere il record mondiale di 43\"18 stabilito nel 1999 da Michael Johnson, suo attuale agente e mentore. Qualche giorno dopo a Londra corre ancora sotto il muro dei 44 secondi in 43\"99.\nOsaka 2007.\nAl DN Galan di Stoccolma, il 7 agosto 2007, migliora ulteriormente il suo personale sui 400 m con 43\"50, risultato che rappresenta anche il miglior tempo dell'anno. Ai Mondiali di atletica di Osaka, dopo una semifinale corsa in 44\"34, conquista il suo secondo titolo mondiale, limando il primato personale di cinque centesimi e portandolo a 43\"45, tempo che gli permette di essere il terzo uomo pi\u00f9 veloce di sempre sulla distanza. La staffetta la vince in 2'55\"56.\nOlimpiadi di Pechino 2008: la prima sconfitta dal 2004.\nNel 2008 decide di cambiare allenatore, lasciando Clyde Hart per Michael Ford, assistente dello stesso Hart. Il 6 giugno ai Bislett Games di Oslo segna il proprio primato stagionale di 43\"98, che migliorer\u00e0 in seguito a Saint-Denis con 43\"86. Ai Giochi olimpici di Pechino non riesce a bissare la vittoria di Atene nei 400 metri, venendo battuto dal connazionale LaShawn Merritt, che distaccandolo di quasi un secondo (99 centesimi) si aggiudica il quinto atleta pi\u00f9 veloce di sempre. Il suo tempo di 44\"74 gli permette di conquistare solo un argento, ma si rif\u00e0 parzialmente con l'oro olimpico sulla staffetta 4\u00d7400 metri con il tempo di 2'55\"39 (record olimpico). Il 12 giugno corre al Golden Spike di Ostrava i 300 metri in 31\"72, record del meeting battuto poi da Usain Bolt con il tempo di 30\"97. Il 29 agosto si prende una piccola rivincita sul rivale Merritt vincendo il meeting di Zurigo con il tempo di 43\"82 contro un pi\u00f9 discreto 44\"43 del campione olimpico.\nBerlino 2009.\nL'anno successivo ai Mondiali di Berlino viene nuovamente sconfitto da LaShawn Merritt, dovendo accontentarsi, ancora una volta, dell'argento, con il tempo 44\"60 che rester\u00e0 il suo primato stagionale. Infatti per la prima volta dopo 4 anni Wariner non riesce pi\u00f9 a correre sotto i 44 secondi, situandosi al terzo posto della classifica stagionale, dopo LaShawn Merritt (44\"06) e Renny Quow (44\"53). Il 23 agosto vince la staffetta in 2'57\"86.\n2010: vittoria della IAAF Diamond League.\nNel 2010 Wariner partecipa a 5 tappe della Diamond League vincendole tutte (probabilmente agevolato anche dalla temporanea sospensione di LaShawn Merritt, atleta poi trovato positivo alla DHEA, steroide anabolizzante), corre la sua prima gara del circuito allo Shanghai Golden Grand Prix concludendo in 45\"51, mentre la sua seconda gara al Golden Gala di Roma la vince andando sotto i 45 secondi, percorrendola in 44\"73. Segna le seguenti vittorie a Parigi e a Londra, correndo rispettivamente in 44\"49 e 44\"67.\nConclude il circuito il 27 agosto al Memorial Van Damme di Bruxelles, con il tempo di 44\"13, vicino al muro dei 44 secondi, aggiudicandosi la vittoria della Diamond League e il primo posto nel ranking mondiale.\n2011: infortunio e forfait ai mondiali di Daegu.\nEsordisce la stagione 2011 il 4 giugno al meeting di Eugene, dove arriva secondo con 45\"43 dietro allo statunitense Angelo Taylor (45\"16), vince poi la quinta tappa del circuito a New York chiudendo in 45\"13. Ai \"trials\" statunitensi arriva secondo con il tempo 44\"98 dietro a Tony McQuay (44\"68), mentre al meeting Areva chiude solo quarto con 45\"50.\nUn infortunio al piede gli impedisce poi di prendere parte ai mondiali di Daegu; a proposito Wariner dichiara di esserne molto dispiaciuto e far\u00e0 comunque tutto il possibile per vincere le prossime Olimpiadi.\n2012-2014: gli anni neri.\nWariner esordisce ad aprile nell'anno olimpico, quello che dovrebbe essere del riscatto, senza comunque destare buone impressioni. Ai trials statunitensi, valevoli per la qualificazione ai Giochi olimpici di , si classifica 6\u00ba in finale con 45\"24, mancando in maniera netta la qualificazione all'Olimpiade, dove tra l'altro non riuscir\u00e0 a prendere parte alla staffetta 4\u00d7400 m, nemmeno alle batterie di qualificazione, mancando l'occasione di vincere la medaglia anche in questa disciplina.\nNel 2013 ritenta la qualificazione per i Campionati mondiali di Mosca, ma stavolta non riuscir\u00e0 a superare nemmeno le batterie, registrando un deludente 48\"04, il peggior tempo in assoluto di tutti i 30 registrati.\nLa stagione all'aperto del 2014 non inizia bene per Wariner che nel meeting di Ponce ad inizio maggio fa registrare un deludente 6\u00ba posto in 46\"01. Questo risulter\u00e0 il suo miglior risultato stagionale.\nIl ritiro.\nDopo vari infortuni, risultati deludenti ed una prova sugli 800 m, decide di ritirarsi definitivamente dall'atletica nel 2017.\nJeremy Wariner, oltre a essere il quarto miglior quattrocentista di sempre, \u00e8 anche il secondo atleta, assieme a LaShawn Merritt, ad essere sceso pi\u00f9 volte sotto il muro dei 44 secondi (9 volte), dietro a Michael Johnson (22 volte), l'ultima prestazione \u00e8 stata registrata a Zurigo il 29 agosto 2008 (tempo 43\"82)."}
{"id": "526963", "revid": "2194936", "url": "https://it.wikipedia.org/wiki?curid=526963", "title": "Verdi del Sudtirolo/Alto Adige", "text": "I Verdi del Sudtirolo/Alto Adige (in tedesco Die Gr\u00fcnen S\u00fcdtirols, in ladino V\u00ebrc de S\u00fcdtirol; noti con la denominazione trilingue Verdi\u2013Gr\u00fcne\u2013V\u00ebrc) sono un partito politico italiano attivo nella provincia autonoma di Bolzano.\nStoria.\nI Verdi del Sudtirolo sono nati dalla cosiddetta Nuova Sinistra, la sinistra nata alla fine degli anni 1970 e che fece proprie istanze sociali, ambientaliste, femministe, pacifiste, distinguendosi dalla tradizionale sinistra socialista e comunista. I Verdi affondano le loro radici, in particolare, nel movimento ambientalista altoatesino e nell'associazione studentesca altoatesina SH/ASUS.\nDopo aver partecipato con successo, a partire dal 1978, a diverse elezioni comunali e provinciali, solo a met\u00e0 del 1996 vi \u00e8 stata la fondazione formale e statutaria del partito con la denominazione \"Verdi-Gr\u00fcne-V\u00ebrc\".\nIl movimento dapprima partecip\u00f2 alle elezioni regionali del 1978 nella lista \"\"Neue Linke\"/Nuova Sinistra\", eleggendo Alexander Langer nel Consiglio regionale e provinciale. Raddoppi\u00f2 i seggi nel 1983 quando si present\u00f2 sotto l'insegna \"Lista Alternativa per l'altro Sudtirolo\" (\"Alternative Liste f\u00fcr das Andere S\u00fcdtirol\") e a Langer si affianc\u00f2 il giornalista bolzanino Arnold Tribus. Nel 1987 il partito elesse per la prima volta un suo esponente alla Camera dei deputati: l'avvocato Gianni Lanzinger.\nSempre Langer e Tribus furono eletti nel 1988, quando la lista si present\u00f2 per sotto la denominazione \"Lista Verde Alternativa\" (\"Gr\u00fcn-Alternative Liste - GAL\"). A Langer, eletto nel Parlamento europeo l'anno successivo, subentr\u00f2 poi Alessandra Zendron. Zendron e la meranese Cristina Kury\u00a0\u2013 elette nel 1993, quando la lista si present\u00f2 per la prima volta con la denominazione attuale \"Verdi-Gr\u00fcne-V\u00ebrc\", e confermate nel 1998 \u2013 rappresentarono i Verdi fino al 2003.\nAlle elezioni provinciali del 2003 i Verdi del Sudtirolo hanno ricevuto il 7,9% delle preferenze, potendo cos\u00ec contare per la prima volta su tre consiglieri nei consigli provinciale e regionale: il giornalista Riccardo Dello Sbarba, lo storico brissinese Hans Heiss e Cristina Kury. Nelle elezioni europee del 2004, i Verdi del Sudtirolo hanno ottenuto il 13,1% dei voti, una tra le percentuali pi\u00f9 alte a livello europeo.\nIl 20 marzo 2008 sono stati rifondati i \"Giovani verdi\", la sezione del partito dedicata ai giovani.\nPer le elezioni provinciali del 2008 il partito su iniziativa del portavoce Franco Bernard \u00e8 entrato in una alleanza elettorale con le \"B\u00fcrger Liste Civiche\" della provincia. L'alleanza ha ottenuto il 5,8% dei voti e vengono eletti due candidati dei verdi come consiglieri provinciale.\nIn vista delle elezioni politiche 2013, il partito decide di non appoggiare la lista Rivoluzione civile di Antonio Ingroia, contrariamente a quanto deciso dalla Federazione dei Verdi, giudicando il programma dell'ex magistrato non aderente alle ideologie del movimento, oltre che poco riconoscibile per gli elettori di lingua tedesca, optando invece per presentare i propri candidati nelle liste di Sinistra Ecologia Libert\u00e0, il partito di Nichi Vendola. Per la Camera dei deputati il partito ha presentato i candidati Florian Kronbichler, Michil Costa e Cristina Kury, mentre per il Senato della Repubblica \u00e8 stato accordato sostegno ai candidati di Partito Democratico e S\u00fcdtiroler Volkspartei. Alla Camera dei deputati \u00e8 infine risultato eletto Florian Kronbichler (primo parlamentare altoatesino di lingua tedesca non aderente alla S\u00fcdtiroler Volkspartei o ad un partito ad essa antesignano).\nNelle elezioni provinciali del 2013 i Verdi, sempre alleati con Sinistra Ecologia Libert\u00e0 (che esprime alcuni candidati della lista e la cui sigla SEL viene inserita nel simbolo del partito), conquistano il loro miglior risultato elettorale di sempre, con l'8,7% dei consensi (che fa di loro il terzo partito altoatesino) e tre consiglieri.\nAlle elezioni europee 2014 il partito presenta la propria candidata, l'ex giornalista Rai Oktavia Brugger, nelle liste del nord-est italiano de L'Altra Europa con Tsipras, ad imitazione del partito di riferimento Sinistra Ecologia Libert\u00e0 e ancora una volta distaccandosi dalla Federazione dei Verdi. La Brugger, con le sue 21.446 preferenze (di cui 15.787 in Alto Adige, ove la \"lista Tsipras\" tocca il 9,91%), risulta la candidata pi\u00f9 votata della lista nella circoscrizione del nord-est, ma non riesce ad ottenere il seggio.\nIl 24 maggio 2015 i Verdi riescono per la prima volta nella storia a portare un loro esponente alla guida di un comune altoatesino, con l'elezione di Paul R\u00f6sch (sostenuto anche da una lista civica) a sindaco di Merano.\nLo strappo con la Federazione dei Verdi non si ricuce neppure in occasione delle elezioni politiche 2018, ove i Verdi altoatesini si affiliano al cartello Liberi e Uguali, a sostegno della leadership di Pietro Grasso, mentre il \"sole che ride\" (federato con il PSI e Area Civica nella lista \"Insieme\") si coalizza col Partito Democratico. I Verdi altoatesini non riescono a ottenere seggi.\nIl partito infine torna con i Verdi \"nazionali\" in vista delle elezioni europee del 2019, presentando i propri candidati Norbert Lantschner e Judith Kienzl all'interno della lista Europa Verde - European Green Party.\nIdeologia.\nI Verdi altoatesini sono membri del Partito Verde Europeo e alleati alla Federazione dei Verdi.\nCaratteristica peculiare \u00e8 la loro natura \"etnicamente trasversale\": diversamente da altri partiti attivi in Alto Adige, i Verdi si rivolgono a tutti i cittadini, senza alcuna distinzione; fra i punti programmatici vi \u00e8 l'estensione del plurilinguismo e il superamento della rigida divisione della societ\u00e0 altoatesina in gruppi linguistici.\nStruttura.\nAl vertice del partito vi \u00e8 il \"portavoce provinciale\", carica elettiva con mandato annuale. Dal dicembre 2019 i portavoce del movimento sono Marlene Pernstich (consigliera comunale del comune di Caldaro) e Felix von Wohlgemuth (consigliere comunale del comune di Appiano).\nLa linea del partito viene decisa dal \"Coordinamento Provinciale\", il \"parlamentino\" interno al movimento, composto dai portavoce, dagli esponenti del partito che siedono in Parlamento, nel Consiglio Provinciale e nelle Giunte comunali, dai rappresentanti dei vari comprensori provinciali e dai delegati delle Donne Verdi (in tedesco \"Gr\u00fcne Frauen\", la sezione femminile del partito) e i Giovani Verdi (o \"Young Greens Southtyrol\").\nA cadenza biennale il partito tiene il suo congresso, denominato \"Assemblea Provinciale\", nel corso della quale vengono eletti altri rappresentanti per il Coordinamento Provinciale.\nVi \u00e8 inoltre il gruppo di lavoro \"VerdECOnomia\" (deputato a sostenere le aziende che si impegnano a rispettare i valori eco-sociali nel loro operato) e l'\"Ufficio Verde\" (sportello di contatto tra il partito e la popolazione).\nRappresentanza.\nAl 2018 i Verdi del Sudtirolo sono rappresentati da tre consiglieri nel consiglio provinciale altoatesino ed esprimono il sindaco di Merano (fino al 2020).\nEsponenti illustri.\nTra gli esponenti pi\u00f9 conosciuti del movimento si annoverano Alexander Langer (parlamentare europeo tra il 1989 e il 1995) e l'alpinista Reinhold Messner (parlamentare europeo nel periodo 1999-2004). Il movimento ha inoltre espresso due esponenti alla Camera dei deputati, Gianni Lanzinger (1987-1992) e Florian Kronbichler (2013-2018)."}
{"id": "526964", "revid": "124922296", "url": "https://it.wikipedia.org/wiki?curid=526964", "title": "Origini del cristianesimo", "text": "Le origini del cristianesimo vanno individuate nella predicazione e negli atti di Ges\u00f9, che agli occhi dei suoi seguaci e dei suoi discepoli, rappresent\u00f2 la realizzazione delle aspettative messianiche presenti nella tradizione del pensiero e degli scritti sacri della civilt\u00e0 ebraica.\nContesto storico.\nSecondo Antonio Desideri, la predicazione di Ges\u00f9 si inquadra in un periodo di profonda crisi spirituale, preludio di quella politica ed economica: il tradizionale paganesimo greco non sembrava pi\u00f9 in grado di soddisfare l'ansia di significato di fronte al mistero della vita e della morte, come appare dal diffondersi di culti misterici, come quelli dionisiaci, orfici ed eleusini in Grecia, quelli di Adone in Siria, quelli di Cibele in Asia minore, quelli di Mitra in Persia, quelli di Osiride in Egitto. Le dottrine escatologiche di questi culti venivano illustrate attraverso riti iniziatori: l'esoterismo garantiva dal controllo statale cui erano sottoposte le religioni tradizionali e, d'altra parte, non v'era preclusione di razza, casta o nazione per accedere alle sette. La diffusione del mitraismo fu di proporzioni tali che fu superata solo da quella del Cristianesimo. Particolarmente importante nella propagazione di questi culti fu il ruolo dei militari asiatici, chiamati a difendere le frontiere dell'Impero romano sul Danubio, sul Reno, sul vallo di Adriano.\nLa scarsit\u00e0 di scritti ebraici e greci sull'argomento rendono complessa una valida indagine storico-critica. Quelli posteriori all'epoca delle origini, corrispondente agli anni successivi al 30, ne riferiscono, secondo alcuni, in maniera imprecisa o dispregiativa. Ci\u00f2 che conosciamo del suo fondatore, Ges\u00f9, detto \"il Cristo\", della sua vita, dei suoi detti e dei suoi insegnamenti proviene quasi esclusivamente dai Vangeli e dalle lettere del Nuovo Testamento.\nLe radici ebraiche del cristianesimo.\nIl cristianesimo \u00e8 profondamente radicato nella religione degli ebrei. Il gruppo nascente di seguaci continu\u00f2 a sentirsi nell'alveo dell'ebraismo. A Gerusalemme, i credenti cristiani, come raccontano i primi capitoli del libro degli \"Atti degli Apostoli\", si radunavano sotto il portico di Salomone del Tempio. Le stesse missioni dell'apostolo Paolo nelle varie citt\u00e0 dell'Asia minore e della Grecia avevano come primo obiettivo le riunioni nella sinagoga locale.\nLa coscienza di essere diversi matur\u00f2 lentamente nel nuovo gruppo e si evidenzi\u00f2 solo nel corso del primo decennio di vita del movimento, in concomitanza con la persecuzione a Gerusalemme e la fondazione della nuova comunit\u00e0 di Antiochia di Siria. Fu, probabilmente, proprio la violenta reazione farisaica e sacerdotale che spinse i credenti cristiani a dare inizio a comunit\u00e0 proprie e distinte. Notevole al riguardo \u00e8 un testo dello \"\u0160em\u00f4n\u00ea \u2018esre\", che introduceva la celebrazione sinagogale e che proviene da un frammento della \"Genizah\" del Cairo, conservando chiara menzione dei cristiani (o \"nazareni\") nella dodicesima benedizione:\nChe i Giudei maledicessero i Cristiani nella preghiera, \u00e8 testimoniato anche da Giustino, Girolamo ed Epifanio. Giustino, in particolare, rinfaccia ai Giudei di maledire nelle sinagoghe coloro che si son fatti cristiani.\nGli ebrei convertiti non si autodefinivano cristiani: ci\u00f2 \u00e8 testimoniato dagli \"Atti degli Apostoli\", da cui si desume che il termine \"cristiani\" venne coniato solo qualche decennio dopo i fatti di Ges\u00f9 e probabilmente in senso dispregiativo.\nPrima di allora, veniva utilizzato il termine \"la Via\" per indicare i credenti cristiani.\nLa conversione di Paolo, che di Antiochia fece la sua base per le missioni, acceler\u00f2 la definizione della dottrina e chiar\u00ec l'orientamento universalistico della fede cristiana. Il tronco era ancora l'ebraismo, le sue scritture, la sua etica, ma l'attesa messianica non c'era pi\u00f9. Il concilio di Gerusalemme del 50 sancir\u00e0 il riconoscimento della universalit\u00e0 della nuova fede e il distacco dall'osservanza dei rituali dell'ebraismo.\nLe correnti del giudaismo.\nLa definizione delle caratteristiche peculiari che distinsero il cristianesimo dall'ebraismo non fu quindi immediata ma progressiva, anche perch\u00e9 lo stesso giudaismo (cio\u00e8 l'ebraismo nelle forme che assunse nel periodo in questione) non si presentava come una struttura monolitica; di fronte ad alcune idee fondamentali e comuni, come il monoteismo, il ritualismo del Tempio, le Scritture e la tradizione antica, si presentava frammentato in una serie di correnti religiose che conosciamo essenzialmente tramite Giuseppe Flavio e dai vangeli: i sadducei, gli erodiani, i farisei, gli zeloti, i samaritani, gli esseni e i battisti. I battisti erano presenti gi\u00e0 da tempo nelle zone del Giordano (Giovanni il Battista fu uno di questi): predicavano il ravvedimento e si caratterizzavano per dei riti di iniziazione tra cui le immersioni in acqua. I sadducei erano essenzialmente l'\u00e9lite aristocratica e sacerdotale, caratterizzati dalla fedelt\u00e0 alla Torah e contrari alla tradizione (\"halakhah\"); respingevano inoltre il concetto di resurrezione. I farisei invece, pur distinti in due grandi scuole che presero nome dai rabbini Hillel e Shammai, avevano un costrutto giuridico-dogmatico complesso ed in evoluzione, che influenzer\u00e0 profondamente il giudaismo posteriore ed in misura minore anche il cristianesimo. Infine gli esseni, comunit\u00e0 di appartati, che si ritenevano gli unici e veri israeliti: erano osservanti rigidi del ritualismo prescritto, con un severo codice di vita e un'aspettativa escatologico-apocalittica. Un apocrifo, il \"Testamento dei Dodici Patriarchi\", sembra essere un loro scritto cristianizzato in seguito.\nIl rapporto con l'Impero romano.\nFino alla met\u00e0 del I secolo, neanche i Romani erano in grado di distinguere tra cristiani ed ebrei e ritennero il cristianesimo soltanto una setta estremista e litigiosa dei Giudei. Lo prova indirettamente l'espulsione dei Giudei da Roma con l'editto di Claudio, fatto riportato sia da Svetonio, il quale ritiene che l'agitatore giudeo sia un certo Cresto (\"Iudaeos impulsore Chresto assidue tumultuantis Roma expulit\"), sia dal resoconto contenuto negli \"Atti\":\nI Romani infatti, all'inizio, non perseguitarono i cristiani in quanto tali e non li ritennero pericolosi per lo Stato finch\u00e9 non si resero conto che il cristianesimo era una religione diversa da quella ebraica (che godeva dello status di \"religio licita\"). La stessa persecuzione di Nerone fu, infatti, locale e limitata a Roma. Nel 64, scoppi\u00f2 il grande incendio di Roma, del quale il medesimo imperatore fu accusato dall'opinione pubblica, come riferisce Tacito; questi narra che l'imperatore cerc\u00f2 in tutti i modi di favorire le vittime del disastro e di stornare da s\u00e9 l'accusa che pendeva sul suo capo, con vari provvedimenti.\nI cristiani apparvero in breve un perfetto capro espiatorio. A questo punto, Tacito inserisce un esplicito riferimento a Cristo ed ai suoi seguaci:\nPi\u00f9 in generale, il capo d'accusa imputato ai cristiani (\"odio del genere umano\") non costituiva un titolo giuridico effettivo, ma assunse, almeno secondo gli apologeti cristiani, vigore di legge, nella formulazione \"non licet esse vos\" (\"essere come voi non \u00e8 lecito\"): la menziona Tertulliano, come \"Institutum Neronianum\", e a lui si allineano, probabilmente sempre con riferimento a Nerone, Lattanzio, l'apologeta Apollonio e Origene. Sul fondamento giuridico delle persecuzioni ai cristiani sono state sviluppate tre teorie. La prima riguarda l'esistenza, citata da diversi autori cristiani, di una o pi\u00f9 leggi specificatamente anticristiane, che ad oggi non sono state per\u00f2 identificate: un senatoconsulto del 35 e l\"Institutum Neronianum\" sono stati ad esempio indicati in via congetturale, senza che si possa per\u00f2 attestare che fossero iniziative espressamente dedicate ai cristiani. L'esercizio del potere coercitivo da parte dei magistrati romani per mantenere l'ordine pubblico costituisce invece il nucleo della seconda teoria, che enfatizza in particolare il ruolo degli organi periferici e l'azione condotta nelle province, anche senza lo svolgimento di regolari processi. Secondo un terzo orientamento la repressione della nuova religione avrebbe infine trovato il suo fondamento nel diritto penale comune (lesa maest\u00e0, sacrilegio e simili).\nL'atteggiamento dell'Impero nei confronti della nuova setta appare condizionato sia dalla diffidenza, e spesso dall'ostilit\u00e0, del popolo, sia dal contrasto con la scala di valori dei cristiani, evidente ad esempio nel rifiuto di sacrificare all'imperatore. Era probabile intenzione di Tiberio, stando a Tacito, di legalizzare la nuova setta, soprattutto per il suo carattere messianico privo di portato politico e anti-romano. L'imperatore intendeva sottrarre alla giurisdizione del Sinedrio il cristianesimo, cos\u00ec com'era stato fatto per i Samaritani. L'importanza della stabilit\u00e0 della frontiera orientale era tale agli occhi di Tiberio che tra il 36 e il 37 il \"legatus\" in Giudea Vitellio oper\u00f2 su suo ordine contro Caifa e Pilato. Vi \u00e8 traccia della questione della liceit\u00e0 della nuova religione anche nella vicenda del senatore Apollonio (l'apologeta summenzionato), condannato a morte ai tempi di Commodo (183-185) \"in base ad un senatoconsulto\". Il prefetto del pretorio Tigidio Perenne avrebbe voluto salvare Apollonio, ma il responso del senatoconsulto sottoline\u00f2 che \"m\u00ea exeinai Khristianous einai\", \"non \u00e8 lecito essere cristiani\", formula che corrisponde a quella di Tertulliano (\"non licet esse vos\").\nUn'altra importante testimonianza per intendere le relazioni tra Impero e nuova religione \u00e8 contenuta in un carteggio tra Plinio il Giovane, in quel periodo (111-113) governatore della Bitinia, e l'imperatore Traiano. Plinio, a motivo dell'incertezza con cui si \u00e8 dovuto comportare di fronte a diversi processi intentati contro cristiani, vittime di delazione, chiede per lettera all'imperatore che linea adottare. In particolare, egli \u00e8 incerto se i cristiani debbano essere condannati in quanto tali o in evidenza di reati specifici e se possa avere luogo il proscioglimento di coloro che adorano i simulacri dei numi e l'immagine dell'imperatore. La risposta dell'imperatore \u00e8 in continuit\u00e0 con quella di Tiberio e nel segno della moderazione: anche se \"non \u00e8 possibile stabilire una norma universale\", i cristiani non vanno cercati ma andranno puniti nel caso non siano disposti a rinnegare la fede in Cristo. L'imperatore, inoltre, condanna la delazione: infatti \"ci\u00f2 \u00e8 di pessimo esempio e indegno dei nostri tempi\".\nLe due anime del cristianesimo delle origini: \"ecclesia ex circumcisione\" ed \"ex gentibus\".\nIl proselitismo nei confronti dei \"gentili\" vede due momenti fondamentali: uno precedente la morte di Ges\u00f9, l'altro successivo. Finch\u00e9 fu in vita, infatti, Ges\u00f9 proib\u00ec ai suoi discepoli di volgere la predicazione ai pagani. Ma vi sono due importanti eccezioni: quella del centurione a Cafarnao (\"Vangelo di Matteo\", ) e quella della donna siro-fenicia (\"Matteo\", ). Dopo la morte, il Ges\u00f9 risorto avrebbe affidato agli apostoli il compito di annunciare l'evangelo senza distinzioni (\"Marco\", e \"Matteo\", ).\nFu Paolo di Tarso a farsi effettivamente carico di questo mandato: per dare opportuno fondamento a questa apertura non pot\u00e9 limitarsi ai soli Vangeli, dovendo appoggiarsi anche all'Antico Testamento, che fa esplicito riferimento alla partecipazione dei gentili alla salvezza. Era infatti una promessa degli antichi profeti, quando ad esempio si riferiscono al pellegrinaggio escatologico dei popoli al momento del giudizio finale o fanno riferimento alla sottomissione delle altre nazioni alla possanza del Signore.\nLe comunit\u00e0 giudeo-cristiane.\nLe comunit\u00e0 della Palestina furono costituite principalmente da giudei convertiti; dopo il 70 la loro importanza inizi\u00f2 a declinare. Dopo la testimonianza degli \"Atti degli apostoli\" e delle \"Lettere di Paolo\" relativa al primo periodo e alla Chiesa di Gerusalemme, approssimativamente, tra il 30 e il 60 d.C., le loro tracce si confondono. Si sa del loro attaccamento alle tradizioni ebraiche, come la celebrazione della \"Pesach\" il 14 Nisan e delle feste prescritte ma, soprattutto, alla circoncisione. Sembra che i giudeo-cristiani accettassero come scritto sacro solo il \"Vangelo di Matteo\" (forse quella versione in ebraico di cui parla Papia), che \u00e8 quello con la pi\u00f9 marcata impronta semitica e, forse, anche la \"Lettera di Giacomo\". Erano diffusi tra loro anche il \"Vangelo di Tommaso\" e il \"Protovangelo di Giacomo\". Dalla \"Lettera di Barnaba\" si desume la loro venerazione per Giacomo, fratello del Signore, mentre dagli scritti pseudo-clementini, attribuiti ad ambienti giudeo-cristiani, traspare una certa avversione per Paolo. Da ambienti giudeo-cristiani derivano sicuramente alcune sette specifiche come gli ebioniti, gli elcasaiti e i nazarei. Di essi abbiamo notizia quasi esclusivamente dagli scritti dei Padri della Chiesa.\nQuanto ai nazarei, setta giudeo-cristiana, avevano come testo sacro, secondo san Girolamo, un \"Vangelo di Matteo\" in aramaico. Si ritiene oggi che si trattasse del \"Vangelo secondo gli Ebrei\".\nLe notizie che possediamo sulle sette di derivazione giudeo-cristiana, anche se scarne, fanno tuttavia intravedere una notevole analogia con l'essenismo, soprattutto nelle loro dottrine dualistiche a carattere gnostico, nel loro esoterismo e nel loro attaccamento alle tradizioni giudaiche.\nL'ultimo trentennio del I secolo.\nDopo la caduta di Gerusalemme, nel 70 d.C., il giudaismo palestinese inizi\u00f2 a riorganizzarsi, guidato dalla componente farisaica. Uno dei primi provvedimenti dopo la costituzione del nuovo Sinedrio, non pi\u00f9 a Gerusalemme ma a Iamnia, fu quello di espellere la componente giudeo-cristiana che fino ad allora non aveva cessato di ritenersi parte del giudaismo. Erano gi\u00e0 nati nel suo ambito alcuni scritti come il \"Vangelo di Matteo\", forse la \"Lettera di Giacomo\" e tanti altri minori, come raccolte di discorsi e atti di Ges\u00f9. L'essere staccati bruscamente dal tronco dell'ebraismo provoc\u00f2 un certo disorientamento nell'ambito delle comunit\u00e0 giudeo-cristiane: sotto l'impulso dei diversi orientamenti dei convertiti (farisei, esseni, messianisti, dottori della legge ma anche semplici contadini e benestanti) si confrontarono idee che sarebbero state, nei secoli successivi, fonte di dispute dottrinali, ad esempio in relazione alla trinit\u00e0 e alla realt\u00e0 dell'incarnazione.\nNel tentativo di salvaguardare l'assoluto monoteismo del giudaismo, espresso nel solenne postulato deuteronomico \"Ascolta, Israele: il Signore, Iddio nostro, \u00e8 l'unico Dio\" (), alcuni svilupparono una concezione modalistica della trinit\u00e0 di Dio, intesa non come unione di tre persone ma come tre modi di manifestarsi dell'unico Dio, che agirebbe a volte come Padre, a volte come Figlio e a volte come Spirito Santo. Tra i propugnatori di tali idee vi furono Noeto di Smirne e Prassea; il primo affermava che Cristo, essendo Dio, andava identificato col Padre, il quale quindi avrebbe sofferto sulla croce, presentandosi in forma umana come Figlio e sarebbe poi risuscitato di nuovo come \"s\u00e9 stesso\" (patripassianesimo).\nUna seconda posizione verteva su una concezione adozionistica della figura di Ges\u00f9, semplice uomo di straordinarie virt\u00f9, adottato come Figlio di Dio e accreditato per mezzo di opere potenti in qualit\u00e0 di messia. Cerinto, secondo Ireneo di Lione, riteneva che Ges\u00f9 fosse figlio di Giuseppe e Maria, che al suo battesimo il Cristo fosse sceso su di lui in forma di colomba allo scopo di annunziare il Padre ignoto e compiere miracoli, e se ne fosse dipartito prima della crocifissione. Fu proprio questo uno dei motivi che spinsero Giovanni a scrivere il suo Vangelo, secondo quanto afferma Ireneo. \u00c8 proprio verso la fine del I secolo che avviene il distacco sempre pi\u00f9 marcato tra la componente giudeo-cristiano pi\u00f9 ortodossa e le devianze settarie. Sembrano infatti dirette a questa componente, presente in tutta l'area mediorientale e dell'Asia minore, la \"Lettera di Giuda\" e la \"Prima\" e la \"Seconda lettera di Pietro\", con il loro tono rigoristico e di avvertimento circa \"coloro che si sono infiltrati tra noi\".\nTramite le scarne notizie di Egesippo (II secolo) e di Girolamo sembra potersi desumere che il giudeo-cristianesimo si sia diffuso oltre i confini della Palestina ed anche in Siria.\nIl messaggio cristiano: contenuti teologico - culturali.\nIl Cristianesimo \u00e8 una religione escatologica e soteriologica, come ben evidenzia lo storico della filosofia Giuseppe Faggin, \u00e8 rivelatore di una verit\u00e0 che non ha origini umane ed \u00e8 foriero di un messaggio salvifico per l'uomo, il k\u00e8rigma (\u03ba\u03ae\u03c1\u03c5\u03b3\u03bc\u03b1). La natura fisica non \u00e8 pi\u00f9 sottomessa ad un Fato ineluttabile n\u00e9 \u00e8 pi\u00f9 percorsa dal Maligno in quanto Ges\u00f9 Cristo assumendola in s\u00e9 l'ha riscattata da ogni presenza impura e da ogni cieca necessit\u00e0: \u00e8 il primato del Divino e dello Spirituale. Di fronte alla filosofia greca che concepiva Dio sempre su base cosmologica, ora come un Essere trascendente ma impersonale, ora come la legge stessa immanente del cosmo, Cristo afferma la Paternit\u00e0 divina che \u00e8 personalit\u00e0 vivente. Dio \u00e8 volont\u00e0 creatrice libera, \u00e8 Amore assoluto, \u00e8 \"Emmanuel\": Dio con noi. Al centro del messaggio cristiano sta la dignit\u00e0 della persona insieme con l'Incarnazione di Cristo da cui \u00e8 inseparabile. La \"meraviglia\" (\u03b8\u03b1\u03c5\u03bc\u03b1\u03c3\u03bc\u03cc\u03c2) di fronte all'universo, costante emozionale della cultura della Grecia antica votata alla contemplazione, cede il posto alla \"speranza\" nell'avvento del Regno di Dio. La Fede accoglie il messaggio soprannaturale, la Carit\u00e0 s'impegna a realizzarlo fra gli uomini, la Speranza \u00e8 fiducia nel trionfo finale del Bene. E la filosofia cosiddetta cristiana sar\u00e0 una riflessione chiarificatrice e sistematrice degli elementi dogmatici della Rivelazione, per cui col Cristianesimo non ha pi\u00f9 senso la conoscenza pura dei Greci, l'indagine disinteressata dell'intelligenza, la filosofia come ricerca umana e razionale della verit\u00e0. Cambia anche la concezione dell'arte: la creazione di opere e forme belle sono cose vane. L'arte potr\u00e0 rinnovarsi solo se riuscir\u00e0 ad elevare parole e immagini a rivelazioni sensibili del Divino.\nI tre termini soprarazionali irriducibili del pensiero cristiano sono: la \"creazione del mondo\" dal nulla per un atto libero della volont\u00e0 divina; l\"Incarnazione divina\" in cui il corporeo assunto dal Figlio di Dio nell'unit\u00e0 della propria persona restaura la creazione violata dal peccato dell'uomo; la \"resurrezione dei corpi\" che chiude il ciclo della storia divina cominciato con l'atto creativo e culminata con l'incarnazione del Verbo. Quanto al Male, esso assume un significato etico dato che non costituisce pi\u00f9 col Bene un insanabile dualismo ontologico e non \u00e8 nemmeno \u2014 come pensavano i socratici intellettualisti \u2014 un venir meno dell'intelligenza, un atto di pura ignoranza, ma \u00e8 un atto di ribellione della volont\u00e0 che sovverte l'ordine cosmico nei cieli (ribellione di Lucifero) e nella terra (peccato originale di Adamo).\nIl messaggio cristiano \u00e8 riportato nei testi del \"Nuovo Testamento\". Il Cristo storico dei \"Vangeli\" di \"Marco\", \"Luca\" e \"Matteo\" assume significati dogmatico-dottrinali pi\u00f9 rigorosi e si trasforma nel Cristo mistico nel Vangelo di Giovanni e nella predicazione di San Paolo. In quest'ultimo la teologia si fa decisamente cristocentrica, l'opera della redenzione s'inserisce nella storia illuminandone il senso universale ed il messaggio cristiano assume una formulazione dottrinale destinata ad esercitare un influsso notevolissimo sugli sviluppi del pensiero ecclesiastico. Con Adamo comincia il regno della morte e della colpa per cui l'umanit\u00e0 si allontana da Dio e la legge mosaica non riesce, con i suoi precetti, a infondere alla coscienza una forza che la salvi (\"Lettera ai Romani\", 7, 7 sgg.). Cristo, antitesi di Adamo, instaura il regno della vita e della grazia: Egli \u00e8 l'unico mediatore fra Dio e gli uomini, con lui tutti moriamo al peccato e rinasciamo alla vita eterna (\"Lettera agli Ebrei\" 4, 14; 5, 5, \"Prima lettera a Timoteo\", 2, 5); del Suo corpo noi partecipiamo formando un'unit\u00e0 divina (\"Prima lettera ai Corinzi\", 10, 17) nella quale l'uomo, riscattato dalla tirannia della legge, ritrova la sua libert\u00e0 interiore: \"dove \u00e8 lo Spirito del Signore ivi \u00e8 la libert\u00e0\" (\"Seconda lettera ai Corinzi\", 3, 17). E nel prologo del \"Vangelo di Giovanni\" Ges\u00f9 Cristo \u00e8 il Verbo incarnato; Egli \u00e8 la Vita, la Luce e l'Amore: \" In principio era il Verbo, il Verbo era presso Dio e il Verbo era Dio. Egli era in principio presso Dio: tutto \u00e8 stato fatto per mezzo di lui, e senza di lui niente \u00e8 stato fatto di tutto ci\u00f2 che esiste. In lui era la vita e la vita era la luce degli uomini; la luce splende nelle tenebre, ma le tenebre non l'hanno accolta.\" (I, 1-5). A differenza dei tre sinottici in cui prevale lo stile parabolico, nel \"Vangelo di Giovanni\" emerge in primo piano il mistero salvifico di Cristo. Gi\u00e0 nel prologo Giovanni affronta la questione della divinit\u00e0 di Cristo con un linguaggio teologico denso di influssi platonici. Cristo \u00e8 il \"L\u00f2gos\" (Verbo) incarnato: il significato della presenza del divino nella storia umana \u00e8 chiaro, come gi\u00e0 ricordato, attraverso il costante ripetersi dei temi della Luce, della Verit\u00e0 e della vita.\nDai Padri Apostolici, agli Apologisti, alla Patristica, alla Scolastica la riflessione razionale sulla Rivelazione originaria \u00e8 tutta mirata a costruire un inequivocabile, sicuro edificio dogmatico unitario e compatto. Si tratta di un'elaborazione dottrinale molto complessa e completa dal punto di vista teologico, ottenuta attraverso i vari Concili ecumenici i quali fissano le varie formule teologiche con la diretta assistenza dello Spirito Santo. E la Verit\u00e0 del Cristianesimo si dichiara evidentemente come super-storica.\nIl Cristianesimo \u00e8 dunque fautore di una concezione volontaristica e personalistica dell'uomo ma i fatti mondani, la natura fisica, l'universo nella sua totalit\u00e0 sono subordinati alla sorte spirituale della persona e al problema della sua salvezza.\n\"Quindi l'uomo, non il cosmo, \u00e8 il nucleo del messaggio cristiano. Ma l'antropocentrismo del Cristianesimo rimanda al teocentrismo che lo condiziona e gli conferisce il suo autentico significato ideale e storico\"."}
{"id": "526969", "revid": "111373", "url": "https://it.wikipedia.org/wiki?curid=526969", "title": "Prilly", "text": "Prilly (toponimo francese) \u00e8 un comune svizzero di 12\u00a0063 abitanti del Canton Vaud, nel distretto dell'Ouest lausannois; ha lo status di citt\u00e0 e si trova nella parte occidentale dell'agglomerato urbano di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nVi ha sede il Bobst Group, azienda che produce macchine per l'industria degli imballaggi.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nPrilly \u00e8 servita dalla stazione di Prilly-Malley sulla ferrovia Losanna-Olten."}
{"id": "526971", "revid": "9", "url": "https://it.wikipedia.org/wiki?curid=526971", "title": "Jetlag", "text": ""}
{"id": "526992", "revid": "2043251", "url": "https://it.wikipedia.org/wiki?curid=526992", "title": "Cesare Baronio", "text": "Membro degli Oratoriani di San Filippo Neri, nel 1596 papa Clemente VIII lo innalz\u00f2 alla dignit\u00e0 cardinalizia: il suo nome \u00e8 legato alla redazione dei primi volumi degli \"Annales ecclesiastici\" (storia del cristianesimo dalle origini al 1198) e alla revisione del \"Martirologio Romano\" (1586 - 1589). Tra i suoi collaboratori, si ricorda il futuro cardinale Francesco Paolucci. Il 12 gennaio 1745 papa Benedetto XIV lo ha proclamato Venerabile.\nBiografia.\nUnico figlio di Camillo e Porzia Febonia, apparteneva a una ricca famiglia di origini napoletane: il suo vero cognome era \"Barone\", poi latinizzato in \"Baronius\" da cui \u00e8 derivata la forma \"Baronio\".\nStudi\u00f2 a Veroli, Napoli e a Roma, dove consegu\u00ec un \"dottorato\" in giurisprudenza; decise di abbracciare la vita religiosa contro la volont\u00e0 dei genitori e, conosciuto Filippo Neri, entr\u00f2 nella \"Congregazione dell'Oratorio\" presso la chiesa di San Girolamo della Carit\u00e0 a Roma.\nFu ordinato sacerdote il 27 maggio 1564; rifiut\u00f2 numerosi onori ecclesiastici e commende per poter continuare a collaborare da vicino nell\"Oratorio\".\nLe opere.\nDopo l'approvazione ecclesiastica definitiva del suo ordine il 15 luglio 1575, elesse a sua residenza la chiesa di \"Santa Maria in Vallicella\", dove si dedic\u00f2 alla redazione delle sue opere: la revisione del \"Martirologio Romano\", incarico che gli era stato affidato da papa Gregorio XIII e dal cardinale Guglielmo Sirleto, che complet\u00f2 nel 1589 e che venne pubblicata col titolo \"Martyrologium Romanum, cum Notationibus Caesaris Baronii\"; e soprattutto gli \"Annales Ecclesiastici\". Ne cur\u00f2 la redazione fino alla morte, arrivando a pubblicarne il dodicesimo volume: gli \"Annales\" rappresentano una delle prime vere e proprie opere di storia ecclesiastica in campo cattolico, basata su un'attenta e critica analisi delle fonti documentarie.\nIl cardinalato.\nNel 1593 succedette a Filippo Neri (ritiratosi per motivi di salute) come \"Superiore generale\" della Congregazione dell'oratorio; fu anche scelto da papa Clemente VIII come suo confessore personale e venne nominato \"Protonotario apostolico\" nel 1595.\nNel concistoro del 5 giugno 1596, Clemente VIII lo cre\u00f2 cardinale del titolo dei \"Santi Nereo e Achilleo\": si occup\u00f2 della riconciliazione di Enrico IV di Francia (che aveva abiurato il calvinismo) con la Chiesa (contro il parere della Congregazione del \"Sant'Uffizio\") e cur\u00f2 la devoluzione del ducato di Ferrara allo Stato della Chiesa; fu anche nominato \"Cardinale Bibliotecario di Santa Romana Chiesa\" ponendosi a capo della Biblioteca apostolica vaticana.\nPartecip\u00f2 ai conclavi del 1605 (quelli da cui uscirono eletti Leone XI e Paolo V); il suo nome, nel Primo Conclave del 1605, fu anche indicato tra quelli dei \"papabili\", ma la sua elezione fu ostacolata dal veto di Filippo II di Spagna, perch\u00e9 Baronio, che era filo-francese, aveva pubblicato il \"Tractatus de Monarchia Siciliae\", contro il dominio spagnolo sull'Italia meridionale; inoltre Baronio fin dall'inizio del Conclave aveva sostenuto il cardinale Alessandro de' Medici, eletto Papa, anche grazie al suo sostegno, con il nome di Leone XI.\nMor\u00ec nel 1607 nella sua cella presso Santa Maria in Vallicella, dove venne sepolto.\nIl 12 gennaio 1745 papa Benedetto XIV lo ha anche proclamato \"Venerabile\".\nNel comune di Sora, alla fine del 1500 per sua volont\u00e0, fu eretto il convento con annessa chiesa di Santa Maria degli Angeli, successivamente concesso ai Padri Passionisti. A suo nome, sono intitolati una piazza, il locale Istituto d'istruzione superiore, mentre presso la sede della Curia vescovile di Sora \u00e8 esposto il busto in bronzo dell'artista e scultore sorano Pasquale Fosca."}
{"id": "526995", "revid": "1305772", "url": "https://it.wikipedia.org/wiki?curid=526995", "title": "Il Santo Graal", "text": ""}
{"id": "527006", "revid": "486946", "url": "https://it.wikipedia.org/wiki?curid=527006", "title": "Kolinhar", "text": ""}
{"id": "527008", "revid": "1573940", "url": "https://it.wikipedia.org/wiki?curid=527008", "title": "Sottoclasse (insiemistica)", "text": "Nella teoria degli insiemi una sottoclasse \u00e8 una classe i cui elementi sono tutti contenuti entro un'altra classe; quindi una classe, che chiamiamo \"B\", \u00e8 una sottoclasse di un'altra classe, che chiamiamo \"A\", se\noppure, a parole:\nPossiamo anche dire, in altri termini, che \"B\" \u00e8 una sottoclasse di \"A\" se tutti gli elementi di \"B\" sono anche elementi di \"A\".\nPer indicare che la classe \"B\" \u00e8 una sottoclasse della classe \"A\" si usa la scrittura:\nche si legge:\nSi noti che ogni classe \u00e8 una sottoclasse di se stessa, cio\u00e8 \nperch\u00e9 una classe \"A\" \u00e8 definita come formula_4, cio\u00e8 la classe delle \"x\" tali che \"x\" appartiene ad \"A\" per ogni \"x\", che \u00e8 anche la definizione di ogni sua sottoclasse.\nEsplicitando diversamente, \"A\" pu\u00f2 essere considerata sottoclasse di se stessa perch\u00e9 tutti gli elementi di \"A\" (come classe) \"sono anche\" elementi di \"A\" (come sottoclasse).\nLa differenza fondamentale fra sottoclasse e sottoinsieme, dunque, risiede nella natura dei rispettivi concetti di classe e di insieme, piuttosto che nella definizione.\nA questo proposito ricordiamo che:\nPer le sottoclassi vale la maggior parte di quanto \u00e8 possibile enunciare per i sottoinsiemi e, in particolare:\ncio\u00e8\nInoltre, si pu\u00f2 concludere che la classe che non contiene alcun elemento non \u00e8 una classe propria ma un insieme. Infatti, nella teoria assiomatica degli insiemi, ogni sottoclasse di un insieme \u00e8 a sua volta un insieme (assioma di specificazione); poich\u00e9 la classe che non contiene elementi - classe vuota, {} o \u2205 - \u00e8 sottoclasse di ogni altra classe (e quindi anche di ogni insieme), ne deriva che si tratta di un insieme, che viene chiamato insieme vuoto."}
{"id": "527010", "revid": "767487", "url": "https://it.wikipedia.org/wiki?curid=527010", "title": "La casa 4 (Witchcraft)", "text": "La casa 4 - Witchcraft (noto anche con il titolo Witchery per il mercato americano) \u00e8 un film dell'orrore del 1988 diretto da Martin Newlin e interpretato da David Hasselhoff e Linda Blair. Si tratta del secondo sequel apocrifo della serie \"La casa\" di Sam Raimi, successivo a \"La casa 3 - Ghosthouse\" di Umberto Lenzi. Fu distribuito con tale titolo proprio per approfittare del successo ottenuto dalle due opere di Raimi (\"La casa\" e \"La casa 2\") e attirare pi\u00f9 gente possibile al cinema. A differenza degli altri sequel abusivi \"La casa 4\" oltre che vantare nel proprio cast alcuni nomi di tutto rispetto come David Hasselhoff e Linda Blair \u00e8 stato girato con una certa professionalit\u00e0 da Fabrizio Laurenti che ritorner\u00e0 al cinema horror come regista di \"Contamination .7\".\nTrama.\nIn una spettrale isoletta al largo del Massachusetts sorge un solo edificio, in cui si dice, anni prima si rifugi\u00f2 una strega incinta, per sfuggire alle persecuzioni. Per studiare questa leggenda si recano sul posto una giovane coppia, ed in seguito una intera famiglia in viaggio di affari. Qui la maledizione della strega si riversa in tutto il suo orrore sugli incauti visitatori, che uno per volta verranno sottoposti a crudeli e sanguinose torture.\nProduzione.\nIl successo finanziario de \"La casa 3 - Ghosthouse\" port\u00f2 il produttore Joe D'Amato e il distributore Claudio Lattanzi a sviluppare un nuovo sequel apocrifo. Il regista originale del film, Umberto Lenzi, sugger\u00ec una storia simile a quella di \"Psyco\", ma si rese conto che i produttori non erano interessati all'idea.\nClaudio Lattanzi spinse Joe D'Amato a ingaggiare l'attrice Bette Davis per il ruolo della strega nel film, ma alla fine scelse Hildegard Knef. Nel cast figurano anche David Hasselhoff, che era famoso in Italia grazie alla serie televisiva \"Supercar\", e su suggerimento di Lattanzi, Leslie Cumming, che era precedentemente apparsa in \"Killing Birds\". All'inizio, Lattanzi lasci\u00f2 la produzione e fu sostituito da Luigi Cozzi, che blocc\u00f2 il film due settimane in pre-produzione trovando la storia \"troppo prevedibile e banale\".\nCozzi venne a sua volta sostituito con Fabrizio Laurenti, che aveva da poco fatto il suo debutto da regista con una pellicola di trenta minuti sui vampiri intitolata \"The Immigrant\". Il film \u00e8 stato girato tra Scituate e Cohasset, nel Massachusetts. La colonna sonora del film \u00e8 stata presa da \"Killing Birds\" e in seguito riutilizzata ne \"La casa 5\".\nDistribuzione.\nIl film \u00e8 stato inizialmente distribuito nella Germania Ovest il 1\u00ba dicembre 1988 col titolo \"Hexenbrut\". \u00c8 in seguito uscito al cinema in Giappone il 1\u00ba luglio 1989 e in home video negli Stati Uniti il 6 luglio 1989, prima di venire distribuito anche nelle sale italiane dal Gruppo Bema il 6 agosto 1989. Il film ha ottenuto ottimi riscontri al botteghino in Italia, risultando il 60\u00ba pi\u00f9 alto incasso dell'anno con 1.283.194.000 lire a livello nazionale, e collocandosi una posizione al di sotto del film \"The Abyss\" di James Cameron.\nSuccessivamente a \"La casa 4 (Witchcraft)\", Fabrizio Laurenti realizz\u00f2 un altro film per Joe D'Amato intitolato \"Contamination .7\".\nAccoglienza.\nMaurizio Porro del \"Corriere della Sera\" raccomand\u00f2 il film ai fan del genere che \"avranno comunque di che gustare [...] la solita filastrocca all'americana sulle nevrosi di famiglia\".\nSequel.\nFu seguito da:\nPer continuare a sfruttare il successo del franchise alcuni film della serie americana \"House\" furono distribuiti cos\u00ec:"}
{"id": "527013", "revid": "767487", "url": "https://it.wikipedia.org/wiki?curid=527013", "title": "\u04b2", "text": "La \u04b2, in minuscolo \u04b3, \u00e8 una lettera dell'alfabeto cirillico, chiamata \"kha dolce\". Viene usata nelle versioni del cirillico adattate per l'abcaso, il caracalpaco, il khakaso, il tagico e, prima del 1992, anche per la lingua uzbeca.\nRappresenta generalmente la consonante glottidale fricativa sorda //"}
{"id": "527022", "revid": "1543377", "url": "https://it.wikipedia.org/wiki?curid=527022", "title": "Fiat Multipla (1998)", "text": "La Fiat Multipla \u00e8 una monovolume compatta prodotta dalla casa automobilistica italiana FIAT dal 1998 al 2010. Riprende, nel nome e (in parte) nella filosofia progettuale, l'antenata omonima prodotta dal 1956 al 1967.\nSi tratta di un prodotto di automotive design che ha ricevuto una certa visibilit\u00e0 internazionale; nel 1999 il Museum of Modern Art di New York ha inserito la vettura nella sua mostra \"Different Roads\" come uno degli esempi delle nuove tendenze della motorizzazione di massa.\nPrima serie (1998-2003).\nAnticipata nel 1996 dall'omonima concept car, la prima serie di Multipla (progetto 186) viene esposta in versione definitiva nel 1997 al Salone Internazionale di Francoforte e commercializzata nel gennaio del 1998. La vettura si basa su un telaio \"Space Frame\" in lamiera di acciaio studiato dalla Fiat per i modelli con volumi di produzione medio-bassi. La Multipla ha dall'esordio cambiato la classica struttura dei Monovolume adottando sei sedili individuali e uguali, disposti su due file. (430 litri, ampliabile a 1300 con i sedili posteriori reclinati) in una lunghezza contenuta in meno di 4 metri.\nIl pavimento \u00e8 libero da qualsiasi ingombro: il pianale, invece di presentare il classico gradino sotto il sedile posteriore, \u00e8 piatto e abbastanza alto da poter ospitare, nella parte inferiore, i componenti che equipaggiano le versioni \"BiPower\", funzionante sia a benzina che a a gas naturale (metano), \"GPower\", con alimentazione sia a benzina che a GPL, e \"BluPower\", alimentata solo a metano. La prima serie Multipla BiPower \u00e8 stata equipaggiata con una tecnologia per il controllo del motore sviluppata da Magneti Marelli Powertrain ed era caratterizzata dall'avviamento del motore sempre a metano anzich\u00e9 a benzina (come \u00e8 in genere per i veicoli a doppia alimentazione); la Multipla BluPower invece \u00e8 stata, in assoluto, la prima autovettura di serie con la sola alimentazione a gas (monovalente).\nLe sospensioni anteriori sono delle classiche MacPherson mentre al retrotreno vi \u00e8 una sospensione a ruote indipendenti del tipo a \"bracci tirati\" analoga a quella di molte auto derivate dal progetto Fiat Tipo. Questo schema sospensivo ha permesso di ricavare molto spazio nella zona posteriore. Il serbatoio ha una capacit\u00e0 di 63 litri sia per le versioni a benzina che per le gasolio.\nL'audace e particolare design della carrozzeria \u2013 su cui spicca il vistoso \"scalino\" con due fanali tra cofano e parabrezza \u2013 unito all'unicit\u00e0 degli interni, hanno riservato alla Multipla un'accoglienza contrastante: se da una parte la vettura \u00e8 stata menzionata dal gi\u00e0 citato MoMA, dall'altra la rivista \"TIME\" l'ha invece inserita tra le \"50 peggiori auto di tutti i tempi\".\nAl momento del lancio, la Fiat distribu\u00ec anche un videogioco per pc (\"Multispy\"), dedicato all'auto e ambientato nel mondo (parodiato) dei romanzi gialli.\nRestyling 2001.\nNel 2001 la Multipla \u00e8 oggetto di un facelift concentrato soprattutto nei paraurti anteriori e posteriori, resi disponibili nella stessa verniciatura della carrozzeria. Tra i propulsori viene introdotto un 1.9 JTD common-rail capace di 116 cavalli che manda in pensione la vecchia versione da 110 (a sua volta subentrata a quella iniziale da 105 cavalli alcuni mesi prima). Il motore rispetta la normativa Euro 3.\nLa vettura viene prodotta fino agli ultimi mesi del 2003 ma compare nei listini ufficiali fino ai primi mesi del 2004 per smaltire gli ultimi esemplari rimasti in giacenza presso i rivenditori.\nSottoposta ai crash test EuroNCAP nel 2001, la Multipla ottiene un risultato di 3 stelle nella protezione adulti e 2 stelle nell'impatto pedoni.\nAssemblaggio.\nLa Multipla \u00e8 stata assemblata nelle versioni benzina e turbodiesel presso gli stabilimenti di Mirafiori a Torino mentre le versioni alimentate a gas naturale sono state assemblate nell'ex stabilimento Alfa Romeo ad Arese (MI). La prima generazione \u00e8 stata prodotta in 122.129 esemplari.\nSeconda serie (2004-2010).\nLa seconda serie viene presentata al Salone Internazionale di Ginevra 2004 e commercializzata a partire dall'estate dello stesso anno. A cambiare \u00e8 soprattutto l'aspetto nella zona frontale, dove il vistoso e discusso \"scalino\" che caratterizzava la precedente generazione \u00e8 stato eliminato per riprendere il family feeling lanciato dalla sorella minore Idea. La linea della vettura appare molto simile a quella della prima serie, ma pi\u00f9 equilibrata e con un \"look\" meno trasgressivo e originale. La calandra \u00e8 segnata dai fari trapezoidali mentre la coda \u00e8 stata oggetto leggere modifiche alla fanaleria e al gruppo portellone-paraurti inferiore che incrementano le dimensioni della vettura di 10 centimetri.\nRimangono pressoch\u00e9 invariati gli interni, dove si apprezzano le sei poltrone, la plancia con strumenti posizionati al centro e rivolti al guidatore e la leva del cambio posta in posizione rialzata proprio accanto al volante. Il pianale posteriore \u00e8 abbastanza alto per continuare a ospitare i serbatoi delle versioni a gas. Con la seconda serie non vengono riproposti i modelli a GPL e a metano monovalente, mentre rimangono in listino quelli alimentabili sia a benzina che a metano, rinominati Natural Power, marchio utilizzato dal 2003 da Fiat per indicare i suoi veicoli a gas naturale. Per garantire un'elevata affidabilit\u00e0 del modello la Fiat utilizz\u00f2 il pianale della prima serie di Multipla anche per la seconda.\nRestyling 2006.\nAl Salone di Parigi 2006 la Fiat riespone la Multipla grazie ad un nuovo aggiornamento estetico concentrato nella mascherina anteriore ora di colore grigio chiaro, nuovi tessuti interni abbinati a inediti colori, nuovi allestimenti lussuosi come l'Emotion (dotato di interni in pelle e cerchi in lega di nuovo disegno) e i nuovi tergicristalli di tipo \"AERO\".\nRivista anche la gamma motori con l'ingresso del nuovo turbodiesel 1.9 Multijet da 120 cavalli dotato del filtro antiparticolato (\"DPF\") di serie mentre rimangono in listino le classiche versioni a benzina e a doppia alimentazione.\nAllestimenti e accessori.\nAl debutto la Multipla II era disponibile in due allestimenti (\"Active\" e \"Dynamic\") a cui si aggiunse nel 2005 la versione di punta \"Family\", sostituita poi dalla \"Emotion\" l'anno successivo. La dotazione base comprendeva 4 airbag (2 frontali e 2 laterali), il climatizzatore manuale e i sedili anteriori regolabili elettricamente. Il \"Dynamic\" aggiungeva l'autoradio CD, cerchi in lega, fendinebbia e sensori di parcheggio posteriori mentre per il pi\u00f9 ricco \"Emotion\" comprendeva interni in pelle. Tra gli optional figuravano il controllo elettronico della stabilit\u00e0 (ESP) abbinabile solo alle motorizzazioni turbodiesel, l'antifurto, il tetto apribile e la vernice metallizzata. L'unico pacchetto di accessori disponibile era denominato \"Audio\" e riservato alla versione \"Active\".\nIn previsione dei Giochi olimpici invernali di Torino 2006, la Fiat richiese al designer Franco Sbarro la realizzazione di una versione speciale della Multipla, denominata Multiporta: questa era dotata di un pianale allungato, in modo tale da poter ospitare otto passeggeri che potevano entrare nel mezzo attraverso sei porte.\nVersione cinese.\nDal 2008 al 2010 la casa automobilistica cinese Zotye ha assemblato per il mercato interno la Multipla II nel suo impianto di Changsha, ribattezzandola \"Multiplan\". Dall'ottobre 2010, la Zotye ha inoltre iniziato a produrre lo stesso modello ma con pezzi prodotti in loco, invece che con i kit della casa madre di Torino, al fine di abbattere i costi; questa versione \u00e8 stata chiamata \"Langyue\". La produzione \u00e8 terminata nel 2013.\nA fine 2012 venne presentata una versione elettrica, ribattezzata Zotye M300 EV, di cui furono prodotti 220 esemplari."}
{"id": "527026", "revid": "508036", "url": "https://it.wikipedia.org/wiki?curid=527026", "title": "Segno zodiacale", "text": "Il segno zodiacale \u00e8, sia per l'astrologia occidentale sia per quella indiana (in sanscrito: \u0930\u093e\u0936\u093f, \"r\u0101\u015bi\"), una delle dodici suddivisioni in parti uguali dello zodiaco.\nPer tradizione, ogni segno zodiacale prende il nome da una costellazione, seguendo il seguente ordine: Ariete, Toro, Gemelli, Cancro, Leone, Vergine, Bilancia, Scorpione, Sagittario, Capricorno, Aquario, Pesci.\nIn Occidente si tende a distinguere due tipi di zodiaco, uno che divide l'eclittica in 12 segni di uguale lunghezza, cio\u00e8 30 gradi per un totale complessivo di 360\u00b0, un altro basato invece sulle costellazioni. L'associazione fra le costellazioni e la posizione del Sole rispetto alle stelle fisse cambia nel tempo, a causa della precessione degli equinozi: di conseguenza, lo zodiaco dei segni e quello delle costellazioni oggi risultano sfasati tra di loro. L'astrologia occidentale si basa esclusivamente sullo zodiaco dei segni, cos\u00ec come furono ideati millenni or sono.\nNell'uso popolare si usa dire \"nascere sotto il segno di ...\" seguito dal nome di un segno zodiacale. Il significato cambia in base alla tradizione astrologica: nell'uso occidentale si intende il segno zodiacale nel quale si trova il Sole al momento della nascita della persona, mentre nell'uso indiano si intende il segno zodiacale sul quale si trova la Luna.\nSuddivisione dello zodiaco.\nLa suddivisione dello zodiaco in dodici parti ha origine nell'astrologia babilonese; le dodici suddivisioni si chiamano \"segni\" in quanto sono rappresentate ciascuna da un simbolo.\nDopo le conquiste di Alessandro Magno l'astrologia babilonese \u00e8 entrata in contatto sia con la cultura ellenistica sia con quella indiana, influenzando le astrologie locali in modi diversi.\nPer tradizione ciascun segno zodiacale prende il nome da una costellazione collocata lungo il piano dell'eclittica:\nZodiaco tropicale.\nNella tradizione occidentale si utilizza la suddivisione cosiddetta tropicale dello zodiaco, la quale ha rapporto con il moto di rivoluzione della Terra intorno al Sole; innanzitutto lo zodiaco \u00e8 diviso in quattro settori in corrispondenza dei due equinozi e dei due solstizi, dopodich\u00e9 ciascuno dei quattro settori che in tal modo si formano \u00e8 ulteriormente suddiviso in tre parti uguali. Questo tipo di suddivisione si chiama \"tropicale\".\nPer tradizione, il primo segno zodiacale \u00e8 l'Ariete, cui seguono gli altri undici. A causa della precessione degli equinozi che \u00e8 di circa un grado ogni 72 anni, la collocazione dei segni zodiacali non coincide con quella delle costellazioni . Avendo le costellazioni astronomiche ampiezza variabile (es. la costellazione del Leone \u00e8 quasi tre volte quella del Cancro) non sono mai state pienamente coincidenti con i segni zodiacali, \nZodiaco siderale.\nNella tradizione indiana si utilizza la suddivisione cosiddetta siderale dello zodiaco, la quale \u00e8 fissa e non risente cio\u00e8 della precessione degli equinozi; lo zodiaco \u00e8 diviso in dodici parti uguali partendo dal \"punto d'Ariete\" (che non va confuso col \"punto vernale\" chiamato anch'esso a volte \"punto d'Ariete\" ma questo in realt\u00e0 rappresenta il punto d'inizio dello zodiaco tropicale) ossia il punto d'inizio convenzionale della costellazione dell'Ariete.\nLa differenza tra il punto vernale e il punto d'Ariete (ossia tra zodiaco tropicale e zodiaco siderale) in sanscrito si chiama \"ayanamsa\" e ci sono scuole astrologiche diverse che danno valori diversi a seconda di dove viene considerato l'inizio del segno dell'Ariete.\nL'astrologia indiana \u00e8 ancora oggi intimamente legata alla religione induista e a partire dal 1957 lo stesso governo indiano cura la pubblicazione un almanacco astrologico basato sul valore proposto nel 1952 dagli astrologi Saha e Lahiri; tale valore era di 23\u00b051'21\" nel 2000 e aumenta di circa 50\" all'anno.\nAlcuni astrologi di tradizione occidentale, su influenza dell'astrologia indiana, utilizzano anch'essi una suddivisione siderale dello zodiaco; alcuni utilizzano il valore calcolato da Saha e Lahiri mentre altri utilizzano il valore proposto dagli astrologi irlandesi Fagan e Bradley basato su un valore che era di 24\u00b044'22\" nel 2000.\nPer tradizione il segno zodiacale che inizia nel \"punto d'Ariete\" \u00e8 chiamato Ariete e cos\u00ec via gli altri segni; oggi, a causa di diversi movimenti dell'asse di rotazione terrestre, ogni segno zodiacale siderale non coincide pi\u00f9 con la costellazione da cui ha preso il nome.\nClassificazioni dell'astrologia occidentale.\nL'astrologia occidentale presenta pi\u00f9 classificazioni dei segni, basate sugli insiemi.\nPer elemento.\nLa prima \u00e8 legata ai 4 elementi (fuoco, terra, aria, acqua):\nI segni sono divisi anche in \"maschili\" (fuoco e aria) e \"femminili\" (terra e acqua), con associazione ad estroversione e introversione.\nPer tipo.\nLa seconda si basa sulla posizione rispetto ai 4 punti cardinali:\nIn base alle date convenzionali, si pu\u00f2 notare come il passaggio dal segno mobile al cardinale avvenga in coincidenza dell'equinozio oppure del solstizio: l'evento segna, infatti, il passaggio da una stagione alla successiva.\nPer stagione.\nIn base alla stagione di appartenenza, si ha la seguente distinzione:\n\u00c8 osservabile come, in ogni stagione, risulti assente un elemento: l'acqua in primavera (stagione umida), l'aria in estate (stagione calda), la terra in autunno (stagione secca), il fuoco in inverno (stagione fredda).\nPer segno opposto.\nLa classificazione per opposto \u00e8 un'ulteriore distinzione, basata sulla corrispondenza della qualit\u00e0 e sull'opposizione degli elementi:\nL'opposizione consiste, infatti, nell'abbinare il fuoco all'aria (elementi leggeri) e l'acqua alla terra (elementi pesanti): dal punto di vista delle stagioni, la primavera \u00e8 opposta all'autunno mentre l'estate \u00e8 opposta all'inverno. Da notare, inoltre, che il domicilio di un segno corrisponde all'esilio del suo opposto.\nLa sequenza.\nLa sequenza nasce dall'intersezione tra i quattro elementi e i tre tipi, esaurendo in particolare ogni possibile combinazione."}
{"id": "527029", "revid": "1318658", "url": "https://it.wikipedia.org/wiki?curid=527029", "title": "Milo \u0110ukanovi\u0107", "text": "\u00c8 stato anche Primo ministro del Montenegro per quattro mandati: dall'8 gennaio 2003 al 10 novembre 2006, dal 28 febbraio 2008 al 21 dicembre 2010, dal 15 febbraio 1991 al 5 febbraio 1998 e dal 4 dicembre 2012 al 28 novembre 2016.\nBiografia e carriera politica.\nEntra in politica come membro della Lega dei Comunisti di Jugoslavia; all'inizio del 1989, come sostenitore di Slobodan Milo\u0161evi\u0107, partecipa alla cosiddetta \"Rivoluzione Antiburocratica\" che rovescia la leadership in Montenegro. Milo diviene membro di spicco della nuova nomenclatura. Nei primi anni, insieme al presidente montenegrino Momir Bulatovi\u0107, \u00e8 un alleato di Slobodan Milo\u0161evi\u0107. Nel 1991 diviene premier e nello stesso anno la Lega dei Comunisti del Montenegro \u00e8 trasformata in Partito Democratico dei Socialisti del Montenegro (DPS), che da allora ha vinto tutte le elezioni multipartitiche. Durante la dissoluzione della Jugoslavia ha sostenuto le forze di Serbia e Montenegro partecipando personalmente all'assedio di Ragusa. Nel 1992 la Repubblica di Montenegro diventa parte di un nuovo stato chiamato Repubblica Federale di Jugoslavia.\nNel 1997 per\u00f2 cambia politica e ricevendo appoggio dall'Occidente si sposta su tesi indipendentistiche e anti-serbe. Perci\u00f2 si vede costretto a rompere con parte della dirigenza del DPS e con lo stesso Bulatovi\u0107. Nel 2006 sar\u00e0 il leader dello schieramento separatista che vincer\u00e0 il referendum sull'indipendenza nel 2006.\nLa sua politica economica si concentra sullo sviluppo del turismo e sulla privatizzazione. Il cantiere navale di Tivat, che era l'orgoglio della marina jugoslava, \u00e8 stato acquistato dal miliardario canadese Peter Munk dopo l'indipendenza del Montenegro e convertito in un porto turistico per ricchi stranieri. La fonderia di alluminio di Podgorica - l'unica grande industria del paese - \u00e8 stata venduta nel 2005 all'uomo d'affari russo Oleg Deripaska, che ha anche unito le forze con il banchiere britannico Jacob Rothschild e l'oligarca francese Bernard Arnault in un progetto per costruire \"una nuova Monaco\" sulle rive dell'Adriatico. Gran parte dell'ex terreno militare \u00e8 stato venduto a investitori, tra cui i figli del presidente azero \u0130lham \u018fliyev e il miliardario egiziano Samih Sawiris, che stanno costruendo un complesso di lusso e residenze. Le reti criminali hanno anche approfittato del frenetico sviluppo delle attivit\u00e0 turistiche e hanno investito in progetti di hotel, casin\u00f2 e parchi di divertimento. L'Hotel Splendid, il pi\u00f9 emblematico di queste costruzioni, ha ospitato i sontuosi matrimoni dei figli del pi\u00f9 potente \"padrino\" del Montenegro, Branislav Mi\u0107unovi\u0107, in presenza delle \u00e9lite del paese.\nLa privatizzazione ha incoraggiato la corruzione e arricchito coloro che sono vicini al governo. Cos\u00ec, secondo Milka Tadi\u0107 Mijovi\u0107, presidente del Centre for Journalistic Investigation, \"quelli al vertice prendono la maggior parte della corruzione. Negli ultimi trent'anni, la maggior parte delle imprese statali sono state privatizzate in modo occulto. \u00d0ukanovi\u0107 e la sua famiglia sono diventati le persone pi\u00f9 ricche del paese. Suo fratello Aleksandar, che era disoccupato, controlla il capitale della pi\u00f9 grande istituzione finanziaria del Montenegro, Prva Banka. Sua sorella Ana, che era giudice durante le privatizzazioni, possiede uno dei pi\u00f9 grandi studi legali. Un investitore straniero che non vuole avere problemi far\u00e0 bene a usare i servizi di questa ditta.\nQuesta politica ha anche contribuito a rafforzare le disparit\u00e0 regionali e le disuguaglianze sociali. Il tasso di disoccupazione sale al 36,6% nella parte settentrionale del paese, rispetto al 3,9% nella regione costiera, mentre un quarto della popolazione vive sotto la soglia di povert\u00e0 (2018).\nControversie.\nMilo \u0110ukanovi\u0107 \u00e8 stato sospettato di legami personali e politici per contrabbando di tabacco a livello diffuso in Montenegro per tutto il 1990. Le autorit\u00e0 italiane hanno fatto cadere tutte le accuse contro di lui nel mese di aprile 2009.\nNel luglio 2003, la Procura di Napoli lega \u0110ukanovi\u0107 con un racket della criminalit\u00e0 organizzata con un giro di affari del valore di miliardi di euro. Emerge anche un suo presunto coinvolgimento nel contrabbando di tabacco, accuse che egli nega, definendole un \"abominevole trucco politico\", volto a criminalizzare lui e il suo paese.\nIl 16 aprile 2003, il Giudice per le indagini preliminari di Napoli respinse la richiesta all'Ufficio Antimafia riguardante l'emissione di un mandato di arresto nei confronti dello stesso \u0110ukanovi\u0107, sostenendo che fosse immune dall'arresto come primo ministro del Montenegro. L'ufficio indag\u00f2 su di lui per un breve periodo, chiedendo inoltre che fosse arrestato come misura precauzionale.\nSul caso \u00e8 stato presentato ricorso al Tribunale del Riesame di Napoli, il quale respinse la richiesta d'arresto di \u0110ukanovi\u0107. Oltre a rivendicare la sua immunit\u00e0, \u00e8 stato descritto come socialmente non-pericoloso, nonch\u00e9 inconsapevole dei crimini attribuitigli.\nIl caso \u00e8 stato quindi presentato ancora una volta appello, alla Corte di Cassazione. Il 28 dicembre 2004, la Corte si \u00e8 pronunciata a favore della sostenendo che il Montenegro non fosse uno Stato sovrano, e che, pertanto, \u0110ukanovi\u0107 non godesse di immunit\u00e0 diplomatica.\nDopo il referendum per l'indipendenza, l'avvocato di \u0110ukanovi\u0107, Enrico Tuccillo, afferm\u00f2 che \"il referendum ha confermato la premessa del primo ministro, Milo \u0110ukanovi\u0107, circa la sovranit\u00e0 del Montenegro: quindi senza alcun dubbio, oggi gode dell'immunit\u00e0, concessa ai capi di Stato e di governo.\"\nIl 27 marzo 2008 \u0110ukanovi\u0107 si rec\u00f2 in una visita a basso profilo presso l'ufficio del procuratore di Bari, durante la quale fu interrogato per 6 ore e mezza rispondendo alle domande del Pubblico Ministero circa le accuse contro di lui. In tale occasione, l'avvocato di \u0110ukanovi\u0107 sostenne di avere prove che dimostravano che, nel momento in cui il suo cliente aveva presentato la richiesta di deporre alle autorit\u00e0 giudiziarie italiane a Bari, non era stato occupato nessun ufficio pubblici di alcun tipo e, pertanto, non vi era intenzione di avvalersi dell'immunit\u00e0, in primo luogo. Nel mese di aprile 2009, le autorit\u00e0 chiusero il caso contro \u0110ukanovi\u0107.\nRicchezza ed evasione fiscale.\nCon una fortuna stimata di 11,5 milioni di euro nel 2010, \u00e8 stato classificato dal quotidiano \"The Independent\" come il 20\u00b0 dirigente pi\u00f9 ricco del mondo nel 2010.\nIl suo nome \u00e8 stato menzionato nei \"Pandora Papers\" nell'ottobre 2021. Lui e suo figlio sono elencati come proprietari di trust nelle Isole Vergini Britanniche. Sua sorella, Ana Kolarevi\u0107, \u00e8 gi\u00e0 apparsa nei \"Panama Papers\" nel 2016."}
{"id": "527030", "revid": "729019", "url": "https://it.wikipedia.org/wiki?curid=527030", "title": "7,62 \u00d7 39 mm", "text": "Il 7,62 \u00d7 39 mm \u00e8 uno dei due calibri standard delle munizioni da guerra di produzione sovietica.\n\u00c8 stata utilizzata dalla mitragliatrice leggera RPD nel 1944 e successivamente dal fucile d'assalto AK-47, venendo poi sostituita dagli eserciti del blocco ex-sovietico dal calibro 5,45 \u00d7 39 mm.\nStoria.\nLo sviluppo venne iniziato allo scopo di ideare una munizione intermedia simile al 7,92 \u00d7 33 mm utilizzata dall'StG 44; questa tendenza fu seguita dalla NATO che introdusse il calibro 7,62 \u00d7 51 mm. La nuova cartuccia venne ideata dall'esigenza di trovare una cartuccia pi\u00f9 potente del 7,62 \u00d7 25 mm Tokarev ma meno potente della 7,62 \u00d7 54 mm R, proporzionalmente uguale alla cartuccia 14.5 \u00d7 114 mm anticarro.\nLa munizione da guerra Sovietica, denominata M43 ha l'ogiva con anima in acciaio, ricoperto di piombo ed esternamente una camiciatura in rame. La cartuccia \u00e8 composta di un innesco Berdan e bossolo in acciaio.\nSuccessivamente, nel 1960, la Jugoslavia speriment\u00f2 una nuova versione, la M60 con profilo pi\u00f9 tozzo; l'anima in acciaio della palla anzich\u00e9 avere tutta la lunghezza dell'ogiva era contenuta solo nella parte anteriore. Questa modifica ha spostato il centro di gravit\u00e0 nella parte posteriore del proiettile, causando cos\u00ec un effetto di ribaltamento e quindi a creare una maggior cavit\u00e0 temporanea in caso di impatto su tessuti.\nCaratteristiche.\nIl 7,62 \u00d7 39 mm \u00e8 pi\u00f9 corto del 7,62 \u00d7 51 mm NATO, sparando una palla da 123 grani anzich\u00e9 165; sulle medio-lunghe distanze (oltre i 400 m) \u00e8 meno preciso, ha meno gittata e minor potere perforante, ma le armi che lo utilizzano risultano essere molto pi\u00f9 controllabili, soprattutto durante il tiro a raffica."}
{"id": "527031", "revid": "125177773", "url": "https://it.wikipedia.org/wiki?curid=527031", "title": "Primi ministri dell'Ucraina", "text": "Il primo ministro dell'Ucraina (in ucraino: \u041f\u0440\u0435\u043c'\u0454\u0440-\u043c\u0456\u043d\u0456\u0441\u0442\u0440 \u0423\u043a\u0440\u0430\u0457\u043d\u0438) \u00e8 la carica istituzionale che presiede il Governo dell'Ucraina, organo che detiene il potere esecutivo.\nPrimi ministri.\nI Primi ministri susseguitisi a partire dal 1990 sono i seguenti.\nNomina e rimozione.\nIl primo ministro \u00e8 nominato dalla Verchovna Rada (Parlamento nazionale) a seguito della proposta del presidente dell'Ucraina, secondo l'articolo 114 della Costituzione. La candidatura viene scelta e portata al presidente da parte di una coalizione parlamentare. Formalmente, il presidente ha 15 giorni per considerare la candidatura e la Costituzione non pone norme riguardo a un suo eventuale rifiuto.\nPrima della riforma costituzionale del 2004, il presidente non aveva limiti nella scelta della candidatura del primo ministro e la ratificazione nel Parlamento era solitamente preceduta da alcuni giorni di consultazioni e interrogazioni del candidato da parte delle fazioni parlamentari. L'approvazione da parte del parlamento non era una mera formalit\u00e0. La ratifica di alcuni candidati avveniva con uno stretto margine e il candidato poteva pertanto non essere ammesso alla carica. Ad esempio, nel 1999 Valerij Pustovojtenko non fu eletto per soli tre voti, quindi non pot\u00e9 essere riconfermato dopo la rassegnazione delle dimissioni all'inizio del secondo mandato del Presidente Ku\u010dma. Ku\u010dma scelse Viktor Ju\u0161\u010denko come candidato alternativo.\nPrima della riforma costituzionale, il primo ministro era rimosso unilateralmente dal presidente, mentre con la riforma, il Capo del governo pu\u00f2 essere rimosso soltanto dal Parlamento. Formalmente, la Verchovna Rada deve manifestare una sfiducia verso il governo, che deve causare la dimissione del primo ministro. Il Parlamento non pu\u00f2 per\u00f2 porre ai voti la risoluzione entro un anno dall'approvazione del programma del governo. Nella storia, il Parlamento ha rimosso i premier Viktor Ju\u0161\u010denko e Viktor Janukovy\u010d. Quest'ultimo ha rifiutato di rassegnare le dimissioni al presidente sostenendo la violazione del periodo di un anno. Il governo di Jurij Jechanurov fu anche formalmente rimosso, ma l'atto parlamentare fu subito ritirato.\nIl primo ministro, come ogni altro membro del governo, pu\u00f2 dimettersi volontariamente rassegnando le dimissioni al Parlamento; in conseguenza alle dimissioni del premier, tutto il governo viene dimesso. A seguito dell'approvazione dell'attuale Costituzione dell'Ucraina, solo Pavlo Lazarenko ha perso la carica in questo modo.\nInoltre, il primo ministro e il Governo sono obbligati alle dimissioni a ogni insediamento di un nuovo Parlamento.\nAutorit\u00e0.\nIl primo ministro supervisiona l'operato del Governo e firma i suoi atti; propone inoltre le candidature dei ministri al Parlamento (eccetto il Ministro degli Affari Esteri e quello della Difesa), come anche altre candidature alle amministrazioni regionali (governatori) al presidente.\nInoltre, il primo ministro ha l'autorit\u00e0 per controfirmare gli editti presidenziali, insieme al ministro responsabile. La Costituzione non espone chiaramente se la mancanza della controfirma renda l'editto nullo."}
{"id": "527035", "revid": "474175", "url": "https://it.wikipedia.org/wiki?curid=527035", "title": "Passo della Cumbre", "text": "Il passo della Cumbre (o passo di Uspallata) \u00e8 un antico valico delle Ande, tra Cile e Argentina, situato fra l'Aconcagua a nord ed il Tupungato a sud, ad un'altitudine di 3.850 m s.l.m..\nUtilizzato fin dai tempi coloniali per collegare il porto di Valpara\u00edso sul Pacifico con quello di Buenos Aires sull'Atlantico, come alternativa al viaggio per mare passante per capo Horn, lungo 5.630 km (3.498 miglia) che richiedeva 11 giorni, nel 1817 \u00e8 stato utilizzato dall'Esercito delle Ande per attraversare la catena montuosa andina, nella campagna per liberare il Cile dall'Impero spagnolo.\nVeniva utilizzato prima della costruzione del tunnel della Ferrovia transandina (in spagnolo: \"Ferrocarril Trasandino\"). Attualmente il traffico stradale utilizza il vicino tunnel del Cristo Redentor, posto a 3.300 metri d'altitudine.\nIn corrispondenza del valico \u00e8 collocata la statua del Cristo Redentore delle Ande."}
{"id": "527037", "revid": "37511414", "url": "https://it.wikipedia.org/wiki?curid=527037", "title": "Metri", "text": ""}
{"id": "527038", "revid": "46931", "url": "https://it.wikipedia.org/wiki?curid=527038", "title": "Passo di Uspallata", "text": ""}
{"id": "527040", "revid": "80499369", "url": "https://it.wikipedia.org/wiki?curid=527040", "title": "Clan (disambigua)", "text": ""}
{"id": "527043", "revid": "761672", "url": "https://it.wikipedia.org/wiki?curid=527043", "title": "Istituto di Vigilanza privata", "text": ""}
{"id": "527044", "revid": "34392", "url": "https://it.wikipedia.org/wiki?curid=527044", "title": "Istituto di Vigilanza", "text": ""}
{"id": "527045", "revid": "729019", "url": "https://it.wikipedia.org/wiki?curid=527045", "title": "Clan (videogiochi)", "text": "Su Internet, in ambiente videoludico, il termine clan o gilda \u00e8 usato per indicare un'associazione hobbystica di un gruppo di persone, appassionate alla modalit\u00e0 multigiocatore di un particolare videogioco, o pi\u00f9 d'uno.\nEssi si scontrano contro altri \"clan\", talvolta partecipano e creano tornei interni, si danno particolari regolamenti, hanno come punto di riferimento un sito web e/o un forum sui quali discutono. Alcuni di questi \"clan\" si ritrovano anche nella vita reale per particolari eventi, tornei di videogiochi, LAN party e cos\u00ec via, conoscendosi di persona. Una parte di questi tramite sponsor e vittorie in tornei ufficiali guadagna anche del denaro.\nIn genere i \"clan\" nascono per giocare a videogiochi del tipo sparatutto in prima persona (dove esistono modalit\u00e0 di gioco \"a squadre\") o di strategici in tempo reale; con l'avvento dei videogiochi di ruolo di tipo MMORPG hanno assunto pi\u00f9 importanza che in passato.\nL'utilizzo del termine \"clan\" \u00e8 stato introdotto dagli statunitensi che per primi provarono l'esperienza multiludica via internet. Si ispira al termine clan utilizzato in antropologia."}
{"id": "527048", "revid": "17126", "url": "https://it.wikipedia.org/wiki?curid=527048", "title": "Neoconservatori", "text": ""}
{"id": "527055", "revid": "767487", "url": "https://it.wikipedia.org/wiki?curid=527055", "title": "Angelo (film 1937)", "text": "\"Angelo (Angel)\" \u00e8 un film del 1937 diretto da Ernst Lubitsch.\nSecondo Paolo Mereghetti, \"Angelo\" \u00e8 \u00abuno dei film [di Lubitsch] pi\u00f9 misteriosi e magistrali\u00bb.\nTrama.\nLady Maria Barker, moglie trascurata del ricchissimo diplomatico Sir Frederick Barker, si reca in visita dalla Granduchessa Anna Dmitrievna (alla quale si presenta come \"una vecchia amica\") famosa per il suo salotto, dove si possono allacciare relazioni per l'epoca peccaminose. Qui incontra un bel giovanotto inglese vissuto a lungo in India che immediatamente si innamora di lei, colpito dalla sua straordinaria bellezza ed eleganza, e dal quale rimane essa stessa affascinata. I due ceneranno insieme ma Lady Barker non riveler\u00e0 il suo vero nome al giovane, il quale la chiamer\u00e0 \"Angelo\" e si dichiarer\u00e0 innamoratissimo e desideroso di rivederla.\nAngelo riesce a scomparire senza lasciare traccia ma, per beffardo gioco del destino, un giorno si ritrova proprio l'ingombrante innamorato in casa, invitato dal marito che ha riconosciuto in lui un vecchio compagno d'armi, Anthony Halton. Maria/Angelo finge di non riconoscerlo affatto, anche quando hanno l'occasione di restare soli. La vicenda \u00e8 resa complicata dal fatto che Halton aveva raccontato a Sir Frederick del suo incontro a Parigi con Angelo e del suo folle amore per lei, e ci\u00f2 diventa argomento di conversazione con ovvio imbarazzo dei protagonisti.\nIl caso vuole che Barker venga a sapere del precedente viaggio di sua moglie a Parigi, avvenuto proprio nello stesso periodo a cui si riferisce il racconto Halton, e decida di recarsi nell'appartamento della Granduchessa per indagare sulla faccenda. Nonostante il marito incontri effettivamente Lady Barker nel luogo convenuto, quest'ultima nega tutto e parla di una straordinaria somiglianza con un'inesistente donna in attesa nella stanza attigua.\nSir Frederick, pur rendendosi conto della situazione, finge di aver incontrato Angelo rifiutandosi cos\u00ec di riconoscere la verit\u00e0 e causare uno scandalo.\nLa coppia si allontana dall'appartamento lasciando il povero Anthony alle sue pene d'amore."}
{"id": "527057", "revid": "767487", "url": "https://it.wikipedia.org/wiki?curid=527057", "title": "Anna (film 1951)", "text": "Anna \u00e8 un film del 1951 diretto da Alberto Lattuada.\nTrama.\nAnna, giovane suora novizia, lavora come infermiera in un ospedale pubblico di Milano, dove \u00e8 ben voluta da medici e pazienti per la sua dolcezza e per lo zelo che mette nel suo lavoro. Una notte giunge all'ospedale un uomo rimasto gravemente ferito in un incidente stradale, in cui Anna riconosce Andrea, il giovane di cui era innamorata e con il quale avrebbe dovuto sposarsi prima di prendere i voti. Mentre il primario opera il ferito, la novizia ripensa agli avvenimenti passati che l'hanno indotta alla nuova scelta di vita.\nTempo prima, Anna faceva la cantante in un locale notturno: a quel tempo era l'amante di Vittorio, addetto al bar dello stesso locale, un uomo crudele e cinico, al quale era legata da una passione morbosa. Avendo conosciuto Andrea, giovane buono, di sani principi, si era innamorata di lui e per sottrarsi all'ascendente di Vittorio, aveva abbandonato il suo lavoro e si era rifugiata nella fattoria dell'amato, dove era stata ben accolta dalla famiglia, dopo un'iniziale diffidenza da parte della madre di Andrea. Ma Vittorio riesce a rintracciare la ragazza e, presentatosi alla tenuta di campagna il giorno prima delle nozze di Anna con Andrea, ingaggia con quest'ultimo una violenta lotta, durante la quale parte un colpo di pistola, che colpisce a morte Vittorio. Anna, rimasta ferita nella stessa colluttazione, sconvolta dall'accaduto di cui si sente responsabile, e scacciata da Andrea, macchiatosi di un delitto per causa sua, traumatizzata fugge dalla tenuta e viene soccorsa da un passante che la porta in ospedale: proprio qui la donna, durante la sua degenza, matura la decisione di prendere i voti e farsi suora.\nOra l'animo della novizia \u00e8 combattuto tra l'amore per l'uomo, ancora vivo in lei, e i doveri derivatigli dalla sua nuova vita: Andrea, che ha superato l'intervento ed \u00e8 ora convalescente, infatti le dichiara di essere ancora innamorato di lei e le domanda nuovamente di sposarlo, proponendole di fuggire via dall'ospedale insieme a lui quella stessa sera, in cui verr\u00e0 dimesso e Anna \u00e8 sul punto di cedere; quando per\u00f2 giunge notizia di un grave disastro ferroviario, che ha provocato numerosi feriti, alcuni dei quali in condizioni molto critiche, Anna sceglie di non tornare da Andrea, mancando all'appuntamento con l'uomo, preparandosi invece, assieme al professor Ferri, primario dell'ospedale, per un intervento chirurgico in sala operatoria di uno dei feriti pi\u00f9 gravi dell'incidente, convinta in cuor suo, pur nella sofferenza di aver dovuto rinunciare nuovamente all'uomo che ama, di aver fatto la scelta giusta.\nProduzione.\nAlberto Lattuada, reduce dal flop del suo precedente film \"Luci del variet\u00e0\" (co-diretto con Federico Fellini) e oberato di debiti, per riprendersi economicamente accetta di dirigere per la Lux Film un melodramma sentimentale \"strappalacrime\", filone cinematografico popolare allora molto in voga tra il pubblico italiano (in seguito ribattezzato dalla critica con il termine \"neorealismo d'appendice\").\nIl film \u00e8 stato in parte girato nell'Ospedale Niguarda Ca' Granda di Milano; l'inizio del film \u00e8 dedicato a mostrare l'alta qualit\u00e0 delle strutture dell'ospedale: cucine, lavanderie e altri reparti, realizzati con criteri molto avanzati per quei tempi.\nMolte scene di esterni sono state girate nella tenuta di Dino De Laurentis \"Villa Catena\" (la tenuta della famiglia di Andrea nella finzione del film), situata a Poli, in provincia di Roma (mentre nella finzione del film la tenuta si trova nelle campagne intorno a Milano). Gli esterni delle abitazioni di campagna e i vialetti di mortella sono ancora oggi visibili dentro la tenuta, in stato di abbandono. Anche la chiesa dove vengono girate alcune scene, si trova a Poli ed \u00e8 la chiesa parrocchiale di San Pietro (sono visibili e riconoscibili sia il Battistero che l'Altare maggiore).\nMolte delle comparse furono scelte dalla produzione proprio tra gli abitanti di Poli.\nNel film appare, nel piccolo ruolo dell'assistente di Vittorio Gassman al night-club, anche un'allora esordiente e sconosciuta Sophia Loren, accreditata nei titoli con il suo primo pseudonimo, Sofia Lazzaro.\nColonna sonora.\nLa colonna sonora di Anna comprende due celebri temi cantati da Flo Sandon's. \"Non Dimenticar\", musica di Gino Redi e testo originale di Michele Galdieri, ottenne grande successo nella versione di Nat King Cole nel 1958 e in seguito venne reinterpretata da artisti come Jerry Vale e Sergio Franchi. La samba (bai\u00e3o) \"El Negro Zumb\u00f3n\" scritta da Armando Trovajoli, sulle cui note balla Silvana Mangano, divenne popolare all'estero anche con il nome \"Anna\" e fu registrata, tra gli altri, da Am\u00e1lia Rodrigues nel 1953, Connie Francis nel 1961, Tito Puente nel 2000 e dai Pink Martini nel 2004. Il Chitarrista che si vede nella scena suonare il brano El Negro Zumbon \u00e8 il M\u00b0 Gino Palombo. Zio e Maestro dei chitarristi Mauro Restivo e Giovanni Palombo.\nDistribuzione.\nIl film venne distribuito nelle sale cinematografiche italiane il 20 dicembre del 1951.\nAccoglienza.\nLa pellicola \u00e8 stata il maggior successo commerciale del regista: \"Anna\" fu infatti il primo film italiano a raggiungere il miliardo di lire (dell'epoca) d'introito, risultando il maggior incasso in Italia della stagione cinematografica 1951-52, rimettendo dunque in sesto le finanze di Lattuada.\nIl film detiene ad oggi il 38\u00ba posto nella classifica dei film italiani pi\u00f9 visti di sempre con spettatori paganti.\nDoppiaggio.\n\"Anna\", nonostante fosse un film italiano, venne girato in lingua inglese, per poter essere distribuito facilmente anche nei Paesi anglofoni (dove non esisteva il doppiaggio dei film in lingua straniera) e dunque solo successivamente fu doppiato in italiano; una buona parte degli attori del film non recita con la propria voce nella versione italiana.\nOmaggi.\nLa scena in cui Silvana Mangano canta e balla le note di \"El Negro Zumbon\" di Francesco Giordano e Armando Trovajoli, \u00e8 stata riproposta da Giuseppe Tornatore in \"Nuovo Cinema Paradiso\" (\"Anna\" \u00e8 il primo film che viene proiettato dopo l'inaugurazione del Cinema Paradiso, precedentemente distrutto dall'incendio) e da Nanni Moretti nel secondo episodio (\"Isole\") del film \"Caro diario\"."}
{"id": "527063", "revid": "33689", "url": "https://it.wikipedia.org/wiki?curid=527063", "title": "Dum-dum", "text": ""}
{"id": "527065", "revid": "11497", "url": "https://it.wikipedia.org/wiki?curid=527065", "title": "Battle.Net", "text": ""}
{"id": "527068", "revid": "1543377", "url": "https://it.wikipedia.org/wiki?curid=527068", "title": ".fi", "text": ".fi \u00e8 il dominio di primo livello nazionale (TLD) assegnato alla Finlandia. \u00c8 amministrato dalla Direzione amministrativa delle comunicazioni in Finlandia (\"Suomen viestintavirasto\", FICORA)."}
{"id": "527074", "revid": "984922", "url": "https://it.wikipedia.org/wiki?curid=527074", "title": ".fj", "text": ".fj \u00e8 il dominio di primo livello nazionale (TLD) delle isole Figi.\n\u00c8 amministrato dalla University of the South Pacific."}
{"id": "527075", "revid": "242434", "url": "https://it.wikipedia.org/wiki?curid=527075", "title": "Mirage F.1", "text": ""}
{"id": "527076", "revid": "767487", "url": "https://it.wikipedia.org/wiki?curid=527076", "title": "Avatar (film 1916)", "text": "Avatar \u00e8 un film perduto muto, in bianco e nero diretto da Carmine Gallone, uscito in Italia il 6 marzo 1916.\nTrama.\nTratto dall'omonimo romanzo di Th\u00e9ophile Gautier, il film narra del tragico amore di Ottavio de Saville. Costui s'innamora follemente di madame Prascovie Labinska, donna fedelissima al proprio marito, il conte polacco Olaf Labinski. Allarmati dalla crescente consunzione fisica e mentale del disperato giovane, i suoi parenti ed amici decidono di rivolgersi al dottor Balthazar, appena ritornato da un viaggio nelle Indie dove \u00e8 stato iniziato ai segreti di Brahman.\nAl medico basta solo un colpo d'occhio per capire che la sofferenza stia portando inesorabilmente alla morte, tanto desiderata dal giovane per porre fine delle sue pene d'amore. Nel tentativo di salvare il ragazzo, il dottor Balthazar rivela che, nel corso del suo viaggio alle Indie, ha fatto conoscenza con un fachiro votato al dio Vi\u1e63\u1e47u, il quale, grazie ad un atroce esercizio dell'ascetismo, \u00e8 giunto a poter emettere da vivo l'anima dal proprio corpo e a potervela far rientrare a suo totale piacimento. Balthazar, imparata questa tecnica mistica, la offre in dono al giovane, che accetta. L'anima del giovane trasmigra cos\u00ec nel corpo del conte e viceversa.\nRidestatosi nei suoi nuovi panni, de Saville si presenta nell'albergo dove alloggia la coppia. Dopo un breve intermezzo comico, dove Olaf\\Ottavio non d\u00e0 segno di riconoscere i suoi fidati domestici, egli riesce finalmente a restare da solo con la contessa. Ma le arti mistiche nulla possono contro l'onest\u00e0 innata della contessa, la quale, grazie al proprio intuito femminile, comprende all'istante che chi ha davanti non \u00e8 il suo legittimo consorte, e si sottrae all'amplesso, opponendovi un risoluto rifiuto.\nAnche il conte, frattanto, s'\u00e8 risvegliato dalla sua trance: stordito dal ritrovarsi in un corpo non suo, irrompe nell'albergo in cui stavolta sono i domestici a non riconoscere il loro padrone, prendendolo per un folle. Il conte si precipita nella sua camera e, trovato il proprio doppelg\u00e4nger in compagnia della legittima consorte, capisce di trovarsi dinnanzi a qualcosa d'oscuro e malefico. I due uomini vengono alle mani, passando ben presto alle sciabole.\nA risolvere la situazione arriva il dottor Balthazar, che comprende che la morte d'uno dei due contendenti potrebbe portare alla distruzione, fisica e spirituale, di entrambi. \u00c8 il conte a risolvere la situazione, e con un audace colpo di mano disarma il giovane, ponendo fine al duello. L'onore della contessa \u00e8 comunque salvo: le pagine stesse del diario del giovane Ottavio attestano come essa abbia sempre mantenuto una grande rettitudine morale. \"Rebus sic stantibus\", il medico Balthazar mette fine all'incresciosa vicenda, restituendo ciascun'anima al proprio corpo."}
{"id": "527077", "revid": "242434", "url": "https://it.wikipedia.org/wiki?curid=527077", "title": "Mirage F-1", "text": ""}
{"id": "527080", "revid": "767487", "url": "https://it.wikipedia.org/wiki?curid=527080", "title": "Barbara (film 1998)", "text": "Barbara \u00e8 un film del 1998 diretto da Angelo Orlando.\nNel cast, vi \u00e8 anche un cameo di Daniele Silvestri nella parte di se stesso.\nTrama.\nAldo e Pino, due amici avvocati, vanno da Barbara per condividere un'esperienza sessuale nuova. Questa li lega al letto ed esce. I due si ritrovano per ore a parlare: raccontano, ricordano e si confidano. Nel frattempo dall'appartamento entrano ed escono dei personaggi. Ma nessuno di questi slega i due."}
{"id": "527081", "revid": "767487", "url": "https://it.wikipedia.org/wiki?curid=527081", "title": "Bassa marea (film 1950)", "text": "Bassa marea (\"House by the River\") \u00e8 un film del 1950 diretto da Fritz Lang.\nTrama.\nLo scrittore Stephen Byrne vive in una bella casa vittoriana di stile rococ\u00f2 sulla riva di un fiume.\nLa corrente limacciosa trasporta ogni genere di relitti: un'inquadratura mostra il primo piano della carcassa di una mucca gonfia d'acqua. La vicina di casa, Mrs Ambrose, \u00e8 una donna curiosa e pettegola, sempre pronta a fare domande e a lanciare sguardi indiscreti, ma sta a lei esprimere il disgusto per lo spettacolo dei rifiuti gettati nell'acqua \"Odio questo fiume!\".\nStephen non sta passando un periodo fortunato nel suo lavoro: gli manca l'ispirazione e spesso l'editore \u00e8 insoddisfatto dei suoi manoscritti e glieli respinge. Una sera d'estate scrive all'aperto, nel giardino, sotto il gazebo. La moglie Marjorie \u00e8 andata da dei parenti, in campagna, ed \u00e8 rimasto solo in casa con la giovane cameriera, Emily.\nLa ragazza gli chiede il permesso di fare il bagno al piano superiore, essendosi guastato quello di servizio nel seminterrato. Si ode lo scrosciare l'acqua, la finestra \u00e8 illuminata: verso di essa lui alza gli occhi di tanto in tanto. La giovane guarda compiaciuta il suo bel viso prender forma sullo specchio appannato e si profuma come fa la sua padrona. L'uomo si accende di desiderio. Entra in casa e nel buio del vano delle scale la aspetta. Mentre Emily scende le scale se ne intravedono le belle gambe, lasciate scoperte dall'accappatoio allentato. Stephen tenta di abbracciarla, ma incontra la sua imprevista resistenza. Lei grida e lui, contrariato e preoccupato di richiamare l'attenzione della vicina che \u00e8 fuori in giardino, le mette una mano sulla bocca e la strangola con tale violenza che la ragazza soffoca e si affloscia esanime.\nProprio in questo frangente arriva il fratello John. Stephen non pu\u00f2 fare a meno di raccontargli il fatto e John lo consiglia di consegnarsi alla polizia. L'uomo, non sposato, conduce una piccola ditta e tra l'altro \u00e8 storpio, inizialmente rifiuta di aiutare il fratello, egli lo ha tirato fuori d'impaccio numerose volte, ma stavolta si tratta di omicidio.\nAdducendo il pretesto (falso) che Marjorie \u00e8 incinta e non potrebbe affrontare un tale scandalo, Stephen costringe il fratello, che ha una grande simpatia e stima della moglie, ad aiutarlo.\nI due portano il corpo, infilato e chiuso in un sacco di iuta, nel fiume, dove al largo lo gettano appesantito da un'ancora. Stephen inscena poi la finzione della fuga della ragazza. Fa sparire dall'armadio i suoi abiti e sottrae un paio di orecchini di opale dallo scrigno di sua moglie Marjorie, per attribuirle il movente del furto.\nLa sparizione di Emily diventa un giallo misterioso e d\u00e0 notoriet\u00e0 allo scrittore che ne trae beneficio: le sue opere godono di una pubblicit\u00e0 insperata e lui inizia a scrivere un romanzo che adombra la sua ultima esperienza, inoltre, sprezzante per la fine della povera ragazza, non perde occasione per denigrarla e accusare di ogni comportamento immorale in pubblico. Ci\u00f2 manda su tutte le furie il fratello, che all'ennesimo sproloquio di Flora Bantam, sua governante, sulla ragazza, d\u00e0 in escandescenze licenziandola.\nMa la marea muta e il sacco torna in superficie. Sulla iuta \u00e8 stampato il nome di John Byrne, in quanto di propriet\u00e0 della ditta, egli lo aveva prestato al fratello per far raccogliere della legna alla sua domestica. I sospetti si concentrano quindi su John. Inoltre, durante il processo, viene accusato dalla sua governante, donna gelosa e possessiva che essendo stata appena licenziata, nutre risentimenti verso l'uomo. Soltanto la vicina depone favorevolmente per lui. Stephen fa ben poco per scagionarlo. Il giudice tuttavia conclude con un non luogo a procedere.\nJohn \u00e8 tormentato dal rimorso di avere aiutato a nascondere un delitto, inoltre essendo ritenuto nel villaggio responsabile della morte di Emily, riceve continue lettere di minacce ed \u00e8 malvisto dai vicini e dai clienti della ditta. Gli fa visita Marjorie, affranta per il comportamento del marito che da un po' di tempo \u00e8 irascibile e nervoso, la donna trova John profondamente depresso e temendo possa commettere qualcosa di irreparabile, tornata in casa, supplica il marito di raggiungere il fratello e confortarlo.\nMa Stephen ha ben altre intenzioni, recupera gli orecchini di Emily, che aveva nascosto in casa e di sera, assicuratosi dell'assenza del fratello va a nasconderli nella sua abitazione, dopodich\u00e9 lo trova assorto mentre passeggia sulla sponda del fiume. John, stufo della situazione e irritato dal comportamento di Stephen, gli manifesta la sua intenzione di confessare tutto alla polizia.\nStephen attua quindi il suo piano, lo colpisce con una catena, stordendolo e lo fa getta nel fiume.\nLa moglie Marjorie, resasi conto nel corso del processo, della meschinit\u00e0 del comportamento del marito nei confronti del fratello, inizia a nutrire dei sospetti sulla sua colpevolezza e quando legge la bozza del romanzo che sta scrivendo ne ha la certezza.\nTornato in casa visibilmente stravolto, Stephen ha una discussione con la moglie, la quale rivelandogli sinceramente quello che pensa, provoca la collera incontenibile dell'uomo che tenta di strangolarla, ma imprevedibilmente appare John, fradicio e ferito che \u00e8 riuscito a risalire la sponda del fiume, facendo desistere Stephen dalla sua azione.\nIl destino ha preparato allo scrittore una condanna inappellabile. Fuori di s\u00e9 e in fuga, in una tenda che svolazza nel corridoio della casa gli pare di vedere il fantasma di Emily, inciampa, scivola, la tenda gli si avvolge attorno al collo, nel tentativo di districarsi precipita nel vano delle scale e si schianta al suolo.\nProduzione.\nIl film fu prodotto da una piccola casa produttrice, la Republic Pictures.\nSoggetto.\nIl soggetto \u00e8 tratto da un romanzo \"Floodtide\" dello scrittore inglese Alan P. Herbert.\nRiprese.\nLa lavorazione del film dur\u00f2 32 giorni.\nPrima.\nLa prima proiezione si ebbe il 25 marzo 1950.\nAccoglienza.\nCome la maggior parte delle produzioni di questa piccola casa produttrice, il film ebbe una limitata distribuzione e rimase a lungo un prodotto di nicchia.. In Italia fu proiettato per pochi giorni alla fine del 1951; in Francia \u00e8 uscito nelle sale solo nell'aprile 2019.\nCritica.\nRomanticismo tragico.\nBertrand Tavernier:\nAcqua, specchio, toilette, morte.\nIl fiume.\n\u00abI hate this river\u00bb (Odio questo fiume), la frase prediletta di Mrs. Ambrose, sottolinea come una didascalia le prime immagini d'acqua.\nAl fiume dalle acque cupe, che scorre presso la casa e che trasporta la carogna gonfia della mucca anzich\u00e9 inghiottirla per sempre, sono subito collegati i temi della maledizione e della morte.\nLo specchio - la toiletta.\nAll'acqua, specchio originario, \u00e8 collegato l'oggetto simbolo della visione e dello sdoppiamento.\nNella sequenza iniziale Emily, dopo aver fatto il bagno, cerca di specchiarsi ma lo specchio \u00e8 oscurato dal vapore acqueo e lei con la mano toglie la condensa: pian piano si definiscono i suoi lineamenti."}
{"id": "527083", "revid": "984922", "url": "https://it.wikipedia.org/wiki?curid=527083", "title": ".fk", "text": ".fk \u00e8 il dominio di primo livello nazionale (TLD) assegnato alle isole Falkland.\nLa registrazione \u00e8 ammessa solo per i residenti.\n\u00c8 amministrato dalla Falkland Islands Development Corporation."}
{"id": "527086", "revid": "34928", "url": "https://it.wikipedia.org/wiki?curid=527086", "title": "Gnaoua", "text": ""}
{"id": "527087", "revid": "984922", "url": "https://it.wikipedia.org/wiki?curid=527087", "title": ".fo", "text": ".fo \u00e8 il dominio di primo livello nazionale (ccTLD) assegnato alle Isole F\u00e6r \u00d8er.\n\u00c8 amministrato dalla FO Council."}
{"id": "527089", "revid": "599013", "url": "https://it.wikipedia.org/wiki?curid=527089", "title": "Sxm", "text": ""}
{"id": "527091", "revid": "812213", "url": "https://it.wikipedia.org/wiki?curid=527091", "title": "Steve Austin", "text": ""}
{"id": "527096", "revid": "123312831", "url": "https://it.wikipedia.org/wiki?curid=527096", "title": "K\u00f6tschach-Mauthen", "text": "K\u00f6tschach-Mauthen \u00e8 un comune austriaco di 2 662 abitanti nel distretto di Hermagor, in Carinzia; ha lo status di comune mercato (\"Marktgemeinde\"). Capoluogo comunale \u00e8 K\u00f6tschach.\nGeografia fisica.\nK\u00f6tschach-Mauthen si trova 34\u00a0km a ovest del capoluogo distrettuale Hermagor-Pressegger See, tra l'alta valle della Gail (Gailtal) e la valle del Lesach (Lesachtal). Il comune \u00e8 formato dall'unione di due paesi, K\u00f6tschach e Mauthen, poco distanti fra loro e uniti dal ponte sul fiume Gail. Mauthen \u00e8 il primo centro abitato che si incontra provenendo dalla strada del passo di Monte Croce Carnico (in tedesco \"Pl\u00f6ckenpass\") dall'Italia, e dalla sella di Gailberg (\"Gailbergsattel\").\nStoria.\nIl paese esiste fin dall'epoca romana e gi\u00e0 nel 200 a.C. era organizzato come colonia. Un'iscrizione veneta di quest'epoca ancora esiste a W\u00fcrmlach. La principale via di comunicazione realizzata dai Romani proveniva dalla Carnia e attraverso il Passo di Monte Croce Carnico giungeva in paese, dove sorgeva un accampamento romano nei pressi dell'attuale Mauthen.\nDurante il Medioevo la regione si svilupp\u00f2 molto grazie alla scoperta del ferro, dell'oro, dell'argento e del piombo nel sottosuolo. Diverse localit\u00e0 dell'attuale comune risultano gi\u00e0 esistenti in questo periodo: Mauthen \u00e8 citata per la prima volta nel 1276, H\u00f6fling nel 1300, K\u00f6tschach nel 1308, Podlanig nel 1374, W\u00fcrmlach nel 1374 e Sankt Jakob im Lesachtal nel 1376. \nDal XVI secolo l'area appartenne ai conti di Ortenburg. Il comune di K\u00f6tschach-Mauthen \u00e8 stato istituito nel 1958 con la fusione dei comuni soppressi di K\u00f6tschach e Mauthen (dal quale nel 1882 era stato scorporato il nuovo comune di Kornat); nel 1973 un'ampia area delle valli della Gail e del Lesach (con l'intero comune soppresso di Sankt Jakob im Lesachtal) \u00e8 stata aggiunta al comune.\nGeografia antropica.\nSuddivisioni amministrative.\nIl territorio del comune \u00e8 ripartito in quattro comuni catastali (K\u00f6tschach, Mauthen, Strajach e W\u00fcrmlach) e 31 localit\u00e0 (tra parentesi il numero di abitanti secondo il censimento del 2015): Aigen (17), Buchach (7), Dobra (8), Dolling (9), Gailberg (6), Gentschach (19), Gratzhof (13), H\u00f6fling (22), Kosta (12), K\u00f6tschach (1 528), Kreuth (70), Kreuzberg (11), Krieghof (9), Kronhof (15), Laas (234), Lanz (11), Mahlbach (10), Mandorf (30), Mauthen (744), Nischlwitz (12), Passau (2), Pl\u00f6cken (0), Plon (13), Podlanig (41), Sankt Jakob im Lesachtal (80), Sittmoos (17), Strajach (92), Weidenburg (60), Wetzmann (20), W\u00fcrda (0) e W\u00fcrmlach (319)."}
{"id": "527098", "revid": "169529", "url": "https://it.wikipedia.org/wiki?curid=527098", "title": "Giulio Seniga", "text": "Fu operaio, funzionario del Partito Comunista Italiano, militante libertario e socialista, editore e giornalista.\nBiografia.\nLa giovent\u00f9.\nGiulio Seniga, per gli amici \"Nino\", nacque in provincia di Cremona, in un piccolo villaggio della Bassa, secondo di cinque figli di un bracciante e di una sarta. Per le sue capacit\u00e0 professionali fu esonerato dal servizio militare, in quanto insostituibile nel processo lavorativo. In fabbrica prese i primi contatti con le organizzazioni antifasciste clandestine.\nIl periodo bellico.\nDopo la caduta del governo Mussolini, il 25 luglio del 1943, le maestranze dell'Alfa Romeo e dell'Isotta Fraschini lo eleggono nella prima commissione interna, di cui sar\u00e0 il componente pi\u00f9 giovane.\nL'8 settembre del 1943, davanti al pericolo dell'occupazione di Milano da parte delle truppe tedesche, una delegazione di esponenti democratici e antifascisti si reca presso il comando di piazza di Milano per chiedere al generale Ruggeri la distribuzione delle armi alla popolazione per difendere la citt\u00e0. Seniga con Poldo Gasparotto e altri esponenti politici fa parte di questa delegazione in rappresentanza degli operai delle grandi industrie milanesi. In seguito al diniego del generale Ruggeri e alla notizia che i tedeschi avevano occupato lo scalo di Porta Romana, Seniga si precipita allo stabilimento dell'Alfa e, con un centinaio di lavoratori, riesce a partire con alcuni camion e i fucili in dotazione ai servizi di vigilanza interna.\nSfuggito per poco alla cattura, si dirige verso Chiasso e riesce a passare la frontiera. In Svizzera Seniga svolge un'intensa attivit\u00e0 nei campi d'internamento degli italiani, collaborando con i responsabili delle organizzazioni comuniste e socialiste.\nNell'ottobre del 1944 Seniga \u00e8 a Domodossola con la Repubblica dell'Ossola. Qui incontra Umberto Terracini, che gli consiglia di svolgere il suo lavoro di propaganda e reclutamento tra gli operai di Villadossola, importante centro industriale della zona.\nSenza aiuti esterni la repubblica partigiana non pu\u00f2 resistere a lungo alla pressione delle truppe della Wehrmacht e delle brigate nere. Dopo 40 giorni finisce la pi\u00f9 importante esperienza di autogoverno democratico e partigiano nel corso della seconda guerra mondiale. Il comando della seconda divisione garibaldina in ritirata incarica Nino di mettere in salvo alcuni vagoni con un grosso carico di materiale strategico: metalli pregiati, bombole di mercurio, ecc. Con un'azione difficile e pericolosa Nino e un manipolo di garibaldini riescono ad attraversare la galleria di frontiera con la Svizzera e a raggiungere Briga.\nLo sbandamento delle forze partigiane e l'inverno incombente spingono Seniga a tentare di rientrare al pi\u00f9 presto in Italia per portare armi e soldi alle formazioni rimaste sulle montagne. Contro la volont\u00e0 degli svizzeri e dei rappresentanti delle forze alleate, egli organizza una missione di rientro con altri tre partigiani. Nell'attraversamento dei passi d'alta quota, ormai completamente innevati, il 13 novembre 1944 precipita dal monte Cingino con un salto di pi\u00f9 di cento metri. Gravemente ferito, guarisce senza medici n\u00e9 ingessature, riparato in una baita a metri di altezza. Appena \u00e8 di nuovo in grado di camminare raggiunge le formazioni garibaldine con l'aiuto di un bastone.\nSvolger\u00e0 il compito di ispettore generale delle formazioni dell'Ossola e del Cusio e della seconda brigata Garibaldi, fino alla Liberazione.\nDopo il 25 aprile il PCI comincia la costruzione della sua organizzazione. Seniga partecipa attivamente a quest'attivit\u00e0, prima nella provincia di Novara e in seguito a Cremona. Con la moto gira in lungo e in largo la provincia e organizza le sezioni di partito.\nIl dopoguerra.\nChiamato a Roma da Pietro Secchia, capo dell'organizzazione del Partito Comunista, ne diventa con gli anni strettissimo collaboratore e amico, condividendone l'aspirazione a combattere un giorno quella rivoluzione armata che molti partigiani comunisti avevano sperato s'iniziasse gi\u00e0 all'indomani del 25 aprile 1945. Come vice-responsabile della sezione vigilanza, \u00e8 lui ad avere in mano la rete degli uomini armati pronti a insorgere e la mappa dei rifugi segreti destinati nell'emergenza ai capi del partito, e a tenere la cassa con i fondi segreti tenuti dal partito nei vari nascondigli.\nMa col tempo si nota un progressivo distacco tra la linea ufficiale del partito, dettata da Palmiro Togliatti e diretta a fare del PCI un grande partito democratico con il pi\u00f9 ampio consenso elettorale possibile in modo da raggiungere il potere attraverso non lo scontro diretto ma con le alleanze, e quella di Secchia che, pur sapendo dall'aprile 1947 che Mosca non avrebbe appoggiato un'insurrezione perch\u00e9 l'Italia era nell'orbita americana, vorrebbe mantenere una struttura paramilitare nell'eventualit\u00e0 non tanto di un'insurrezione operaia quanto di un colpo di Stato delle destre.\nSeniga, allora, reagisce con un colpo di teatro, lasciando il PCI, con alcuni importanti documenti e con una parte dei fondi tenuti segreti dal partito, inizialmente per rifugiarsi a casa di Gianni Brera a Milano. Anche se la DC non sfrutt\u00f2 l'accaduto, la mossa di Seniga segna la rovina politica di Pietro Secchia, che viene rimosso dalla guida dell'organizzazione, sostituito da Giorgio Amendola, e di fatto estromesso dal gruppo dirigente.\nLa partenza di Seniga da Roma suscita un grande subbuglio ai vertici del PCI. In una circostanziata lettera a Secchia e alla segreteria spiega le ragioni del suo gesto. A Milano Giulio prende contatto con i gruppi della sinistra e organizza un primo convegno al cinema Dante. I gruppi bordighisti, trotzkisti e altri sono divisi e non trovano un punto politico comune. Si decide allora di uscire con un giornale quindicinale, \"Azione Comunista\", per raccogliere la voce della dissidenza comunista di sinistra. In collegamento con Andr\u00e9 Marty in Francia e i laburisti di sinistra inglesi, manda avanti un'attivit\u00e0 di solidariet\u00e0 proletaria, democratica, socialista e libertaria internazionale. In questi anni nasce e si consolida l'amicizia e la collaborazione con Pier Carlo Masini.\nNel 1958, mentre alla Camera si discute la decisione del governo ungherese di fucilare Imre Nagy, P\u00e1l Mal\u00e9ter, Mikl\u00f3s Gimes e J\u00f3zsef Szil\u00e1gyi, Seniga lancia in piena aula decine di volantini in cui si condanna la complicit\u00e0 del Partito comunista italiano con i \"boia ungheresi\".\nGli anni sessanta e settanta.\nNel 1961 esce il saggio \"Togliatti e Stalin\", contenente molti documenti inediti. Gli anni sessanta e settanta vedono Seniga impegnato nella pubblicazione d'importanti testi riguardanti la storia del movimento operaio italiano e internazionale. Quest'importante attivit\u00e0 editoriale \u00e8 testimoniata anche dalla periodica partecipazione alle fiere del libro di Modena, Varsavia e Francoforte.\nNegli anni sessanta fonda e dirige le Edizioni Azione Comune, una casa editrice che nell'arco di una ventina di anni ha pubblicato e distribuito pi\u00f9 di trenta volumi sui principali temi della cultura socialista e libertaria degli anni sessanta e settanta: \u00abtra gli altri \"Sciopero generale\" di Rosa Luxemburg, \"L'opposizione operaia in Russia\" di Alessandra Kollontai, \"Il Partito socialista oggi e domani\" di Antonio Landolfi, \"L'Abc del sindacalista\" di Walter Kendall, \"La rivolta di Kronstadt\" di Ida Mett, \"Blasco. La riabilitazione di un militante rivoluzionario\" di Alfredo Azzaroni, \"Socialismo in Svezia\" di Arturo Capasso, \"La crisi del marxismo - Socialismo s\u00ec comunismo no\" di Edmund Demaitre e Pier Carlo Masini\u00bb.\nNel 1967, in occasione della crisi mediorientale culminata con la guerra dei sei giorni, si schiera decisamente con la posizione di Pietro Nenni in difesa dello stato d'Israele, militando in quegli anni nel Partito Socialista Italiano.\nPer le Edizioni Azione Comune pubblica il libro \"Israele '67\" e contribuisce alla nascita dell'UDAI, \"Unione Democratica Amici d'Israele\", iniziando cos\u00ec la sua pi\u00f9 che ventennale attivit\u00e0 di segretario di quest'organizzazione.\nVasta e continua la sua attivit\u00e0 di pubblicista nei quotidiani e periodici socialisti \"Avanti!\", \"Libera Stampa\" e \"Critica Sociale\", nei quali profuse il meglio delle sue coraggiose testimonianze di militante socialista-libertario uso a ragionare con la sua testa.\nNel 1973 pubblica \"Il bagaglio che scotta\", un'attenta analisi dell'evoluzione politica dei sistemi comunisti e del movimento socialista europeo e italiano, in cui per certi versi anticipa le linee della futura evoluzione politica del mondo comunista.\nNegli ultimi anni continua la sua attivit\u00e0 di pubblicista collaborando a numerosi quotidiani e periodici nazionali e pubblicando decine di articoli dedicati alla memoria e alla rivalutazione della Resistenza e allo studio del movimento operaio e comunista nel mondo."}
{"id": "527101", "revid": "76652", "url": "https://it.wikipedia.org/wiki?curid=527101", "title": "Raymond Smullyan", "text": "Biografia.\nNato a Far Rockaway, nel Queens, uno dei cinque distretti di New York, mostr\u00f2 fin dalla pi\u00f9 tenera et\u00e0 grande interesse per la musica, e specialmente per il pianoforte, che inizi\u00f2 a suonare all'et\u00e0 di tre anni. Quando Smullyan aveva quattro anni, la madre scopr\u00ec che il figlio aveva l'orecchio assoluto. Durante la sua giovinezza Smullyan si avvicin\u00f2 allo studio della scienza, dedicandosi al radioamatorialismo e alla chimica. Studiando allo stesso tempo pianoforte e violino, nel 1931 vinse la competizione della Settimana della musica di New York, decidendo cos\u00ec di dedicare la sua carriera musicale al pianoforte. Dovette per\u00f2 abbandonare lo strumento a causa di una tendinite al braccio destro poco dopo aver iniziato ad insegnare al Roosevelt College di Chicago; ci\u00f2 per\u00f2 gli permise di approfondire i suoi studi di matematica. Dopo aver lasciato l'insegnamento, rimase disoccupato per diverso tempo, tenendosi per\u00f2 attivo sviluppando le sue conoscenze di matematica e creando i suoi primi problemi di scacchi. Entrato al college grazie agli esami del College Board, mentre era ancora una matricola studiava in corsi avanzati di matematica e si sostentava economicamente grazie alla sua attivit\u00e0 di prestigiatore. Ottenne poi il diploma di Bachelor of Science all'Universit\u00e0 di Chicago nel 1955 e il Ph.D. in matematica a Princeton nel 1959. \u00c8 uno dei molti logici allievi di Alonzo Church.\nMentre studiava per il dottorato, nel 1957 Smullyan pubblic\u00f2 sul \"Journal of Symbolic Logic\" un saggio in cui sosteneva che l'incompletezza g\u00f6deliana era valida per sistemi formali considerevolmente pi\u00f9 elementari di quello descritto da G\u00f6del nel suo fondamentale scritto del 1931. La moderna comprensione del teorema d'incompletezza di G\u00f6del ha inizio con questo lavoro. In seguito Smullyan ha rilevato che gran parte dell'ammirazione che nutriamo per il teorema di G\u00f6del dovrebbe essere diretta al teorema d'indefinibilit\u00e0 di Tarski, molto pi\u00f9 facile da dimostrare ma ugualmente rivoluzionario dal punto di vista filosofico.\nIl culmine delle riflessioni sui teoremi classici limitativi della logica matematica, che lo hanno accompagnato lungo tutto il corso della sua vita, si intitola:\nOltre che scrivere di logica ed insegnarla, Smullyan ha pubblicato una registrazione dei suoi pezzi classici al piano preferiti scritti da Bach, Scarlatti, e Schubert. Ha anche scritto un'autobiografia intitolata \"Some Interesting Memories: A Paradoxical Life\". ISBN 1888710101.\nNel 2001, il regista di documentari Tao Ruspoli ha diretto un film su Raymond Smullyan dal titolo \"This Film Needs No Title\" (parodiando il titolo del libro di Smullyan \"This Book Needs No Title\". ISBN 0671628313). Sposatosi con Blanche, un'insegnante di pianoforte, nel 1958, \u00e8 rimasto vedovo nel 2006 quando ella \u00e8 morta all'et\u00e0 di 100 anni.\nSmullyan e la logica ricreativa.\nSmullyan \u00e8 autore di molti libri di matematica e logica ricreativa. Uno dei pi\u00f9 importanti \u00e8 intitolato \"Qual \u00e8 il titolo di questo libro?\".\nMolti dei suoi problemi logici sono estensioni di rompicapo classici. Sull'isola dei cavalieri e dei furfanti i personaggi sono cavalieri (che dicono sempre la verit\u00e0) e furfanti (che mentono sempre). Prendono spunto dalla storia delle due porte e dei due guardiani, uno che mente sempre e l'altro che dice sempre il vero, ma non si sa quale sia l'uno e quale sia l'altro. Una porta conduce al paradiso, l'altra all'inferno, ed il rompicapo consiste nello scoprire quale sia la porta \"buona\" facendo una sola domanda a uno dei due guardiani. Una possibile soluzione \u00e8 chiedere \"Quale porta mi indicherebbe l'altro guardiano se gli chiedessi la via per l'inferno?\".\nIn rompicapo pi\u00f9 complessi, Smullyan introduce personaggi che possono mentire o dire la verit\u00e0 (chiamati \"normali\"), ed inoltre invece di rispondere \"s\u00ec\" o \"no\", usano parole che significano \"s\u00ec\" o \"no\", ma il lettore non sa in partenza quale significato attribuire ad ognuna delle due. Nei suoi indovinelli logici in Transilvania, met\u00e0 degli abitanti \u00e8 matta, e crede solo in affermazioni false, mentre l'altra met\u00e0 \u00e8 sana, e crede solo in affermazioni vere. Inoltre, gli umani dicono sempre la verit\u00e0, mentre i vampiri mentono sempre. Per esempio, un vampiro matto creder\u00e0 vera l'affermazione \"2+2 non fa 4\" ma mentir\u00e0 dicendo che \u00e8 falsa. Un vampiro sano sa che 2+2 fa 4, ma mentir\u00e0 e dir\u00e0 che non \u00e8 vero. E viceversa per gli umani. Quindi qualsiasi affermazione fatta da un umano sano o da un vampiro matto \u00e8 vera, mentre qualsiasi cosa affermi un umano matto o un vampiro sano \u00e8 falsa.\nIl suo libro \"Forever Undecided\" divulga i teoremi d'incompletezza di G\u00f6del parlandone in termini di persone che ragionano e delle loro credenze, piuttosto che in termini di sistemi formali e di ci\u00f2 che pu\u00f2 essere provato al loro interno. Ad esempio, se un nativo dell'isola dei cavalieri e dei furfanti dice a un pensatore sufficientemente consapevole \"Non crederai mai che io sono un cavaliere\", l'interlocutore pu\u00f2 non credere che il nativo sia un cavaliere o che sia un furfante senza diventare incoerente (ad esempio avendo due credenze tra loro contraddittorie). Il teorema equivalente afferma che per ogni sistema formale S esiste una proposizione matematica che pu\u00f2 essere interpretata come \"questa proposizione non pu\u00f2 essere dimostrata nel sistema formale S\". Se il sistema S \u00e8 coerente, n\u00e9 la proposizione n\u00e9 il suo contrario potranno essere dimostrati al suo interno.\nL'ispettore Craig \u00e8 un personaggio che compare spesso nei racconti-rompicapo di Smullyan. In genere viene chiamato sulla scena di un delitto che ha una soluzione di tipo matematico. Poi, attraverso una serie di sfide sempre pi\u00f9 difficili Craig e il lettore iniziano a capire i principi alla base dell'enigma. Infine il racconto culmina nella comprensione dello svolgimento del crimine da parte dell'ispettore Craig (e del lettore), utilizzando i principi matematici e logici appresi. &lt;br&gt;\n\u00c8 interessante notare che Craig in genere non apprende la teoria formale alla base degli enigmi che risolve, e Smullyan di solito usa qualche capitolo successivo alle avventure dell'ispettore per illustrare al lettore le analogie tra enigmi e teorie.\nIl suo libro \"Fare il verso al pappagallo e altri rompicapi logici\" (1985, ISBN 8845216217) \u00e8 un'introduzione ricreativa alla logica combinatoria."}
{"id": "527104", "revid": "2228896", "url": "https://it.wikipedia.org/wiki?curid=527104", "title": "Partita di gioco piano", "text": "La partita di gioco piano \u00e8 un'apertura nel gioco degli scacchi caratterizzata dalle mosse:\nAnalisi.\nLa partita di gioco piano \u00e8 molto simile alla partita italiana, caratterizzata dallo sviluppo in c4 dell'alfiere di re bianco, direttamente puntato contro f7, il punto pi\u00f9 debole dello schieramento nero. Di fatto si tratta di un impianto classico, molto in voga nel XX secolo, soprattutto fino agli anni sessanta-settanta.\nMolto semplice nell'idea di base (quella di creare pressione sul futuro arrocco avversario), questa variante risulta alquanto meno aggressiva rispetto alla partita italiana, perch\u00e9 qui il pedone \"d\" collocato in d3, oltre a liberare la strada all'alfiere c1, viene usato solo per difendere il pedone e4; al contrario, nell'italiana, il pedone \"d\" viene di solito spinto direttamente in d4, grazie al sostegno del pedone \"c\" in c3, in modo da minare il centro nero.\nQualora il nero lo catturi con exd4, il bianco \u00e8 in grado di ricostituire i due pedoni centrali ricatturando con il pedone c3 (cxd4). Nel gioco piano, invece, lo sviluppo segue un corso pi\u00f9 tranquillo, generalmente caratterizzato dal piazzamento naturale del cavallo b1 in c3, dall'arrocco corto e da un controllo del centro senza occuparlo fisicamente con i pedoni; l'attacco, realizzato in fase avanzata, si sviluppa generalmente sulle ali.\nIl nero, grazie ad un maggiore controllo sulla casa d4, rispetto all'avversario ha meno problemi a sviluppare il gioco e pu\u00f2 anche scegliere di giocare in modo simmetrico per un certo numero di mosse, imitando l'avversario. In aggiunta, dato che il pedone d3 impedisce all'alfiere bianco c4 di ritirarsi, se il nero lo desidera pu\u00f2 costringere l'avversario al cambio forzato di tale pezzo, attaccandolo ripetutamente con il cavallo c6 e con i pedoni. Il gioco piano, in alcuni casi, pu\u00f2 rientrare nella partita italiana, se viene giocata c2-c3 prima di sviluppare il cavallo b1, collocando questo in un secondo tempo.\nLe principali linee di sviluppo sono le seguenti:"}
{"id": "527114", "revid": "13833", "url": "https://it.wikipedia.org/wiki?curid=527114", "title": "Milo Djukanovi\u0107", "text": ""}
{"id": "527116", "revid": "13833", "url": "https://it.wikipedia.org/wiki?curid=527116", "title": "Milo Djukanovic", "text": ""}
{"id": "527118", "revid": "767487", "url": "https://it.wikipedia.org/wiki?curid=527118", "title": "Bolle di sapone (film)", "text": "Bolle di sapone (\"Soapdish\") \u00e8 un film del 1991 diretto da Michael Hoffman e interpretato da Sally Field, Kevin Kline, Robert Downey Jr., Whoopi Goldberg ed Elizabeth Shue.\nProdotto da Aaron Spelling, si tratta di una commedia brillante che ironizza sul mondo delle produzioni di soap opera, ospitando camei non accreditati di noti attori di soap dell'epoca come Scott Buzz, Finola Hughes, Keith E. Lane e Michael Laurin.\nPer la sua interpretazione, Kline ottenne una nomination come miglior attore in un film commedia o musicale ai Golden Globe 1992.\nTrama.\nCeleste Talbert, la \"fidanzatina d'America\", celebre protagonista da oltre vent'anni della famosa soap opera \"Anche il sole tramonta\", \u00e8 in crisi personale e professionale. La produzione, per risollevare gli ascolti dello show in caduta libera, decide di richiamare sul set Jeffrey Anderson, ex grande attore ora in declino, estromesso anni prima dalla soap proprio su imposizione di Celeste, a seguito di una loro relazione sentimentale finita male. Jeffrey (di cui si innamora subito Ariel Maloney, una protagonista secondaria dello show) \u00e8 deciso a sfruttare al meglio questa inaspettata seconda opportunit\u00e0, oltre che desideroso di far pagare a Celeste lo sgarbo subito in passato.\nA peggiorare ulteriormente la crisi di Celeste, ci sono le manovre di Montana Moorehead \u2013 una interprete secondaria della soap che cerca di ottenere un ruolo da protagonista ingraziandosi uno dei produttori, David Seaton Barnes \u2013 oltre che l'ingresso nel cast di sua nipote Lori Craven \u2013 la quale, nonostante le rimostranze della zia, \u00e8 fermamente decisa a seguire le sue orme. Jeffrey, sempre deciso a far pagare a Celeste la sua passata estromissione dalla soap, inizia sfacciatamente a corteggiare Lori, ma ben presto l'uomo inizia a maturare dei veri sentimenti, ricambiati, per la giovane ragazza, cosa che manda Celeste su tutte le furie (sia per le attenzioni verso la nipote, sia perch\u00e9 Celeste sembra nutrire ancora dei sentimenti per Jeffrey).\nIntanto, in breve tempo il gradimento riscontrato da Lori presso il pubblico le fa ottenere un ruolo di primo piano nello show, tra le proteste di Celeste e la rabbia di Montana, la quale, nonostante tutti i suoi complotti, vede sfumare la possibilit\u00e0 di ottenere un ruolo da protagonista in favore della nuova arrivata. A questo punto Montana decide di rompere gli indugi, e forza David a modificare la sceneggiatura scritta da Rose Schwartz, migliore amica di Celeste, per poter estromettere la celebre protagonista dallo show e poter subentrare come sostituta. All'insaputa di Rose, David e Montana inseriscono in una scena un bacio tra Lori e Jeffrey, cosa che dovrebbe letteralmente far impazzire di rabbia Celeste e farla crollare definitivamente.\nEffettivamente, il giorno delle riprese della sequenza, Celeste piomba sul set e salta al collo di Jeffrey, urlando e intimandogli di non baciare Lori... ma a questo punto accade l'impensabile: Celeste confessa tra le lacrime che il suo gesto non \u00e8 motivato dalla gelosia, ma dal fatto che Lori in realt\u00e0 non \u00e8 sua nipote, ma sua figlia, e che Jeffrey \u00e8 suo padre! Celeste era rimasta incinta di Lori al tempo della relazione con Jeffrey, ed era stata costretta dalla produzione dell'epoca a tenere nascosta la gravidanza e ad affidare la figlia a sua madre, facendo poi cacciare Jeffrey dalla soap per questo motivo e tenendogli nascosto l'esistenza di Lori.\nSconvolti, delusi e soprattutto arrabbiati, Jeffrey e Lori in breve tempo arrivano ai ferri corti con Celeste. Oltretutto, David ha fatto riprendere dalle telecamere e mandare in onda tutta la scena (con degli incredibili risultati di ascolto), sicch\u00e9 ora Celeste, proprio la \"fidanzatina d'America\", si ritrova al centro di un enorme scandalo. Come se non bastasse, Montana dichiara pubblicamente (ovviamente mentendo) che sarebbe rimasta incinta di Jeffrey, portando ancora pi\u00f9 malumore tra i protagonisti, che ora a malapena si sopportano e chiedono l'estromissione dallo show l'uno dell'altro. Montana spera cos\u00ec di raggiungere il suo scopo e diventare la protagonista della soap, ma allo stesso tempo si inimica involontariamente Ariel, che aveva messo gli occhi su Jeffrey e considera la notizia della gravidanza come uno sgarbo personale.\nDavid coglie la palla al balzo e decide di sfruttare tutta questa complicata situazione per risollevare la soap (e anche con il velato intento di cacciare dallo show uno tra Celeste, Jeffrey e Lori per far posto alla sua amata Montana): mettendo in atto un complicato miscuglio tra finzione e realt\u00e0, David organizza un episodio speciale di \"Anche il sole tramonta\"; nessuno dei tre protagonisti conoscer\u00e0 la trama dell'episodio, e tutto avverr\u00e0 in diretta televisiva. Quando il fatidico giorno arriva e i tre si ritrovano insieme in scena, la tensione tra di loro \u00e8 evidente, e tutto sembra andare secondo i piani di David e Montana... ma quando l'episodio ha inizio Jeffrey non riesce a leggere bene le sue battute, portando lui e gli altri in scena a improvvisare.\nQuello che potrebbe sembrare come l'inizio di un ennesimo disastro porta invece Celeste e Jeffrey a confrontarsi apertamente sul proprio passato, e a perdonarsi in virt\u00f9 del loro amore mai sopito, con Lori che a sua volta trova la forza di perdonare gli errori dei suoi \"genitori\", riavvicinandosi a loro. Montana non ci sta, e irrompe sul set sostenendo nuovamente di aspettare un bambino da Jeffrey, ma a questo punto arrivano in scena Rose e Ariel, che per vendicarsi dei torti subiti rivelano e mostrano le prove che Montana non pu\u00f2 essere incinta in quanto, in passato, era un uomo! Con Montana umiliata (e David inorridito dalla notizia) si conclude l'episodio, che per\u00f2, a dispetto della trama che ha sfiorato il ridicolo, ottiene un successo clamoroso, salvando le sorti della soap opera e con essa la carriera di Celeste.\nLa storia si chiude con Celeste e Jeffrey che ritrovano l'amore e con Lori che inizia una brillante carriera di attrice, mentre Montana si ritrova costretta a proseguire il suo lavoro relegata in teatri di quart'ordine.\nCritica.\nIl critico Morando Morandini ha definito \"Bolle di sapone\" come \u00ab[Una] divertente commedia sofisticata che satireggia con acume il mondo dello spettacolo. Ottima compagnia di attori\u00bb."}
{"id": "527121", "revid": "767487", "url": "https://it.wikipedia.org/wiki?curid=527121", "title": "C'era una volta... (film 1953)", "text": "C'era una volta... (\"Twice Upon a Time\") \u00e8 un film diretto da Emeric Pressburger."}
{"id": "527122", "revid": "1752268", "url": "https://it.wikipedia.org/wiki?curid=527122", "title": "Massively multiplayer online", "text": "Un massively multiplayer online game (MMOG o MMO) \u00e8 un gioco in rete in grado di supportare centinaia o migliaia di giocatori contemporaneamente connessi tramite internet, ed \u00e8 tipicamente ambientato in un gigantesco mondo virtuale persistente. I giochi MMO permettono ai giocatori di competere, interagire significativamente o combattere con altre persone in tutto il mondo.\nQuesto genere di gioco pu\u00f2 essere trovato su piattaforme compatibili con la rete internet, tra cui personal computer, console oppure tramite applicazioni mobile su smarthphone.\nCritiche.\nGli effetti di questo tipo di gioco sul giocatore sono dibattuti e controversi: da una parte, per via dell'elevata quantit\u00e0 di tempo da dedicare al gioco, alcune persone sostengono che i MMO isolino il giocatore dalla vita reale; viceversa altre sostengono che i MMO siano un modo come un altro di conoscere nuove persone, in maniera pi\u00f9 sofisticata e interattiva di un forum o una chat, specialmente quando il gioco favorisce la socializzazione e/o viene affiancato da programmi per comunicare vocalmente col gruppo di persone con cui si sta giocando insieme (ad esempio TeamSpeak, Skype o Discord).\nUn aspetto considerato negativo da molti giocatori \u00e8 la ripetitivit\u00e0: nel tentativo di legare l'utenza per mesi o anche anni al gioco (allungando per esempio i tempi per fare un livello), il \"gameplay\" (ossia l'esperienza di gioco) risulta spesso estremamente ripetitivo (detto \"grind\" o \"grinding\" in inglese, \"lavoro duro\"/\"noioso\" in italiano), in particolare nel sotto-genere MMORPG. Questo ha portato allo sviluppo di \"bot\" (abbreviazione di robot), programmi che giocano al posto del giocatore umano, giocando pi\u00f9 a lungo e senza stancarsi. I \"bot\" sono solitamente considerati scorretti, perch\u00e9 avvantaggiano chi li usa rispetto agli altri (quindi trucchi o \"cheat\", in inglese) e vanificano l'intento degli sviluppatori del gioco di costringere i giocatori a prender parte personalmente all'attivit\u00e0.\nTipi di MMOG.\nIl tipo pi\u00f9 popolare di MMOG e il sottogenere che ha fatto molto per rendere famosa questa categoria \u00e8 il \"massively multiplayer online role-playing game\" (MMORPG). Il MMORPG discende dal \"mainframe\" del computer MUD e da giochi di avventura come \"Rogue\" nel PLATO System e \"Dungeon\" nel PDP-10 che precedettero i giochi commerciali attualmente sul mercato."}
{"id": "527124", "revid": "1226", "url": "https://it.wikipedia.org/wiki?curid=527124", "title": "MMOG", "text": ""}
{"id": "527125", "revid": "599013", "url": "https://it.wikipedia.org/wiki?curid=527125", "title": "Mmo", "text": ""}
{"id": "527128", "revid": "1501558", "url": "https://it.wikipedia.org/wiki?curid=527128", "title": "Caesar II", "text": "Caesar II \u00e8 un videogioco manageriale strategico in tempo reale (RTS) sviluppato da Impression Games e distribuito da Sierra On-line nel 1995. \u00c8 il secondo capitolo della serie \"Caesar\".\nL'azione del gioco si svolge al tempo dell'antica Roma ed il suo scopo consiste nell'edificare e difendere una citt\u00e0.\nModalit\u00e0 di gioco.\nL'inizio del gioco si svolge in Italia, e i giocatori hanno la possibilit\u00e0 di civilizzare adiacenti province barbare in modo da estendere l'impero, dato che ogni provincia civilizzata sblocca le province adiacenti. Anche un rivale computerizzato pu\u00f2 completare le missioni previste, impedendo al giocatore di civilizzare quella provincia e permettendo loro di civilizzare le province adiacenti (il computer \u00e8 noto per civilizzare una provincia che non avrebbe potuto selezionare quando ha civilizzato con successo l'ultima, il che significa che \u00e8 un evento randomizzato, piuttosto che dato dall'IA). Al contrario di giochi come \"Faraon\" o il proprio seguito \"Caesar III\", la provincia e la citt\u00e0 sono due sfere diverse, cos\u00ec come nell'ambito militare. Certe missioni richiedono che il giocatore pacifichi una provincia migliorando le condizioni cittadine a un certo livello, senza nel frattempo soffrire di perdite militari, incorrere nell'ira del Cesare, e spesso anche superare un eventuale tempo limite. I fattori maggiori nella citt\u00e0 sono disoccupazione/carenza di lavoro, tasse, stipendi, scorte di cibo, presenza e morale militare, e richieste militari.\nLa partita \u00e8 vinta quando il giocatore ottiene il controllo di un numero di province sufficienti a diventare Cesare. \u00c8 invece persa se il computer diventa il Cesare, il Cesare originale rimuove il giocatore per via dei debiti eccessivi, il limite di tempo viene superato, le richieste imperiali non sono soddisfatte, o la citt\u00e0 viene conquistata.\nAccoglienza.\n\"Caesar II\" \u00e8 stato finalista dell'edizione 1995 del premio \"Gioco Strategico dell'Anno della Computer Gaming World, premio vinto a pari merito da \"Command &amp; Conquer\" e \"Heroes of Might and Magic\". Stessa cosa \u00e8 accaduta per il premio miglior strategico di \"PC Gamer\", vinto anch'esso da Command &amp; Conquer.\n\"Caesar II\" e il suo predecessore sono stati considerati, insieme, al 96\u00b0 tra i migliori giochi di computer di sempre nel 1997. Secondo Sierra On-Line, le vendite combinate di \"Caesar\" e \"Caesar II\" verso la fine di marzo 1996. Da solo, \"Caesar II\" ha venduto copie nel tardo 1998, e ha infine raggiunto 2,5 milioni di copie vendute in tutto il mondo.\n\"Caesar II\" \u00e8 stato considerato simile all'originale \"SimCity\"."}
{"id": "527129", "revid": "767487", "url": "https://it.wikipedia.org/wiki?curid=527129", "title": "Camilla (film 1954)", "text": "Camilla \u00e8 un film del 1954 diretto da Luciano Emmer.\nTrama.\nCamilla Busin, vedova veneta di mezza et\u00e0, arriva a Roma per prendere servizio come domestica presso la famiglia Rossetti, composta da Mario, medico della mutua, sua moglie Giovanna ed i loro bambini Andrea e Cristina. Le condizioni economiche dei Rossetti non sono floride e questo causa tensioni e dissapori.\nInoltre i Rossetti frequentano Gianni, un amico di famiglia invadente, maleducato e spesso coinvolto in affari poco chiari, che vive, senza essere sposato, con la succube Donatella. Mario tenta un avanzamento di carriera preparando un esame per ottenere una qualifica pi\u00f9 remunerativa, ma i suoi studi sono svogliati e vengono resi difficili dalle tensioni famigliari, causate dalla difficolt\u00e0 di mantenere il tenore di vita desiderato. Camilla, con la sua presenza discreta ma sicura, fatta anche di saggezza popolaresca, \u00e8 un elemento di coesione per la famiglia e riesce a dare serenit\u00e0 soprattutto ai bambini. Le tensioni famigliari portano Mario all'abuso di alcolici e a corteggiare Paola, una sua vecchia fiamma rivista dopo molti anni, a sua volta ignaro dei disinvolti approcci di Gianni verso sua moglie.\nGianni inoltre propone a Mario un nuovo affare: il lancio in Italia di prodotti dietetici svizzeri. Il caso sembra aiutare i due quando la vicina di casa di Mario gli chiede un intervento medico per un malore del suo amante, un ricco affarista milanese. Costui si dichiara disposto a finanziare l'impresa, ma nel corso del banchetto che dovrebbe sancire l'accordo con il produttore svizzero, e nel quale vengono serviti i prodotti destinati al commercio, tutti si sentono male. L'affare sfuma miseramente.\nQuesto fallimento sembra far ritrovare a tutti una nuova serenit\u00e0. La famiglia Rossetti si convince ad assumere un tenore di vita pi\u00f9 confacente ai propri mezzi, Mario tronca i rapporti con Gianni il quale accetta finalmente di sposare Donatella. Camilla decide quindi di restare a Roma, suo figlio si fidanza con una cameriera che lavora nello stesso palazzo. Anche lei sembra adesso pi\u00f9 propensa ad accettare la discreta corte che le fa un suo coetaneo muratore che lavora in un vicino cantiere edile.\nProduzione.\n\"Camilla\" \u00e8 il quinto lungometraggio di Emmer, ma \u00e8 il primo in cui non vi sia uno svolgimento ad episodi. Nel film recitano i due figli del regista, nelle parti dei figli della famiglia Rossetti. La parte musicale dell'opera si \u00e8 avvalsa della consulenza del musicista Roman Vlad.\nDistribuzione.\nLe pellicola fu presentata al \"Festival del cinema italiano\" che si svolse a Londra dal 25 al 31 ottobre 1954.\nIncasso.\nIl film ha incassato 103 milioni di lire.\nCritica.\nIl film venne stroncato dalla critica di ispirazione cattolica perch\u00e9 presentava la situazione di una coppia convivente non sposata.\nNegli anni successivi i commenti relativi al film furono maggiormente inquadrati in una prospettiva storica. Soprattutto in relazione alla fase che stava vivendo l'Italia in quegli anni:"}
{"id": "527131", "revid": "729019", "url": "https://it.wikipedia.org/wiki?curid=527131", "title": "Piedinatura", "text": "Piedinatura (in lingua inglese pinout) \u00e8 un termine utilizzato in elettronica per descrivere la funzione e le caratteristiche di ogni singolo conduttore in un cavo o di ogni contatto (pin) in un connettore elettrico e nella componentistica elettronica.\nLa piedinatura \u00e8 solitamente rappresentata da un diagramma o da una tabella che fa riferimento alle immagini degli schemi dei connettori.\nLe tabelle possono includere in ogni riga: il numero del contatto o del conduttore, il colore della guaina, il nome breve, la descrizione della funzione, le caratteristiche elettriche, delle note aggiuntive.\nLa conoscenza delle piedinature consente la costruzione o la riparazione di cavi per l'interconnessione di vari dispositivi elettronici nonch\u00e9 la stesura dello schema elettrico un circuito in progetto."}
{"id": "527132", "revid": "767487", "url": "https://it.wikipedia.org/wiki?curid=527132", "title": "Campo de' fiori (film)", "text": "Campo de' fiori \u00e8 un film diretto dal regista Mario Bonnard nei primi mesi del 1943 che fu proiettato nelle sale cinematografiche nel giugno dello stesso anno.\nLa pellicola fa parte della trilogia comprendente \"Avanti c'\u00e8 posto...\" e \"L'ultima carrozzella\", dove Aldo Fabrizi interpreta personaggi del popolo come il tranviere, il vetturino e, qui, il pescivendolo.\nIl film non fu girato in studio ma in luoghi reali e popolari com'era gi\u00e0 accaduto brevemente in alcuni film girati a Milano nei primi anni Trenta (\"Gli uomini, che mascalzoni...\", \"Giallo\", \"Tempo massimo\").\nL'uso di set naturali come la piazza, l'appartamento da scapolo di Fabrizi, la bottega di barbiere di Peppino de Filippo, e l'utilizzo di attori \"spontanei\", provenienti dall'avanspettacolo come Anna Magnani, tutto questo \u00e8 stato ritenuto dalla critica come un segno di un primo emergere del realismo cinematografico.\nL'uso dell'intercalare romano poi, meno dialettale delle altre parlate, comincia ad evidenziare nel cinema la regionalit\u00e0 linguistica divenuta in seguito caratteristica fissa dei film della commedia all'italiana.\nProtagonista del film \u00e8 anche la bella piazza di Campo de' Fiori, ora luogo d'incontro notturno, ma che ai tempi in cui fu girato il film, frequentata da una varia umanit\u00e0 di \"piazzaroli\", era vivo esempio dello spirito popolare romanesco.\nLe grida dei venditori che esaltavano la loro merce e i battibecchi con gli acquirenti che ne mettevano in dubbio la freschezza, resi magnificamente da Anna Magnani, fanno da sottofondo sonoro alla storia.\nTrama.\nPeppino, un pescivendolo romano \u00e8 buon amico di Elide, fruttivendola vicina di banco, da cui subisce le feroci battute che prendono in giro la sua smania di apparire come un \"viveur\" e un \"tombeur de femmes\". Questa sua convinzione \u00e8 alimentata dal suo amico barbiere che sa come il suo cliente si sia innamorato segretamente di una bella e signorile donna che ad un certo punto della storia gli lascer\u00e0 in custodia il suo figlioletto Carletto. Inizialmente restio a fare da balia asciutta al vivace ma simpatico frugoletto, il nostro \"pesciarolo\" si rivela per quello che \u00e8: un \"bonaccione\" che vuol apparire cinico e uomo di mondo ma che \u00e8 disposto a sposare la madre e a tenerne il figlio. Ma le cose andranno diversamente: la donna si riveler\u00e0 essere sposata e, riconciliatasi con il marito, riprender\u00e0 con s\u00e9 il figlio lasciando solo e deluso Peppino che capir\u00e0 come il mondo della signora non sia il suo e come il vero amore sia quello spontaneo e verace di Elide.\nGuerra.\nSebbene il film sia stato girato nel giugno del 1943, quando l'Italia si trovava nel pieno della seconda guerra mondiale, nella storia narrata la vita sembra essere quella del tempo di pace. Oltre a mancare qualsiasi riferimento alla particolare situazione politica che il paese stava attraversando in quel periodo, gli unici accenni alla situazione difficile in cui si trovava l'Italia sono nelle scene in cui Aldo Fabrizi e Peppino de Filippo lavano il bambino e si lamentano che l'erogazione del gas cessi con puntuale precisione all'ora stabilita e che in mancanza di una saponetta e del borotalco usano del sapone da barba e della farina, oppure in quella in cui Fabrizi, preparando una zuppa di pesce, accenna all'olio d'oliva comprato alla borsa nera.\nCritica cinematografica.\nDal critico Georges Sadoul Mario Bonnard \u00e8 definito \u00abAutore sino alla morte di dozzine di film commerciali e insignificanti\u00bb tra i quali viene citato soltanto Gastone con Alberto Sordi del 1959. Alfonso Canziani ritiene invece che furono proprio gli anni della guerra quelli in cui Bonnard \u00abrivel\u00f2 una pi\u00f9 felice ispirazione con opere di ambientazione popolaresca\u00bb, e cita \"Campo de' Fiori\", insieme a \"Avanti c'\u00e8 posto\", al cui soggetto aveva lavorato anche Cesare Zavattini. Un popolo pre-televisivo con dialetti ancora incomprensibili, vedi l'abruzzese parlato dal nonno di Carletto. Caterina Boratto, la \"donna fatale\" di questo film, la ritroveremo in molte pellicole del dopoguerra, tra le quali \"Le 120 giornate di Sodoma\" di Pier Paolo Pasolini.\nCitazioni.\nNella scena del rientro in treno dall'Abruzzo, dove Fabrizi viene spedito a prendere il bambino dalla Boratto, nel corridoio dello scompartimento si ritrova fianco a fianco con un uomo grasso (Barnab\u00f2) e non riesce a passare; tale scena verr\u00e0 ripresa in seguito nel 1958 per il film \"Tot\u00f2 a Parigi\" con Mimmo Poli nella parte del signore grasso."}
{"id": "527136", "revid": "767487", "url": "https://it.wikipedia.org/wiki?curid=527136", "title": "Capitani coraggiosi (film 1937)", "text": "Capitani coraggiosi (\"Captains Courageous\") \u00e8 un film del 1937 diretto da Victor Fleming, tratto dall'omonimo romanzo di Rudyard Kipling, interpretato da Spencer Tracy, che si aggiudic\u00f2 l'Oscar.\nTrama.\nFrank Burton Cheyne, un ricco industriale, trascura il figlio adolescente Harvey, al punto che il ragazzo \u00e8 diventato un ribelle presuntuoso e incline a raccontare frottole. Per via del suo atteggiamento arrogante, a scuola Harvey viene evitato da tutti, finch\u00e9 un giorno - nella tipografia dell'istituto - \u00e8 coinvolto in una zuffa con un suo coetaneo, e ha la peggio. Scappato da scuola, raggiunge il padre nel suo ufficio, e gli racconta un sacco di bugie sul motivo della sua fuga.\nIl direttore e il maestro di Harvey fanno visita a Frank Cheyne, comunicandogli la prima decisione di sospendere il ragazzo per tre mesi, e raccontandogli la verit\u00e0 sul comportamento del figlio. Cheyne comprende che \u00e8 giunto il momento di riprendere in mano la situazione, prima che sia troppo tardi.\nApprofittando della forzata \"vacanza\", Cheyne porta Harvey con s\u00e9 in crociera su una delle sue navi, ma anche a bordo il ragazzo non esita a comportarsi in maniera arrogante e, per fare lo sbruffone con due ragazzini, mangia una decina di gelati, si sente male e ruzzola in mare. Per sua fortuna, viene ripescato da Manuel Fidello, un pescatore di professione che lo trae in salvo a bordo della sua barca, lo rianima e lo porta sul peschereccio da cui \u00e8 partito.\nNonostante gli atteggiamenti spavaldi del ragazzino, Manuel lo prende a benvolere e lo difende dall'ostilit\u00e0 degli altri componenti della battuta di pesca. Nei giorni successivi, Manuel insegna a Harvey a pescare e, complice anche la dura vita di mare, a vivere.\nIn un grave incidente di pesca Manuel resta ucciso, e in quel frangente Harvey si rende conto di essere diventato un uomo; potr\u00e0 tornare dal padre, trasformato grazie a Manuel e alle esperienze appena vissute."}
{"id": "527138", "revid": "438678", "url": "https://it.wikipedia.org/wiki?curid=527138", "title": "Il cappotto (film)", "text": "Il cappotto \u00e8 un film del 1952 diretto da Alberto Lattuada, tratto da un racconto di Nikolaj Gogol e interpretato, in un ruolo insolitamente drammatico, da Renato Rascel.\nTrama.\nPavia, anni '30. Lo scrivano Carmine De Carmine, impiegato presso il comune, conduce una vita assai modesta. Abita in una camera a pensione; lavora con impegno e diligenza, ma viene continuamente mortificato dal segretario generale del comune e dal sindaco, un ambizioso e corrotto politicante, nonch\u00e9 marito infedele. Col suo magro stipendio non riesce a comprare il cappotto nuovo di cui avrebbe bisogno. Un giorno Carmine ossequia per strada una donna bella ed elegante, sua dirimpettaia, da cui si sentiva attratto, eppure ella, senza neppure guardarlo in volto, lo scambia per un mendicante e gli dona una banconota in elemosina; a quel punto Carmine, subita quell'estrema umiliazione dovuta principalmente al suo abbigliamento ormai logoro, si decide a spendere i suoi risparmi di una vita, e corre dal sarto ad ordinare un nuovo cappotto su misura, con collo di pelliccia. I soldi non sono del tutto sufficienti, ma bastano per un acconto.\nSul lavoro, Carmine assiste per caso ad un colloquio compromettente in cui degli imprenditori promettono una tangente al segretario, e costui per tenerselo buono, gli promette un cospicuo premio di produttivit\u00e0. Intanto il cappotto \u00e8 pronto e gli sta a pennello e Carmine lo indossa con soddisfazione, passeggiando per tutta la citt\u00e0 (seguito a distanza dal sarto, orgogliosissimo del suo lavoro). A capodanno, sempre indossando il suo prezioso acquisto, si reca al ricevimento organizzato dal segretario generale. L\u00ec, rivede la stessa bellissima signora che gli aveva regalato il denaro e che \u00e8 in realt\u00e0 l'amante del sindaco, anche se Carmine non lo sa. Alticcio per i numerosi brindisi, fa un discorso a favore dei concittadini poveri e disagiati (i quali spesso gli chiedevano di intercedere per loro presso il sindaco), accolto per\u00f2 con scherno dai colleghi e con freddezza dal sindaco. Poi, prima di andare via, fa un giro di valzer con la bella donna.\nDopo la festa, Carmine si avvia verso casa ed adesso finalmente si sente un uomo realizzato, ma strada facendo viene aggredito da un vagabondo che lo deruba del cappotto. Disperato, chiede aiuto ma si trova di fronte all'indifferenza della gente (vigili, poliziotti, funzionari comunali) e soprattutto del sindaco, che si rifiuta di aiutarlo. Avvilito e disperato, Carmine patisce un esaurimento nervoso che lo debilita fino alla morte.\nSolo dopo la morte, Carmine riuscir\u00e0 finalmente a prevalere: disturba con il suo funerale una pomposa cerimonia pubblica officiata dal sindaco; poi ritorna come fantasma per le strade della citt\u00e0 a reclamare giustizia, terrorizzando i cittadini con la sua voce e divertendosi a spogliarli dei loro soprabiti nelle fredde e nebbiose serate d'inverno. In seguito, si reca a casa dell'amante del sindaco per disturbare la loro intimit\u00e0. Ed infine, appare al sindaco stesso e lo spaventa, fino a spingerlo ad un tardivo ma sincero pentimento.\nRealizzazione del film.\nSoggetto e sceneggiatura.\n\"Il cappotto\" \u00e8 tratto dall'omonimo racconto di Gogol pubblicato nel 1842. Lattuada cos\u00ec spieg\u00f2 la sua scelta: \u00abMi sono rivolto ad uno scrittore classico russo perch\u00e9 i caratteri del suo racconto sono caratteri universali ed esemplari e quindi i valori della storia raccontata da Gogol sono validi in qualunque parte del mondo ed in qualunque tempo [cio\u00e8] la tirannia e la cecit\u00e0 burocratica\u00bb.\nQuanto alla sceneggiatura, esistono differenti versioni intorno agli effettivi autori. Al di l\u00e0 dei molti nomi che appaiono nei titoli di testa. Lattuada ha ricordato che \u00abZavattini figur\u00f2 nei crediti perch\u00e9 aveva partecipato a delle conversazioni di sceneggiatura abbastanza lunghe, ma senza mai scrivere niente\u00bb. Molti anni dopo, egli attribuir\u00e0 tale lavoro a Luigi Malerba, con cui collaborarono Giorgio Prosperi e Leonardo Sinisgalli, importante letterato del tempo, mentre Giordano Corsi, uno dei produttori, ricorda invece che \u00abin realt\u00e0 il testo della sceneggiatura fu in gran parte scritto da Giorgio Prosperi, i nomi di Zavattini e di Sinisgalli furono pi\u00f9 che altro inseriti per aumentare il prestigio del cast\u00bb.\nLa sceneggiatura presenta alcune modifiche rispetto al racconto, anche se non essenziali secondo Lattuada: \u00abAl testo originale, per necessit\u00e0 di condotta spettacolare, sono state apportate molte modifiche: una idea nuova aggiunta \u00e8 quella del funerale dell'impiegato. Nella riduzione cinematografica l'accento non \u00e8 caduto sul facile trucco di esibire il fantasma del protagonista (ma) lo sforzo costante \u00e8 stato quello di essere fedelissimo allo spirito del racconto, non smentirne mai il tono semplice, dimesso ed umanissimo, rispettare gli snodi fondamentali della storia\u00bb.\nProduzione.\nA realizzare \"Il cappotto\" fu la \"Faro film\", societ\u00e0 fondata nel 1950, a Messina, ad opera di un gruppo di appassionati di cinema, ed inizialmente dedita alla realizzazione di documentari (a quel tempo redditizi grazie alle provvidenze governative ). Con i notevoli proventi di tale attivit\u00e0, i soci decisero di intraprendere la strada dei lungometraggi ed a tal fine venne inizialmente contattato il regista Luigi Comencini, col quale per\u00f2 non ci fu accordo sul soggetto e sulle modalit\u00e0 di sceneggiatura. Lattuada, che proprio in quel periodo aveva abbandonato, dopo anni di collaborazione, il rapporto con la \"Lux\", accett\u00f2 l'incarico (\u00aberano abbastanza ricchi - ha scritto - ma digiuni di cinema; dei grandi lettori, che amavano Gogol e volevano trasferirlo al cinema\u00bb.), che poi proseguir\u00e0 anche con un altro film. Inoltre il regista milanese veniva dal cospicuo risultato commerciale di \"Anna\" e ci\u00f2 \u00abconsente a Lattuada di mettere in cantiere la sua opera pi\u00f9 importante\u00bb. La vita produttiva della \"Faro film\" fu comunque abbastanza modesta, dato che, dopo \"Il cappotto\", dal 1953 al 1960 realizz\u00f2 solo altre quattro pellicole minori. La produzione fu diretta da Bianca Lattuada, sorella del regista, il quale coinvolse nel film anche il padre, Felice Lattuada, autore delle musiche.\nRiprese.\nGli interni del film furono girati presso gli stabilimenti romani della Titanus alla Farnesina, mentre per gli esterni la produzione si trasfer\u00ec a Pavia. Inizialmente, nella prima versione della sceneggiatura la citt\u00e0 individuata per tale scopo era Lucca, che poi divent\u00f2 genericamente \"una citt\u00e0 del nord\" ed, infine, dopo aver rinunciato a ricostruire in studio una citt\u00e0 immaginaria, fu scelta Pavia, anche in funzione degli altri impegni professionali di Rascel, che stava recitando in un teatro della vicina Milano. Lattuada rivendic\u00f2 la corretta ambientazione dovuta alla scelta di quella citt\u00e0, ricordando che a Cannes egli ne ricevette i complimenti della delegazione dell'Unione Sovietica. Le riprese iniziarono il 5 gennaio 1952 e terminarono a fine febbraio dello stesso anno. Inaspettatamente quell'anno a Pavia non nevic\u00f2 \u2013 la neve era un elemento essenziale dell'ambientazione scenografica - e \u00abtutta la neve che si vede nel film \u00e8 artificiale, a tonnellate\u00bb.\nInterpreti.\n\"Il cappotto\" si basa sull'intensa prova drammatica di Renato Rascel, che rappresent\u00f2 una sorpresa, trattandosi di un attore che proveniva dal mondo della rivista leggera. A seguito di una visita al \"set\" di Pavia, mentre il film era in lavorazione, Ezio Colombo diede corpo a queste riserve definendolo \u00abuno strano attore di rivista, giunto allo schermo attraverso la porta meno nobile del nostro cinema, con la fioritura delle cosiddette pellicole comiche, la cui ricetta \u00e8 composta dalla carne di una qualsiasi Pampanini, [anche se] sugli altri comici Rascel ha un apprezzabile vantaggio, di non ricorrere mai al colpo basso della volgarit\u00e0 pornografica\u00bb.\nInizialmente Lattuada pensa a Tot\u00f2, ma scarta l'idea perch\u00e9 \u00abnon \u00e8 sicuro di poterlo domare, controllare, di riuscire a modificare il suo personaggio, ormai troppo definito e troppo amato, cos\u00ec com'era, dal pubblico, (mentre) la tiritera ingarbugliata, labirintica per cui Rascel andava famoso si attagliano perfettamente al personaggio che egli deve interpretare\u00bb. Curiosamente lo stesso Rascel raccont\u00f2 di essere stato vittima, durante uno spettacolo teatrale cui prendeva parte in quel periodo, del furto di un cappotto nuovo.\n\u00abHo voluto io Rascel \u2013 ha scritto Lattuada molti anni dopo - perch\u00e9 aveva l'aria di un topolino furbo, per questo ho deciso di provarlo con un paio di baffetti (...) il mio modello, nell'usarlo come attore comico, era un po' Chaplin, ma soprattutto Buster Keaton. Ma sar\u00e0 soprattutto il richiamo a Chaplin ad essere poi evocato da numerosi commentatori. Secondo Ettore Zocaro, \u00abLattuada lo chiam\u00f2 intuendo le sue possibilit\u00e0 drammatiche. (...) Il successo filmico fu confortato dagli applausi di Cannes e dagli elogi della maggior parte della critica, che lo salut\u00f2 come una rivelazione definendolo \"creatura charlottiana\", un \"Candido\" della nostra era che si aggira alla maniera di un eroe di Cervantes.\u00bb. \nDopo aver sfiorato la premiazione a Cannes, l'interpretazione di Rascel ebbe il riconoscimento del \"Nastro d'argento\" quale miglior protagonista nella stagione 1952-1953 con la motivazione della \u00abestrosa collaborazione data al regista Alberto Lattuada nel comporre il personaggio principale del film \"Il cappotto\"\u00bb. Sull'onda delle lodi ricevute, Rascel volle riproporre l'anno successivo un altro personaggio gogoliano dirigendo se stesso ne \"La passeggiata\", ma senza riuscire a replicare il successo de \"Il cappotto\" e quella rest\u00f2 la sua unica prova registica.\nDoppiaggio.\nInsolitamente per il periodo, Lattuada scelse di girare tutto il film in presa diretta. Questo consent\u00ec di ascoltare forse per l'unica volta la vera voce di Yvonne Sanson\nAccoglienza.\nLa prima rappresentazione italiana del film si tenne al Cinema Metropolitan di Montecatini Terme la sera del 3 ottobre 1952, anche se poi il film inizi\u00f2 a circolare nelle sale a partire dal dicembre 1952, Ma ancora prima di allora \"Il cappotto\" (che aveva ottenuto il visto di censura il 17 giugno 1952) percorse un lungo itinerario internazionale, con alterna fortuna.\nDelusione a Cannes.\nIl primo incontro col pubblico avvenne al Festival di Cannes, nel maggio del '52, dove \"Il cappotto\" ottenne una \u00abcaldissima accoglienza da parte di un pubblico vibrante al delicato umorismo elegiaco di questa nuova opera, tra le pi\u00f9 alte sinora realizzate dal regista\u00bb. Il film e Rascel sfiorarono la premiazione, ma senza riuscirvi. \u00abPer Lattuada - ha scritto Guido Aristarco - si batterono Andr\u00e9 Lang ed altri membri della giuria. Visto vano ogni loro tentativo, ottennero in cambio che all'Italia fosse assegnato il diploma per la migliore selezione. Alla fine fu \"Due soldi di speranza\" di Renato Castellani, che si aggiudic\u00f2 il \"Gran Premio\" della Giuria \"ex aequo\" con \"Otello\" di Orson Welles mentre Rascel dovette cedere all'ultimo momento di fronte a Marlon Brando, attore di straordinaria forza in \"Viva Zapata!\"\u00bb.\nSuccessi internazionali.\nOltre che a Cannes, \"Il cappotto\" venne presentato in diverse altre sedi internazionali riscuotendo ovunque apprezzamenti. Fu segnalato come \u00abmigliore film presentato\u00bb alla \"Quindicina del film italiano\" che si tenne nella localit\u00e0 belga fiamminga di Knokke le Zoute nel mese di agosto 1952 ed ancora prima era stato applaudito nel corso di una proiezione a Londra, alla presenza del regista. \"Il cappotto\" fu poi selezionato tra le dieci pellicole destinate ad essere proiettate durante la \"Settimana del Cinema Italiano\" che si tenne dal 6 al 12 ottobre a New York presso la \"Little Carnegie Hall\", mentre in precedenza era stato anche presentato al Festival del Cinema di Edimburgo, ed altrettanto avvenne in Messico ed a Cuba, in occasione della \"Semana del cine italiano\", a fine dicembre del 1953, alla presenza sia di Zavattini che di Lattuada.\n\"Il cappotto\" raccolse critiche positive da parte di commentatori stranieri, molti dei quali ricorsero al tema dell'analogia con Chaplin. Se ne trova una traccia in un articolo apparso su \"Stampa Sera\" del 4 novembre 1952, nel quale vengono riportati alcuni di questi giudizi. \u00ab\"Il cappotto\" fu \u2013 secondo G Mauriac del \"Figaro Litt\u00e9raire\" \u2013 la sola vera rivelazione del Festival di Cannes. Un attore ammirevole, Renato Rascel, che si ispira a Chaplin, con una delicatezza ed una invenzione nuovissima\u00bb. Il noto critico francese Georges Sadoul scrisse sulla rivista \"\u00c9cran\": \u00abQuesto bellissimo adattamento de \"Il cappotto\" \u00e8 perfettamente interpretato da Rascel che si rif\u00e0 alla migliore tradizione chapliniana. La raffinata messa in scena ha il merito di non perdere mai la contemporaneit\u00e0 ed il calore umano\u00bb. Elogi anche dalla critica inglese: \u00abNon abbiamo trovato \u2013 scrisse il \"Daily Telegraph\" \u2013 nulla di pi\u00f9 impressionante del film di Lattuada, trasportato sullo schermo con un successo completo\u00bb. D'accordo anche il \"Times\":\u00ab\"Il cappotto\" \u00e8 commovente e triste, sensibile e divertente e ricorda qualcosa di Chaplin\u00bb. Infine, secondo la \"Flandre Liberale\" (quotidiano belga) \u00abLattuada ha realizzato un vero capolavoro, nessun errore di gusto. Bench\u00e9 italianizzato, lo stile di Gogol \u00e8 rimasto in gran parte nel film. L'interpretazione \u00e8 prodigiosa, Rascel \u00e8 quasi un nuovo Chaplin\u00bb.\nCritica.\nCommenti contemporanei.\n\u00ab\u00c8 il film pi\u00f9 intelligente di Lattuada \u2013 scrisse il \"Corriere della Sera\" - che sia il pi\u00f9 riuscito ed il pi\u00f9 compatto \u00e8 da discutere, ma \u00e8 certo che questo regista, di educazione e di gusto letterari, ha ritrovato ne \"Il cappotto\" la sua pi\u00f9 spontanea ispirazione, strappandosi alle due tendenze che artificiosamente gli si erano incrostate addosso: il calligrafismo ed il realismo (...). Governato da una regia sottile e sorvegliatissima, ha splendidi esterni offerti dalla fotogenica Pavia, ed \u00e8 interpretato da Rascel con una aderenza esemplare al personaggio. Sar\u00e0 difficile d'ora in poi pensare alla schiavit\u00f9 del burocrate chiuso nel guscio di una esistenza meschina senza rivedere idealmente nell'espressione pavida del volto di Rascel quella dell'uomo nato e vissuto nel segno della sconfitta\u00bb. \nAnche Alberto Moravia, nella veste di critico cinematografico, manifest\u00f2 apprezzamento per il film di Lattuada, riconoscendo \u00able enormi difficolt\u00e0 affrontate trapiantando \"Il cappotto\" in un film ambientato in Italia ai giorni nostri. Va riconosciuto che Lattuada ha fatto il suo miglior film, ben dosato, compatto, senza vuoti, ben narrato\u00bb. Qualche riserva fu invece espressa da \"Bianco e nero\", che, pur ammettendo che \u00abnon mancano i brani ricordabili, altri addirittura stupendi\u00bb lo ritenne \u00abun film che si discute e si discuter\u00e0 ancora per i suoi innumerevoli difetti e per le sue belle occasioni perdute, ma che tuttavia non si pu\u00f2 fare a meno di apprezzare\u00bb.\nCommenti successivi.\nCol tempo \"Il cappotto\" rest\u00f2 come uno dei film pi\u00f9 importanti di Lattuada, come ha scritto Giuseppe Turroni: \u00abFilm cattivo, acre, ha ritmi meno sciolti di quelli che rendono tipico il Lattuada pi\u00f9 carico di sensi erotici, ha inquadrature lente, una musica triste, una fotografia stupenda, un senso del tempo e della memoria davvero eccezionale (...) film di ricerca, di improvvise folgorazioni e di cadenze a volte trattenute. \"Il cappotto\" \u00e8 considerato da molti il capolavoro di Lattuada\u00bb. Giudizio condiviso anche dal \"Catalogo Bolaffi\": \u00abFilm delicatissimo soffuso di tenera e malinconica poesia, dove l'umorismo e la satira si fondono con l'osservazione minuta e commossa di un ambiente e di un paesaggio. Si pone tra le opere pi\u00f9 riuscite e sensibili del regista, forse il suo capolavoro\u00bb.\nData l'epoca in cui il film fu realizzato non potevano mancare raffronti col neorealismo. Ma Camerini ritiene \"Il cappotto\" \u00abuno dei primi film italiani d'autore a svincolarsi completamente dal nodo neorealista. Negli ultimi anni una gran parte della produzione nazionale intraprende una riflessione su un modo di fare cinema \u2013 appunto quello neorealista - che mostra i primi segni di deperimento.\u00bb. Giudizio condiviso, in tempi pi\u00f9 recenti, dal \"Mereghetti\" che lo ritiene \u00abuno dei film pi\u00f9 riusciti di Lattuada, che, liberatosi della influenza neorealistica, rivela tutto il suo pessimismo velato di malinconia. Al successo del film contribuisce non poco l'interpretazione di Rascel, altrove attore mediocre, che invece qui oscilla magistralmente tra patetico e grottesco\u00bb.\nRisultato commerciale.\nOltre ai giudizi in prevalenza positivi della critica, \"Il cappotto\" registr\u00f2 anche un buon successo di pubblico, con un incasso di circa 440 milioni di lire. Questo esito commerciale situ\u00f2 il film nelle prime quindici pellicole, quanto ad introito, tra le 143 opere italiane immesse in circolazione nelle sale cinematografiche durante il 1952, anno in cui campione di incassi fu \"Don Camillo\" di Julien Duvivier che totalizz\u00f2 circa un miliardo e mezzo di lire."}
{"id": "527139", "revid": "10652", "url": "https://it.wikipedia.org/wiki?curid=527139", "title": "Micorrizico", "text": ""}
{"id": "527140", "revid": "767487", "url": "https://it.wikipedia.org/wiki?curid=527140", "title": "Carioca (film)", "text": "Carioca (\"Flying Down to Rio\") \u00e8 un film del 1933 diretto da Thornton Freeland.\nQuesto film, che ha per protagonisti Dolores del R\u00edo e Gene Raymond, segna la prima apparizione sullo schermo della coppia di ballerini Fred Astaire &amp; Ginger Rogers, che, sempre in coppia, saranno poi protagonisti di altre nove pellicole di grande successo.\nTrama.\nRoger Bond \u00e8 un giovane americano squattrinato che si accinge a partire per il Brasile con l'amico Fred Ayres. I due, insieme alla loro orchestra, inaugureranno un grande albergo a Rio de Janeiro. Roger, che \u00e8 pilota e viaggia sul suo piccolo aereo privato, prima della partenza \u00e8 colpito da una bellissima ragazza sudamericana. A causa di un contrattempo, i voli per Rio sono sospesi. La giovane brasiliana, impaziente di rivedere il padre che l'attende a casa, accetta un passaggio sull'aereo di Roger. Ma, a un certo punto del viaggio, l'aereo \u00e8 costretto ad atterrare. I due sono soli nella notte. Roger fa capire alla sua passeggera che lei non gli \u00e8 indifferente. La mattina dopo, i due si rendono conto di essere atterrati a Cuba, vicino all'aeroporto. La ragazza, allora, pianta in asso Roger e prende l'aereo di linea per Rio.\nArrivato in Brasile, il giovane incontra J\u00falio Ribeiro, suo grande amico, e gli racconta di essersi pazzamente innamorato di una bella sconosciuta di cui ha, ormai, perso le tracce. Julio gli d\u00e0 dei consigli e poi gli confida di essere anche lui innamoratissimo e sul punto di sposarsi con Belinha de Rezende, una ricca ereditiera.\nNaturalmente, Belinha non \u00e8 altri che la ragazza portata in volo da Roger. Quando scopre la sua vera identit\u00e0, Roger accetta a malincuore la decisione della fanciulla di cui si \u00e8 innamorato di restare fedele alla promessa di matrimonio data a Julio da suo padre. Cerca anzi di convincerla a scegliere lui, ma deve vedersela anche con il rimorso che prova, perch\u00e9 sta cercando di rubare la fidanzata al suo migliore amico.Fred, che cerca di aiutare Roger con scarso successo (avendo tentato di contattare Belinha, viene scaraventato in strada da due buttafuori dalla sala dove la ragazza si trova con una zia, \"chaperon\" severissimo e inflessibile), passa la serata insieme a Honey Hale, una delle ballerine. Assistendo allo spettacolo offerto al ristorante dove cenano, vengono coinvolti dall'entusiastica esibizione di una danza locale, la \"Carioca\", suonata, cantata e ballata in un crescendo parossistico che li contagia.\nIntanto, l'inaugurazione dell'albergo incontra difficolt\u00e0 impreviste: un gruppo di loschi individui, legati a un'organizzazione che controlla le case da gioco, vuol mettere le mani sulla struttura e minaccia il proprietario. Con un cavillo legale, le prove dell'orchestra vengono bloccate e la polizia si mette a controllare gli orchestrali per impedir loro di suonare. Roger, Fred e Honey trovano un \u00e9scamotage per riuscire a far debuttare comunque lo spettacolo: usando gli aerei del vicino aeroporto, vi piazzano sopra, ancorate con le cinture, le ragazze del corpo di ballo che, in evoluzione sopra la testa dei clienti, si produrranno in un grande spettacolo coreografico, mentre gli orchestrali, entrati di soppiatto insieme ai loro strumenti sulle terrazze dell'hotel, suoneranno da terra.\nLo show riscuote un grandissimo successo. Non solo, anche i ricattatori vengono arrestati. Compiuta la loro missione (l'inaugurazione dell'albergo) gli americani si accingono a ritornarsene a casa. Sull'aereo su cui sale Roger, giunge anche la coppia formata da Julio e Belinha. Julio ha convinto la fidanzata a scappare di casa per sposarlo subito, senza aspettare la cerimonia che dovrebbe coinvolgere anche le loro famiglie. A bordo, il brasiliano chiede al pilota se \u00e8 abilitato, come il capitano di una nave, a officiare matrimoni. Alla sua risposta affermativa, Julio, che si \u00e8 reso conto di essere lui il terzo incomodo tra i due innamorati, porta Belinha davanti a Roger e dichiara che gli sposi sono loro due. Poi, si butta gi\u00f9 dall'aereo con il paracadute.\nProduzione.\nIl soggetto di Lou Brock prende spunto da un testo teatrale dello stesso Brock e di Anne Caldwell, il cui copyright venne registrato il 18 maggio 1933 senza venire mai pubblicato.\nThornton Freeland firma la regia ma, non accreditati, furono numerosi gli assistenti e aiuto registi che presesero parte alle riprese del film. Il produttore Lou Brock gir\u00f2 alcune scene aggiunte in collaborazione con gli assistenti Harry D'Arcy e Bert Gilroy; Mark Sandrich fu regista della seconda unit\u00e0 mentre a Ben Holmes fu affidata la regia della terza unit\u00e0. Come assistenti registi, furono impiegati anche Edward Killy, Ray Lissner e Wallace MacDonald.\nLe riprese del film, prodotto dalla RKO, durarono dal 23 agosto al 6 ottobre e poi da fine ottobre al 7 novembre 1933.\nDistribuzione.\nIl copyright del film, richiesto dalla RKO Radio Pictures, Inc., fu registrato il 29 dicembre 1933 con il numero LP4408.\nDistribuito dalla RKO Radio Pictures (con il nome A Radio Picture), il film fu presentato in prima a New York il 22 dicembre, uscendo poi nelle sale statunitensi il 29 dicembre 1933. In Italia, fu distribuito il 9 giugno 1934.\nData di uscita.\nIMDb\nAlias"}
{"id": "527141", "revid": "77358", "url": "https://it.wikipedia.org/wiki?curid=527141", "title": "Karlova\u010dka", "text": ""}
{"id": "527151", "revid": "11497", "url": "https://it.wikipedia.org/wiki?curid=527151", "title": "Scontro militare", "text": ""}
{"id": "527153", "revid": "1868812", "url": "https://it.wikipedia.org/wiki?curid=527153", "title": "South Yorkshire", "text": "Il South Yorkshire (pronuncia \u00e8 una contea dell'Inghilterra del nord nella regione di Yorkshire e Humber.\nGeografia fisica.\nLa contea confina a nord con le contee di West Yorkshire, North Yorkshire e East Riding of Yorkshire. Ad est confina con il Lincolnshire, a sud-est con il Nottinghamshire ed a sud e ad ovest con il Derbyshire.\nIl territorio \u00e8 prevalentemente pianeggiante, fatta eccezione a occidente dove si elevano i rilievi orientali dei Monti Pennini. Parte di quest'area collinare ricade nel parco nazionale di Peak District. Il territorio \u00e8 bagnato dal fiume Don che scende dai Pennini e nella sua corsa verso la foce nell'Ouse attraversa le principali citt\u00e0 della contea: Sheffield, Rotherham, Mexborough e Doncaster. Altro centro importante \u00e8 Barnsley, situato a nord di Sheffield sul fiume \"Dearne\", che confluisce nel Don a Conisbrough.\nStoria.\nLa contea metropolitana del South Yorkshire \u00e8 nata nel 1974, separandola dall'allora esistente \"West Riding of Yorkshire\", in attuazione del Local Governmente Act del 1972.\nGeografia antropica.\nSuddivisioni amministrative.\nNel 1986 con l'abolizione dei consigli delle contee metropolitane, le loro competenze passarono ai borghi. L\u2019inefficienza e i disservizi di questo modello portarono a varie forme associative, la pi\u00f9 importante la \"Sheffield City Region\", che evolse in un\u2019autorit\u00e0 combinata con un sindaco ad elezione popolare diretta dal 2018. Il South Yorkshire \u00e8 diviso in quattro borghi: \"Sheffield\", \"Rotherham\", \"Doncaster\" e \"Barnsley\".\nEconomia.\nL'economia della contea \u00e8 stata pesantemente colpita dalle ristrutturazioni economiche operate negli ultimi decenni, che hanno comportato la chiusura di quasi tutte le miniere di carbone. Pesantemente colpita anche l'industria metallurgica, che aveva a Sheffield uno dei centri principali al mondo.\nL'industria siderurgica di Rotherham, che contava oltre 10.000 dipendenti, ha cessato l'attivit\u00e0 nel 1993. L'industria siderurgica sopravvissuta a Sheffield \u00e8 ora largamente automatizzata e richiede un numero molto limitato di forza lavoro rispetto al passato. In conseguenza di ci\u00f2 il South Yorkshire \u00e8 stato inserito nella lista delle aree pi\u00f9 depresse dell'Unione europea, beneficiando in tal modo degli aiuti del Fondo sociale europeo.\nRappresentanza parlamentare.\nIl South Yorkshire ha 14 deputati."}
{"id": "527157", "revid": "6923", "url": "https://it.wikipedia.org/wiki?curid=527157", "title": "Voivodato di Che\u0142mno", "text": "Il voivodato di Che\u0142mno (in polacco: \"Wojew\u00f3dztwo Che\u0142mi\u0144skie\") \u00e8 stato un'unit\u00e0 di divisione amministrativa e governo locale del Regno di Polonia dal 1454-1466 fino alla spartizione della Polonia degli anni 1772-1795. Insieme al voivodato della Pomerania e al voivodato di Malbork formava la provincia storica della Prussia Reale.\nDati.\nSede del governatore del voivodato (\"Wojewoda\"): \nConsiglio generale (\"sejmik generalny\"): \nConsigli regionali (\"sejmik poselski i deputacki\"):"}
{"id": "527158", "revid": "287204", "url": "https://it.wikipedia.org/wiki?curid=527158", "title": "Voivodato di Chelmno", "text": ""}
{"id": "527159", "revid": "78213", "url": "https://it.wikipedia.org/wiki?curid=527159", "title": "Iscanu", "text": ""}
{"id": "527160", "revid": "287204", "url": "https://it.wikipedia.org/wiki?curid=527160", "title": "Voivodato di Malbork", "text": "Il voivodato di Malbork (in polacco: \"Wojew\u00f3dztwo Malborskie\") \u00e8 stato un'unit\u00e0 di divisione amministrativa e governo locale del Regno di Polonia dal 1454-1466 fino alla spartizione della Polonia degli anni 1772-1795. Insieme al voivodato della Pomerania e al voivodato di Che\u0142mno formava la provincia storica della Prussia Reale.\nSede del governo del voivodato (\"Wojewoda\"): \nSede del Consiglio regionale (\"sejmik generalny\"): "}
{"id": "527164", "revid": "124791718", "url": "https://it.wikipedia.org/wiki?curid=527164", "title": "Partita dei quattro cavalli", "text": "La partita dei 4 cavalli \u00e8 un'apertura degli scacchi, caratterizzata dalle mosse:\nAnalisi.\nLa partita dei 4 cavalli \u00e8 un'apertura molto antica, uno schema classico di sviluppo che ha conosciuto una certa popolarit\u00e0 fino al primo ventennio del Novecento; risponde a criteri classici di sviluppo, incentrati sull'occupazione del centro con uno o due pedoni, sulla mobilitazione di ambedue i cavalli in posizione centrale e sulla preparazione dell'arrocco mediante attivazione dell'alfiere di re sulla diagonale di origine, di solito sulla quarta o quinta traversa. Per la sua rispondenza ai criteri \"classici\" dell'apertura, \u00e8 spesso giocata dai principianti.\nQuesto atteggiamento tranquillo e prudente origina posizioni molto equilibrate, in cui spesso il gioco prosegue in modo simmetrico da ambedue le parti, senza attacchi combinativi, con conseguente facilit\u00e0 di sviluppo per entrambi e con la creazione di posizioni chiuse e complesse.\nLe mosse pi\u00f9 usate in questa posizione corrispondono a quelle maggiormente utilizzate dopo 1. e4 e5 2. Cf3 Cc6, ovvero senza la terza mossa: sono infatti 4. Ab5 (come la partita spagnola), 4. d4 (3. d4 \u00e8 la partita scozzese) e 4. Ac4 (come la partita italiana), e in effetti le posizioni che si originano da questa apertura possono essere raggiunte anche a partire da queste stesse aperture, sebbene, specialmente nel caso della spagnola e della scozzese, le mosse richieste siano inconsuete (ad esempio dopo 3. Ab5 Cf6 l'arrocco \u00e8 generalmente considerato superiore a Cc6). Anche se simili ad altre aperture, comunque, non sempre i piani strategici coincidono, a causa della presenza dei cavalli in c3 e in f6. In alcune varianti della scozzese e della spagnola, ad esempio, il Bianco ha la necessit\u00e0 di muovere il pedone in c3 per sostenere d4. L'impossibilit\u00e0 di effettuare questa spinta richiede, quindi, l'adozione di una diversa strategia.\nJohannes Metger studi\u00f2 per questa apertura la variante che da lui prende il nome (\"Variante Metger\")."}
{"id": "527173", "revid": "767487", "url": "https://it.wikipedia.org/wiki?curid=527173", "title": "Cocoon - L'energia dell'universo", "text": "Cocoon - L'energia dell'universo (\"Cocoon\") \u00e8 un film del 1985 diretto da Ron Howard, tratto dal romanzo di David Saperstein. Vincitore di due premi Oscar, Il film ha avuto un sequel: \"Cocoon - Il ritorno.\"\nTrama.\nIn una pensione per anziani e nei dintorni vivono tre amici: Ben, Arthur e Joe, che passano il loro tempo chiacchierando e usufruendo segretamente di una lussuosa piscina sita in un'abitazione sfitta nelle vicinanze. Il loro divertimento \u00e8 per\u00f2 interrotto da Walter che, assieme ai tre cugini tra i quali spicca la bella Kitty, decidono di affittare la casa per poco meno di un mese.\nI cugini noleggiano l'imbarcazione di Jack, squattrinato comandante di barche, per compiere delle immersioni. Mentre Jack \u00e8 sempre pi\u00f9 interessato dalla bella Kitty, \u00e8 anche incuriosito da alcuni misteriosi involucri che i cugini caricano sulla barca e il cui contenuto gli \u00e8 celato. Gli involucri contengono dei bozzoli giganti che vengono depositati nella piscina, nella quale continuano a fare il bagno di nascosto i tre vecchietti. Dopo le abluzioni i tre sembrano aver riacquistato le forze della giovinezza, e in poco tempo convincono le rispettive mogli e compagne a usufruire dei miracoli della piscina. Persino il cancro di Joe sembra essere completamente guarito. In breve tempo, per\u00f2, sia il comandante Jack che i tre vecchietti scoprono la reale identit\u00e0 dei quattro cugini. Essi sono extraterrestri provenienti da Antarea, un pianeta dove non esistono malattie, guerre o mortalit\u00e0. Il loro obiettivo sulla Terra \u00e8 recuperare i bozzoli dove sono racchiusi i loro amici che diecimila anni prima vi si chiusero per permettere a loro di fuggire nel corso dello sprofondamento in mare della base terrestre degli alieni, Atlantide.\nLa voce della piscina miracolosa si sparge per l'intervento di Bernie, altro pensionato dell'ospizio che, coinvolto dagli amici, rifiuta di beneficiare degli effetti dell'acqua poich\u00e9 lo ritiene contronatura. Gli ospiti del pensionato accorrono a tuffarvisi ma, cos\u00ec facendo, depauperano l'acqua dell'energia che occorreva per nutrire i bozzoli, portando gli occupanti in fin di vita. Gli alieni sono cos\u00ec costretti, con l'aiuto di Jack e dei nonnini, a riportarli nelle profondit\u00e0 marine in quanto non sopporterebbero il viaggio di ritorno sul pianeta natio.\nWalter, leader degli antareani, stringe per\u00f2 un rapporto di amicizia con gli uomini e offre loro la possibilit\u00e0 di partire per Antarea, dove diventeranno immortali e immuni da malanni. I tre, le rispettive compagne e alcuni loro amici della casa di riposo accettano e partono nonostante il disappunto di David, nipote di Ben."}
{"id": "527178", "revid": "74801", "url": "https://it.wikipedia.org/wiki?curid=527178", "title": "Inowroc\u0142aw", "text": "Inowroc\u0142aw (pronuncia: , in tedesco: \"Inowrazlaw\" oppure \"Hohensalza\" 1904-1920/1939-1945) \u00e8 una citt\u00e0 della Polonia settentrionale. Secondo un censimento del 2004 la citt\u00e0 ha una popolazione totale di abitanti. La citt\u00e0 si trova nel voivodato della Cuiavia-Pomerania dal 1999, mentre dal 1975 al 1998 ha fatto parte del voivodato di Bydgoszcz. Inowroc\u0142aw \u00e8 anche stata capitale del voivodato di Inowroc\u0142aw, dal XIV secolo fino alla spartizione della Polonia del 1772-1795.\nInowroc\u0142aw \u00e8 una citt\u00e0 industriale, situata a circa a sud-est di Bydgoszcz, conosciuta per le acque saline e per le miniere di sale. La citt\u00e0 \u00e8 la quinta maggiore del voivodato.\nStoria.\nInowroc\u0142aw fu conquistata dalla Prussia nel 1772 durante la spartizione della Polonia. A seguito del Congresso di Vienna (1815) l'area divenne parte della Provincia di Posen. La citt\u00e0 e la regione furono rinominate Hohensalza il 5 dicembre 1904. La zona fu restituita alla Polonia a seguito del Trattato di Versailles e riportata all'antico nome.\nDurante la Seconda guerra mondiale, Inowroc\u0142aw fu presa dall'esercito tedesco l'11 settembre 1939 e divenne parte del distretto militare tedesco di Posen e fu richiamato Hohensalza. La citt\u00e0 fu incorporata al Terzo Reich il 26 novembre 1939, inizialmente come parte del Reichsgau Posen (1939), e in seguito come Reichsgau Wartheland (1939-1945). Le forze tedesche furono sconfitte dall'Armata Rossa sovietica nel gennaio 1945 e la citt\u00e0 fu restituita alla Polonia."}
{"id": "527179", "revid": "287204", "url": "https://it.wikipedia.org/wiki?curid=527179", "title": "Inowroclaw", "text": ""}
{"id": "527182", "revid": "916580", "url": "https://it.wikipedia.org/wiki?curid=527182", "title": "Regola della mano destra", "text": "Nel calcolo vettoriale la regola della mano destra \u00e8 una convenzione per determinare una terna di vettori con orientazione positiva.\nCi sono tre varianti della regola della mano destra, strettamente legate.\nDescrizione.\nOrientazione associata a una coppia ordinata di direzioni.\nLa prima di queste accade in situazioni nelle quali un'operazione non-commutativa deve essere svolta su due direzioni \"a\" e \"b\" (in uno spazio tridimensionale) che costruisce una direzione \"c\" perpendicolare ad \"a\" e \"b\". Sono possibili infatti due orientazioni. La regola della mano destra impone la seguente procedura per scegliere una di queste due orientazioni.\nTecnica 1 (non in figura): per prima cosa, la mano \u00e8 tenuta piatta e posizionata in modo che le dita (indice, medio, anulare e mignolo) siano allineate con il versore \"a\". Queste, poi, vengono ruotate verso il versore \"b\" percorrendo l'arco di circonferenza che lo separa da \"a\" (questo impone alla mano di avere il palmo in un verso piuttosto che nell'altro e alle dita curve di essere parallele al piano su cui giacciono a e b). Il pollice indica il versore \"c\".\nTecnica 2 (in figura). Il pollice della mano destra \u00e8 puntato nella direzione del versore \"a\", il dito indice puntato in modo che sia allineato con il versore \"b\", il dito medio piegato internamente indica il versore \"c\".\nTecnica 3 (non in figura): come la tecnica 2, sempre con la mano destra, ma con \"a\" allineato all'indice e \"b\" al medio piegato internamente, allora il pollice indica il versore \"c.\"\nIn alternativa, si consideri una persona che sia posizionata nell'origine che guardi seguendo la direzione del versore \"a\" e la direzione del suo sguardo sia coincidente con il versore \"b\". In questo caso il braccio destro indicher\u00e0 la direzione del versore \"c\".\nNell'elettromagnetismo (fisica), viene usata anche una terza tecnica per determinare il verso di una forza dovuta a una carica positiva che si muove in un campo magnetico (vedi forza di Lorentz). Usando la mano destra, le dita rappresentano il verso del campo magnetico, il pollice \u00e8 la direzione della corrente elettrica, e la forza risultante \u00e8 nella direzione del palmo.\nDirezione associata a una rotazione.\nL'altra forma della regola della mano destra viene usata in situazioni in cui una direzione \"c\" deve essere determinata in base alla direzione di \"rotazione\" di \"a\" o viceversa. In questo caso, le dita della mano destra sono piegate nella direzione di rotazione, e il pollice indica \"c\".\nProporzionalmente:\nLa relazione con la sezione precedente \u00e8 stabilita associando alle direzioni \"a\" e \"b\" la rotazione sull'angolo pi\u00f9 piccolo da \"a\" a \"b\", in senso orario o antiorario.\nSi noti che in questo caso talvolta si utilizza per tale tecnica anche l'identificativo di \"regola della vite destrorsa\" o anche \"regola del cavaturaccioli\".\nApplicazioni della regola della mano destra.\nProbabilmente l'applicazione pi\u00f9 importante di questa regola \u00e8 rappresentata dal sistema di riferimento cartesiano, dove la prima forma (della regola) \u00e8 usata per posizionare l'asse \"z\" dopo che sono stati fissati gli assi \"x\" e \"y\", scegliendo l'angolo di 90 gradi in senso orario o antiorario.\nLa prima forma della regola \u00e8 anche usata per determinare la direzione del vettore risultante dal prodotto vettoriale di due vettori. Tale operazione infatti \u00e8 largamente usata in fisica. Qui sotto \u00e8 presente una lista di quantit\u00e0 fisiche le cui direzioni sono ricavate utilizzando questa regola. (Alcune di queste sono legate al prodotto vettoriale solo indirettamente, e usano la seconda forma).\nRegola della mano sinistra.\nLa regola della mano sinistra di Fleming \u00e8 una regola per trovare la direzione della spinta su un conduttore che porta una corrente in un campo magnetico.\nLa regola della mano sinistra pu\u00f2 anche essere vista come l'inverso della regola della mano destra, dove uno dei vettori \u00e8 invertito e quindi crea una terna orientata a sinistra invece di una orientata a destra.\n\u00c8 importante notare come tutte le leggi della fisica che usano la regola della mano destra potrebbero essere descritte usando la regola della mano sinistra, ottenendo ovviamente gli stessi risultati (i campi non sanno qual \u00e8 la destra o la sinistra!), a patto di usare sempre la stessa regola sia nella definizione dei vettori sia nel loro uso.\nUn esempio di questa situazione \u00e8 dato dai materiali con indice di rifrazione negativo. Normalmente, per un'onda elettromagnetica, i campi elettrico e magnetico, e la direzione di propagazione dell'onda obbediscono alla regola della mano destra. Ma questi materiali hanno propriet\u00e0 speciali che fanno s\u00ec che la direzione di propagazione punti nella direzione opposta."}
{"id": "527194", "revid": "1776051", "url": "https://it.wikipedia.org/wiki?curid=527194", "title": "Reichsgau Posen", "text": "Reichsgau Posen fu il nome dato dai nazisti al territorio della Grande Polonia che fu occupato, annesso e incorporato al Terzo Reich tedesco dopo aver sconfitto l'esercito polacco nel 1939.\nPer il resto della Seconda guerra mondiale, il nome ufficiale dato dalla Germania nazista fu Reichsgau Wartheland. Le parti principali del Reichsgau Wartheland erano state parte della Prussia per il periodo compreso tra il 1793 e il 1919."}
{"id": "527198", "revid": "175462", "url": "https://it.wikipedia.org/wiki?curid=527198", "title": "Stephen Sondheim", "text": " \u00c8 considerato uno dei pi\u00f9 importanti autori nel panorama del teatro musicale del XX secolo ed il suo ruolo nello sviluppo del genere del musical moderno viene ritenuto fondamentale. Autore di alcuni tra i pi\u00f9 significativi musical americani della seconda met\u00e0 del Novecento, quali \"A Little Night Music\", \"Sweeney Todd\" ed \"Into the Woods\", ha lavorato anche come paroliere dei classici \"\" e \"West Side Story\".\nSondheim ha scritto anche delle colonne sonore originali per i film \"Stavisky il grande truffatore\" (1974), \"Reds\" (1980) e \"Dick Tracy\" (1990), per cui scrisse la canzone \"Sooner or Later\" che gli valse l'Oscar alla migliore canzone nel 1991.\nBiografia.\nInfanzia e formazione.\nStephen Sondheim nacque in un'agiata famiglia ebrea medio-borghese, figlio di Etta Janet Fox (1897-1992) ed Herbert Sondheim (1895-1966), un affermato industriale manifatturiero. Poco prima del suo decimo compleanno i genitori divorziarono e Sondheim lasci\u00f2 Manhattan per trasferirsi con la madre in una fattoria vicino a Doylestown, in Pennsylvania, dove divenne il vicino di casa di uno dei pi\u00f9 grandi e influenti autori del teatro musicale americano: Oscar Hammerstein II. Dopo aver fatto amicizia con il figlio del paroliere, James Hammerstein, Sondheim conobbe anche il celebrato librettista di Broadway, che divenne per lui un mentore e quasi un secondo padre, instillando nel ragazzino l'amore e la passione per la musica e per il teatro, oltre a dargli le prime lezioni su come scrivere commedie musicali. In questi anni, Sondheim compose il suo primo musical, \"By George\", per la compagnia teatrale della sua scuola, la George School, che fu un successo tra i compagni. Hammerstein tuttavia critic\u00f2 i primi sforzi teatrali di Sondheim e gli propose di insegnargli a scrivere un musical secondo un suo metodo che prevedeva che l'adolescente scrivesse quattro commedie musicali: una basato su una pi\u00e8ce che ammirava, una su un'opera teatrale che gli piaceva ma che considerava imperfetta, una tratta da un romanzo o racconto mai portato sulle scene in precedenza e un'opera completamente originale per la quarta. La sua amicizia con Hammerstein gli permise anche di incontrare futuri collaboratori, come il regista Harold Prince, che il diciannovenne Sondheim incontr\u00f2 alla prima di Broadway del musical di Rodgers e Hammerstein \"South Pacific\".\nDopo il diploma, Sondheim cominci\u00f2 a frequentare il Williams College, una prestigiosa universit\u00e0 privata di arti liberali situata a Williamstown nel Massachusetts, dove studi\u00f2 composizione con Robert Barrow, che indirizz\u00f2 il giovane Sondheim verso il compositore e teorico della musica Milton Babbitt. Durante gli anni di college studi\u00f2 composizione con Babbitt e scrisse un musical per l'universit\u00e0, un adattamento musicale della commedia di George S. Kaufman e Marc Connelly \"Beggar on Horseback\" andata in scena per tre repliche, prima di laurearsi magna cum laude nel 1950. Dopo la laurea si trasfer\u00ec a Los Angeles dal padre, dove scrisse la sceneggiatura di una dozzina di episodi della serie TV \"Topper\" e fin\u00ec di lavorare sui quattro musical commissionatogli da Hammerstein. Nel 1952 fu contattato dal produttore Lemuel \"Lem\" Ayres per scrivere un adattamento musicale del romanzo di Julius e Philip Epstein \"Front Porch in Flatbush\", ma l'impresario mor\u00ec prima che il musical raggiungesse Broadway, dove il debutto era previsto per la stagione 1954-1955; il musical non raggiunger\u00e0 le scene prima del 2000, quando debutt\u00f2 nell'Off Broadway con il titolo \"Saturday Night\".\nCarriera.\nIl debutto come paroliere: \"West Side Story\" e \"Gypsy: A Musical Fable\".\nNonostante il progetto con Ayres rimase irrealizzato, durante il processo creativo Sondheim conobbe il librettista e regista Arthur Laurents, che rimase colpito dal lavoro del giovane come paroliere e che reincontr\u00f2 a una festa a Manhattan nel 1955. Laurents lo inform\u00f2 che Leonard Bernstein stava componendo una versione modernizzata di \"Romeo e Giulietta\" ambientata nel West Side di New York e sugger\u00ec Sondheim come paroliere del progetto; inizialmente Bernstein aveva intenzione di scrivere sia la colonna sonora che le parole del musical, ma dopo essersi consultato con Hammerstein assunse Sondheim come paroliere. Diretto e coreografato da Jerome Robbins, con la colonna sonora di Bernstein, il libretto di Laurents e i testi di Sondheim, \"West Side Story\" debutt\u00f2 a Broadway nel 1957 e fu un successo da 732 repliche in cartellone. Tuttavia, tanto tra il pubblico quanto tra i critici vi furono reazioni inizialmente discordanti, incluse numerose ed autorevoli voci di dissenso. \"West Side Story\" non vinse il Tony Award al miglior musical, che and\u00f2 a \"The Music Man\", ma la vera fortuna dello spettacolo inizi\u00f2 qualche anno dopo, grazie ad una tourn\u00e9e nazionale e alla celebre versione cinematografica.\nNel 1959 Laurents e Jerome Robbins offrirono a Sondheim di comporre musica e testi per il loro nuovo progetto, un adattamento musicale dell'autobiografia della regina del burlesque Gypsy Rose Lee, un'offerta precedentemente rifiutatra da Irving Berlin e Cole Porter. La leggenda di Broadway Ethel Merman avrebbe interpretato la protagonista, la stage mother Rose, ma l'attrice rifiut\u00f2 di recitare in un musical composto da un compositore sconosciuto e Jule Styne fu ingaggiato per scrivere la colonna sonora. Sondheim rimase titubante perch\u00e9 non voleva costruirsi una carriera solo come paroliere e anelava a fare il suo debutto alla composizione, ma Hammerstein gli consigli\u00f2 di restare nel team creativo del musical in veste di paroliere. Oltre ai testi delle canzoni, Sondheim arrangi\u00f2 anche l'overture e scrisse interamente il numero pi\u00f9 noto dello show, \"Rose's Turn\". Debuttato a Broadway il 21 maggio 1959, \"\" rimase in scena per 702 rappresentazioni e fu candidato ad otto Tony Award. Pochi mesi dopo la vita di Sondheim fu colpita da un lutto, la perdita dell'amico e mentore Oscar Hammerstein II.\nIl debutto come compositore e i primi insuccessi.\nNel 1962 Sondheim fece il suo debutto a Broadway in veste di compositore della commedia musicale \"A Funny Thing Happened on the Way to the Forum\", una farsa di ispirazione plautina sul libretto di Burt Shevelove e Larry Gelbart che rimase in cartellone per 964 repliche e vinse il Tony Award al miglior musical. Nonostante il grande successo commerciale e di pubblico dello show, la colonna sonora di Sondheim fu accolta pi\u00f9 freddamente, mentre i suoi testi furono lodati per il loro acume. Tuttavia, forte dei tre grandi successi che avevano segnato gli inizi della sua carriera, Sondheim persever\u00f2 nella duplice veste di compositore e paroliere anche per il suo progetto successivo, su libretto di Arthur Laurents. Diretto da Laurents, \"Anyone Can Whistle\" debutt\u00f2 al Majestic Theatre di Broadway il 4 aprile 1964 e fu un clamoroso flop da 9 repliche; ebbe tuttavia il merito di segnare l'inizio della collaborazione tra Sondheim ed Angela Lansbury, la protagonista dello sfortunato musical.\nAd \"Anyone Can Whistle\" segu\u00ec un altro insuccesso, quello di \"Do I Hear a Waltz?\". Il musical, tratto dalla pi\u00e8ce di Arthur Laurents \"The Time of the Cuckoo\" (1952), era nato come un progetto per la coppia Rodgers e Hammerstein ma per quando lo spettacolo fu finalmente in lavorazione Hammerstein era gi\u00e0 morto. Mary Rodgers, grande amica di Sondheim e figlia di Richard Rodgers, chiese all'amico di aiutare il padre nella stesura del musical in veste di paroliere. Sondheim accett\u00f2 solo per le insistenze di Mary e la promessa fatta in letto di morte ad Hammerstein, in quanto riteneva che lavorare solo ai testi fosse un passo indietro rispetto ai suoi lavori come paroliere e compositore. Il musical fu segnato da conflitti e fallimenti gi\u00e0 prima che raggiungesse le scene: Mary Martin, che gli autori volevano nel ruolo principale, rifiut\u00f2 la parte principale, che and\u00f2 ad Elizabeth Allen con grande disappunto di Laurents, che Rodgers band\u00ec dalla sala prove oltre a chiamare pubblicamente i testi di Sondheim \"merda\". L'alcolismo del compositore non facilit\u00f2 la messa in scena del musical, ma anz\u00ec allontan\u00f2 Franco Zeffirelli dal progetto. \"Do I Hear a Waltz?\" rimase in scena a Broadway per 220 repliche dal 18 marzo al 25 settembre 1965, un risultato modesto che segn\u00f2 la fine della collaborazione tra Laurents e Sondheim e anche della loro amicizia per alcuni anni. Dopo questa esperienza Sondheim decise di non prendere mai pi\u00f9 parte ad alcun progetto solo come paroliere, preferendo essere anche il compositore dei propri musical.\nNel 1966 scrisse con lo sceneggiatore James Goldman un musical per la televisione, \"Evening Primrose\", per la serie televisiva antologica \"ABC Stage 67\". Il musical televisivo, con Anthony Perkins e Charmian Carr, fu trasmesso dall'ABC il 16 novembre 1966 e fu successivamente adattato anche per le scene. Dopo il lavoro con Goldman, Sondheim fu contattato da Jerome Robbins per lavorare con John Guare e Leonard Bernstein a una riduzione musicale del dramma di Brecht \"L'eccezione e la regola\". Nonostante il poco apprezzamento per il drammaturgo tedesco, Sondheim accett\u00f2 ma anche questo progetto non and\u00f2 a buon fine. Bernstein, che non componeva da anni in quanto direttore d'orchestra della New York Philharmonic, litigava frequentemente con Robbins, che alla fine abbandon\u00f2 lo spettacolo anche se la data della prima era gi\u00e0 stata fissata; inoltre, lavorare ancora con Bernstein fece risollevare vechi disappori dei tempi di \"West Side Story\". L'esperienza rinsald\u00f2 la decisione di Sondheim di non lavorare mai pi\u00f9 solo come paroliere e quando diciotto anni dopo fu ricontattato da Robbins e Bernstein per riprovare a musicare Brecht Sondheim rifiut\u00f2.\nGli anni 70 e la collaborazione con Harold Prince.\nOrmai ben noto nell'ambiente teatrale newyorkese, a partire dagli anni settanta Sondheim inizi\u00f2 a lavorare autonomamente, sostenendo, contrariamente alla prassi di Broadway, sia il ruolo di compositore che quello di paroliere, sviluppando un personale stile musicale in cui si mescolano richiami alla tradizione americana con elementi dell'opera novecentesca (Kurt Weill; Benjamin Britten), con un uso frequente di dissonanze e una complessa polifonia nelle parti vocali. I suoi musical sono inoltre caratterizzati generalmente da ampie parti in prosa, spesso sfumate in un canto appena accennato, alternate a canzoni vere e proprie, mentre appaiono quasi assenti i momenti sinfonici e ballati (\u00e8 noto che l'autore si predilige l'elemento drammatico a quello musicale). Dal 1970 al 1981 la produzione teatrale e musicale di Sondheim fu strettamente legata alla sua collaborazione con il regista Harold \"Hal\" Prince, conosciuto da adolescente alla prima del musical \"South Pacific\". Nel 1970 Prince diresse il musical \"Company\", con musiche e testi di Sondheim su libretto di George Furth; \"Company\" fu profondamente influente e rivoluzionario non solo perch\u00e9 sprovvisto di una trama lineare, ma anche per i temi insolitamente introspettivi, caustici ed adulti, fino ad allora insoliti nel genere del teatro musicale. \"Company\" debutt\u00f2 all'Avin Theatre di Broadway il 26 aprile 1970, rimase in scena per 705 rappresentazioni e vinse il Tony Award al miglior musical, mentre Sondheim vinse i suoi primi premi Tony, alla migliore colonna sonora originale e ai migliori testi.\nL'anno successivo Prince co-diresse con Michael Bennett, gi\u00e0 coreografo di \"Company\", il musical \"Follies\", composto da Sondheim su libretto di James Goldman. Il musical, ambientato durante una riunione di ex-show girls prima che il teatro in cui si esibirono tra le due guerre venga distrutto, and\u00f2 in scena a Broadway per 522 repliche dall'aprile 1971, ma nonostante le recensioni positive ed il successo di pubblico non recuper\u00f2 l'investimento iniziale e viene quindi considerato - almeno economicamente - un flop. Pur perdendo il premio al miglior musical, \"Follies\" vinse sette Tony Award, tra cui il Tony Award alla migliore colonna sonora originale per Sondheim. Nel 1973 fu la volta di un grande ed indiscusso successo con \"A Little Night Music\", tratto da \"Sorrisi di una notte d'estate\" di Ingmar Bergman. Diretto da Prince e con un libretto di Hugh Wheeler, il musical aveva una struttura pi\u00f9 convenzionale rispetto a \"Follies\" e \"Company\", un elemento che facilit\u00f2 il suo grande successo al botteghino. Scritta interamente in tre quarti e a ritmo di valzer, la partitura contiene anche la canzone pi\u00f9 famosa di Sondheim, \"Send in the Clowns\"; il brano fu interpretato da Glynis Johns al debutto a Broadway, ma raggiunge il grande pubblico al di l\u00e0 del panorama teatrale grazie alle successive incisioni di artisti come Frank Sinatra, Barbra Streisand e Judy Collins. Il musical rimase in cartellone per 601 repliche e vinse sette Tony Award, tra cui miglior musical e migliore colonna sonora per Sondheim. Sempre nel 1973 co-scrisse con Anthony Perkins la sceneggiatura di \"Un rebus per l'assassino\", che valse ai due l'Edgar Award alla migliore sceneggiatura nel 1974. Sempre nel 1974 revision\u00f2 con John Latouche e Hugh Wheeler la partitura ed il libretto dell'operetta di Bernstein \"Candide\", aggiungendo i testi per le canzoni \"Life is Happiness Indeed\" e \"What A Day (for an Auto-Da-F\u00e9)\"; la versione revisionata di \"Candide\" and\u00f2 in scena a Broadway nel 1973 per la regia di Harold Prince.\nNel 1975 collabor\u00f2 con Betty Comden ed Adolph Green per la rivista \"By Bernstein\", andata in scena per cinquantasette rappresentazioni nell'Off Broadway per la regia di Michael Batree; lo spettacolo celebrava la carriera e la musica di Leonard Bernstein e due canzoni di Sondheim facevano parte della partitura: \"In There\", dalla sfortunata rielaborazione de \"L'eccezione e la regola\", e \"Kids Ain't\", tagliata dalla colonna sonora di \"West Side Story\". L'anno successivo Sondheim compose, su libretto di John Weidman, \"Pacific Overtures\", un musical che racconta dell'occidentalizzazione del Giappone avvenuta dal 1853 dal punto di vista degli abitanti del Paese del Sol Levante. Il musical \u00e8 considerato il lavoro pi\u00f9 ambizioso, sofisticato ed innovativo di Sondheim, anche per l'uso di tecniche apprese dal teatro kabuki e bunraku; lo stile innovativo del musical non ebbe grande presa sul pubblico e chiuse dopo 193 repliche. La risposta della critica fu tuttavia pi\u00f9 favorevole e \"Pacific Overtures\" fu candidato a dieci Tony Award, vincendone due.\nNel 1979 una nuova collaborazione con Price e il librettista Hugh Wheeler port\u00f2 alla nascita di quello che viene spesso ricordato come il capolavoro di Sondheim, il musical Andato in scena a Broadway con Angela Lansbury e Len Cariou, il musical scandalizz\u00f2 il pubblico della prima per il suo humor nero e per tematiche che, come il cannibalismo e la vendetta, non sono solitamente associate al genere del musical. \"Sweeney Todd\" rimase in cartellone per 557 rappresentazioni e vinse otto Tony Award, tra cui miglior musical e migliore colonna sonora originale. L'anno successivo vinse anche il Laurence Olivier Award al miglior nuovo musical al suo debutto londinese al Theatre Royal Drury Lane, con Denis Quilley e Sheila Hancock. Da allora il musical \u00e8 stato riproposto a Broadway altre due volte e a Londra altre cinque, oltre ad essere stato allestito anche da compagnie operistiche come la Royal Opera House ed il London Coliseum.\nGli anni ottanta e la collaborazione con James Lapine.\nDopo il grande successo di \"Sweeney Todd\", il sodalizio tra Sondheim e Price giunse al termine con il fiasco di \"Merrily We Roll Along\", tratto dall'omonima commedia di George S. Kaufman e Moss Hart e rielaborato da George Furth. Al contrario degli altre cinque musical diretti da Price, \"Merrily We Roll Along\" non ebbe un periodo di rodaggio nelle province, ma debutt\u00f2 direttamente a New York; le prime recensioni furono durissime e numerosi spettatori abbandonavano il teatro ad ogni replica. Le continue riscritture e rimaneggiamenti, oltre ai licenziamenti nel cast artistico e creativo e alle continue posticipazioni della prima, resero il rodaggio particolarmente arduo. Alla fine, il musical debutt\u00f2 il 16 novembre 1981 e rimase in cartellone per 52 anteprime e solo 16 repliche, chiudendo il 28 novembre. Mentre il libretto di Furth fu aspramente criticato, la colonna sonora di Sondheim fu unanimemente lodata ed ottenne una candidatura al Tony Award, oltre che il Drama Desk Award ai migliori testi. La prima londinese del 2000 fu un successo decisamente maggiore, tanto da vincere il Laurence Olivier Award al miglior musical, mentre un nuovo revival londinese del 2012 per la regia di Maria Friedman ottenne unanimi lodi dalla critica, che ritenne finalmente sistemato il famigerato libretto di \"Merrily We Roll Along\".\nIl fallimento di \"Merrily\" ebbe un grosso impatto su Sondheim, che voleva abbandonare il teatro per dedicarsi al cinema. Nel 1981 scrisse la colonna sonora per \"Reds\", il film di Warren Beatty con Diane Keaton e lo stesso Beatty sulla vita di John Reed. Nello stesso anno vide nell'Off Broadway la pi\u00e8ce \"Twelve Dreams\", scritta e diretta da James Lapine, che lo colp\u00ec al punto tale da mettersi in contatto con Lapine. I due collaborarono nella stesura del musical \"Sunday in the Park with George\", debuttato nell'Off Broadway nel 1984; il primo atto del musical narra la vita del pittore puntinista Georges Seurat, mentre il secondo porta la scena al mondo delle gallerie contemporanee, continuando il tema della commercializzazione dell'arte gi\u00e0 trattato in \"Merrily\". Un'opera musicalmente ambiziosa che ricrea nella partitura lo stile puntinista di Seurat, \"Sunday\" fu battuto alla corsa al Tony Award al miglior musical dal pi\u00f9 leggero \"La Cage aux Folles\", ma divenne uno dei dieci musical che nel corso della storia del premio vinse il prestigioso Premio Pulitzer per la drammaturgia, che Sondheim divise con Lapine. \"Sunday in the Park with George\" ebbe anche il merito di segnare l'inizio della collaborazione tra Sondheim e l'attrice e cantante Bernadette Peters. Al suo debutto nel West End nel 1990 \"Sunday\" vinse il Laurence Olivier Award al miglior nuovo musical. Negli anni 80 la vena caustica e incisiva di Sondheim ed il suo particolare stile musicale si sono scontrati con le nuove tendenze musicali portate a Broadway da una nuova generazione di artisti europei quali Andrew Lloyd Webber e Claude-Michel Sch\u00f6nberg, le cui opere hanno portato ad un profondo mutamento stilistico e concettuale nel mondo del musical, influenzando i pi\u00f9 importanti musicisti americani contemporanei (Alan Menken, Frank Wildhorn).\nNel 1986 Sondheim e Goldman apportarono delle modifiche al libretto e alla colonna sonora di \"Follies\" per la prima londinese del musical, prodotto da Cameron Mackintosh allo Shaftesbury Theatre del West End con Julia McKenzie e Diana Rigg; su insistenze di Mackintosh, Sondheim rese pi\u00f9 netta la separazione tra i due atti (\"Follies\" era stato originariamente insteso come un atto unico) e cambi\u00f2 il finale in modo da renderlo pi\u00f9 speranzoso. L'allestimento fu un successo e vinse il Laurence Olivier Award al miglior nuovo musical, ma Sondheim fu insoddisfatto del risultato, preferendo di gran lunga la versione originale di Broadway, e successivamente neg\u00f2 la sua approvazione ad ogni produzione che intendeva riutilizzare il libretto modificato per la versione londinese. Nel 1987 Sondheim e Lapine collaborarono ancora per il musical \"Into the Woods\", una cinica rivisitazione delle favole dei Fratelli Grimm che vede i personaggi pi\u00f9 amati delle favole come Cenerentola e Cappuccetto Rosso perdersi in un bosco in cui dovranno rivalutare il proprio codice morale. Bernadette Peters interpretava la Strega cattiva, mentre Joanna Gleason vinse il Tony Award alla miglior attrice protagonista in un musical per la sua interpretazione della moglie del fornaio; la Peters avrebbe collaborato ancora con Sondheim in una versione concertistica di \"Anyone Can Whistle\" alla Carnegie Hall (1995) e nei revival di Broadway di \"A Little Night Music\" (2011) e \"Follies\" (2012), oltre ad avere interpretato gran parte del suo repertorio in concerto o su CD. Con le sue 765 repliche a Broadway dal 5 novembre 1987 al 3 settembre 1989, \"Into the Woods\" fu l'ultimo grande successo commerciale di Sondheim; il musical fu candidato a dieci Tony Award e ne vinse tre, tra cui il Tony Award alla migliore colonna sonora originale (Sondheim) e il Tony Award al miglior libretto di un musical (Lapine); la statuetta al miglior musical and\u00f2 invece a \"The Phantom of the Opera\" di Andrew Lloyd Webber.\nGli anni novanta e l'ultimo successo.\nNel 1990 Stephen Sondheim scrisse cinque canzoni per il film di Warren Beatty \"Dick Tracy\" e per la canzone \"Sooner or Later\", interpretata da Madonna, vinse l'Oscar alla migliore canzone nel 1991. Dal 1989, intanto, Sondheim stava lavorando con il drammaturgo John Weidman \u2013 gi\u00e0 librettista di \"Pacific Overtures\" \u2013 per portare sulle scene un musical sugli uomini e le donne che nel corso dei secoli hanno attentato con pi\u00f9 o meno successo alla vita del Presidente degli Stati Uniti d'America. Con protagonisti come John Wilkes Booth, Lee Harvey Oswald, Leon Czolgosz, Charles J. Guiteau e Giuseppe Zangara, \"Assassins\" debutt\u00f2 alla Playwrights Horizons dell'Off Broadway il 18 dicembre 1991 in una produzione diretta da Jerry Zaks. Le 73 repliche del musical registrarono il tutto esaurito prima ancora che \"Assassins\" debuttasse, proprio a testimoniare la solidissima reputazione di cui Sondheim ormai godeva nel panorama del teatro musicale statunitense, ma lo spettacolo non fu comunque il successo sperato. I critici furono divisi ed il pubblico confuso da quello che vedevano in scena: diversi spettatori abbandonavano il teatro ad ogni replica, sostenendo che il musical, invece di essere una critica al sogno americano, incoraggiasse gli spettatori ad uccidere il presidente. La reputazione del musical miglior\u00f2 negli allestimenti successivi, tanto da vincere il Tony Award al miglior revival di un musical quando \"Assassins\" debutt\u00f2 a Broadway nel 2004, mentre acclamate produzioni sono andate in scena a Londra per la regia di Sam Mendes e Jamie Lloyd.\nNel 1994 Sondheim e Lapine collaborarono un'ultima volta nella stesura del musical \"Passion\", tratto dal film di Ettore Scola \"Passione d'amore\" pi\u00f9 che dal romanzo di Igino Ugo Tarchetti \"Fosca\". Diretto da Lapine e con Donna Murphy nel ruolo della protagonista, \"Passion\" vinse il Tony Award al miglior musical, ma rimase in scena per 280 repliche, diventando (e restando) il musical vincitore del Tony Award a rimanere in scena per meno tempo a Broadway. Le maggiori testate giornalistiche statunitense lodarono il musical e la sua \"ricca partitura romantica\", ma il pubblico rimase pi\u00f9 tiepido, un fattore che Sondheim attribuisce alla difficolt\u00e0 ad identificarsi con la protagonista, la querula e manipolatrice Fosca. Il pubblico si mostr\u00f2 indifferente a addirittura ostile nei confronti della protagonista e durante una delle prime repliche uno spettatore url\u00f2 \"muori, Fosca, muori!\" dopo uno svenimento in scena del personaggio principale. \"Passion\" \u00e8 stato l'ultimo musical originale di Sondheim ad andare in scena a Broadway ed il suo ultimo successo critico.\nNel 1995 George Furth e Sondheim apportarono una revisione al libretto, testi e musiche di \"Company\", per renderlo pi\u00f9 contemporaneo per un revival di Broadway con Boyd Gaines, LaChanze, Danny Burstein e Jane Krakowski; lo \"svecchiamento\" fu apprezzato dai critici, ma la produzione fu comunque recensita tiepidamente. Grande amante di thriller, Sondheim scrisse con George Furth un'opera di prosa andata in scena a San Diego con il titolo \"The Doctor is Out\" nel 1995 e a Broadway nel 1996 con il titolo \"Getting Away with Murder\". Diretta da Jack O'Brien, la pi\u00e8ce fu un clamoroso insuccesso e rimase in scena per sole diciassette rappresentazioni; il cast annoverava Christine Ebersole, Terrence Mann e John Rubinstein. Nel 1997 \"Saturday Night\", scritto da Sondheim all'et\u00e0 di ventitr\u00e9 anni e mai rappresentato, fu messo in scena a Londra per la prima volta al Bridewell Theatre; il debutto americano avvenne tre anni dopo nell'Off Broadway. \"Saturday Night\" valse a Sondheim il suo nono Drama Desk Award ai migliori testi.\nGli anni duemila e duemiladieci.\nGi\u00e0 alla fine degli anni novanta, Sondheim aveva ricominciato a collaborare con Harold Prince e John Weidman per un nuovo musical intitolato \"Wise Guys\". Il musical per\u00f2 ebbe una lunghissima lavorazione e la prima, fissata a Broadway nella stagione 1999-2000, fu posticipata e poi annullata. Reintitolato \"Bounce\", il musical debutt\u00f2 al Goodman Theatre di Chicago ma, stroncato dai critici, non raggiunse mai le scene di Broadway. Dopo una nuova rielaborazione ed il nuovo titolo di \"Road Show\" il musical debutt\u00f2 a New York nel 2008, nell'Off Broadway, dove ancora una volta le recensioni furono tiepide. Il musical fu candidato a due Drama Desk Award, per la migliore colonna sonora e i migliori testi, e Sondheim vinse il premio come paroliere. Nel 2010 una nuova rivista, intitolata \"Sondheim on Sondheim\", \u00e8 andata in scena a Broadway per due mesi con Barbara Cook, Vanessa Williams e Norm Lewis. Sondheim scrisse una nuova canzone, \"God\", e rilasci\u00f2 diverse interviste integrate poi nella trama. Gi\u00e0 dagli anni settanta sono state scritte e assemblate riviste di canzoni di Sondheim: \"Side By Side By Sondheim\" (1976), \"Marry Me A Little\" (1980) e \"Putting It Together\" (1993).\nDal 2012 al 2020 lavor\u00f2 con David Ives ad un musical intitolato \"Bu\u00f1uel\" (precedentemente intitolato \"All Together Now\"), una riduzione teatrale e musical dei due film di Luis Bu\u00f1uel \"L'angelo sterminatore\" e \"Il fascino discreto della borghesia\"; il debutto era previsto per il 2017 al Public Theatre di New York, ma la produzione non \u00e8 mai avvenuta. Nel dicembre 2016 il musical ebbe un workshop al Public Theatre, ma l'opera non \u00e8 mai stata completata n\u00e9 messa in scena e nel 2021 Sondheim annunci\u00f2 di aver smesso di lavorarci. Nel 2013 il compositore \u00e8 stato il soggetto di un documentario televisivo prodotto da HBO e diretto da James Lapine, dal titolo \"Six by Sondheim\". Nel 2018 effettu\u00f2 una nuova revisione al libretto e ai testi di \"Company\" per un revival londinese diretto da Marianne Elliott. Nella produzione della Elliott, il genere del protagonista \u00e8 stato cambiato da uomo a donna e invece di concentrarsi sulla vita di un accanito scapolo negli anni settanta il musical ora drammatizza la vita di una trentacinquenne nella New York degli anni 2010. Sondheim era stato precedentemente riluttante ad apportare grossi cambiamenti\u00a0\u2013 nel 2010 aveva rifiutato una versione gay del musical\u00a0\u2013 ma apprezz\u00f2 l'idea della Elliott e riscrisse alcuni testi per rispecchiare il genere della protagonista e il cambiamento d'epoca. La produzione si \u00e8 rivelata un successo a Londra, dove ha vinto quattro Laurence Olivier Award, e nella primavera del 2020 \u00e8 stata riproposta anche a Broadway per celebrare il novantesimo compleanno di Sondheim. Nel 2019 il teatro del West End Queen's Theatre \u00e8 stato ribattezzato Sondheim Theatre in suo onore.\nVita privata.\nStephen Sondheim era dichiaratamente omosessuale dagli anni settanta, ma non convisse con un uomo prima dell'et\u00e0 di sessantun'anni. Dal 1991 al 1998 convisse con il drammaturgo Peter Jones nel suo appartamento a Turtle Bay, a Manhattan, dove Sondheim visse e lavor\u00f2 sin dagli anni sessanta e dove \u00e8 stato il vicino di casa di Katharine Hepburn. Precedentemente era stato coinvolto sentimentalmente con Anthony Perkins. Dal 2004 era impegnato in una relazione con Jeff Romley, di quarantotto anni pi\u00f9 giovane, e che Sondheim spos\u00f2 nel 2017.\nOpere per il teatro.\nOpere principali.\nMusical\nOpere di prosa\nRiviste\nOpere minori.\nColonne sonore per opere di prosa\nRiconoscimenti.\nPremio Oscar\nTony Awards \u2020\nGrammy Award\nPremio Pulitzer\nDrama Desk Award\nLaurence Olivier Award \u2021\n\u2020 Cinque musical di Sondheim (\"A Funny Thing Happened on the Way to the Forum\", \"Company\", \"A Little Night Music\", \"Sweeney Todd\" e \"Passion\") hanno vinto il Tony Award al miglior musical, ma il premio va al produttore e non all'autore.\n\u2021 Cinque musical di Sondheim (\"Sweeney Todd\", \"Follies\", \"Candide\", \"Sunday in the Park with George\", \"Merrily We Roll Along\") hanno vinto il Laurence Olivier Award al miglior nuovo musical, ma il premio va al produttore e non all'autore."}
{"id": "527199", "revid": "1226", "url": "https://it.wikipedia.org/wiki?curid=527199", "title": "Chiesa Anglicana", "text": ""}
{"id": "527200", "revid": "339392", "url": "https://it.wikipedia.org/wiki?curid=527200", "title": "Cibercaff\u00e8", "text": ""}
{"id": "527204", "revid": "124460075", "url": "https://it.wikipedia.org/wiki?curid=527204", "title": "Regola della mano destra di Fleming", "text": "La regola della mano destra di Fleming (per i generatori) mostra la direzione del flusso di corrente indotta quando un conduttore si muove in un campo magnetico.\nLa mano destra deve essere tenuta col pollice, il dito indice e il dito medio reciprocamente angolati a 90 gradi, come mostra la figura seguente.\nA.\nIl pollice rappresenta la direzione del moto del conduttore.\nB.\nIl dito indice rappresenta il campo.\nC.\nIl dito medio rappresenta la corrente (nella direzione classica, da positivo a negativo).\nEsiste anche una Regola di Fleming per la mano sinistra (per i motori).\nQuesta regola \u00e8 stata chiamata cos\u00ec in onore dell'ingegnere britannico John Ambrose Fleming, che l'ha inventata.\nUn altro metodo per ricavare la fa forza elettromotrice indotta associando a ogni dito una iniziale:\nPollice =propagazione[v]\nIndice = Induzione [B]\nMedio =movimento cariche [i]\nLa forza che agisce sul filo conduttore si esprime come F= B*L*i, dove B \u00e8 il campo magnetico, L \u00e8 la lunghezza del filo e i \u00e8 l'intensit\u00e0 di corrente."}
{"id": "527213", "revid": "92920", "url": "https://it.wikipedia.org/wiki?curid=527213", "title": "Difesa Gr\u00fcnfeld", "text": "La difesa Gr\u00fcnfeld \u00e8 un'apertura degli scacchi, caratterizzata dalle mosse\nQuesta apertura \u00e8 stata impiegata per la prima volta negli anni venti del XX secolo da Ernst Gr\u00fcnfeld ed in seguito \u00e8 stata impiegata da molti giocatori, tra i quali Vasilij Smyslov, Viktor Kor\u010dnoj, Bobby Fischer e Garri Kasparov.\nSi ispira ad una concezione ipermoderna degli scacchi: a differenza degli schemi classici, che prevedevano l'occupazione del centro con i pedoni come misura necessaria per uno sviluppo adeguato del gioco, la Gr\u00fcnfeld si basa sull'idea di controllare il centro con i pezzi leggeri, consentendo al Bianco la formazione di un imponente massa di pedoni centrali, per poi cercare di indebolirla con spinte laterali di pedoni e bersagliarla, senza indebolirsi.\nLa mossa che caratterizza l'impianto e lo definisce in modo chiaro \u00e8 la spinta in d5 del Nero, necessaria per impedire al Bianco di realizzare subito una fila di 3 pedoni centrali (c4, d4, e4), che \u00e8 invece caratteristica della difesa est-indiana. Una simile configurazione richiederebbe misure di contrasto energiche da parte del Nero che, al contrario, con la Gr\u00fcnfeld punta innanzitutto ad ottenere uno sviluppo semplice con una posizione solida e priva di debolezze.\nTipicamente il Nero colloca il proprio alfiere di Re in g7, procede all'arrocco corto e realizza la spinta di pedone in c5 per minare il centro bianco, seguita dallo sviluppo del Cavallo b8 in c6 per rafforzare la pressione, cercando di obbligare l'avversario a spingere i pedoni centrali (in particolare quello in d4) ed occupare le case che rimangono senza sufficiente controllo. Generalmente il gioco del Bianco si sviluppa al centro, dove cerca di sfruttare la preponderanza di spazio e di pedoni per restringere il raggio d'azione dei pezzi avversari; in questa zona, pu\u00f2 piazzare i propri pezzi leggeri, supportati dalle Torri sulle colonne \"c\" e \"d\" e dalla Donna.\nIl Nero deve stare molto attento a realizzare le opportune spinte di pedone tempestivamente, per creare problemi al Bianco nel mantenimento del centro occupato ed evitare di finire in posizione passiva. Principalmente il controgioco nero sfrutta la colonna \"c\", dove in genere, dopo lo sviluppo dell'Alfiere c8, viene collocata una Torre.\nIl gioco si sviluppa essenzialmente in due modi diversi, a seconda che il Bianco decida di scambiare il pedone c4 con quello in d5 (nel qual caso, dopo la ripresa ...Cxd5 del Nero, segue la spinta del pedone e2 in e4 attaccandolo con guadagno di tempo e spazio) o meno. Nel primo caso, il Nero recupera il pedone catturando in d5 con il Cavallo f6, che si trova esposto alle spinte di pedone avversarie e deve successivamente ritirarsi, di solito sull'ala di Donna.\nContinuazioni.\nVariante russa 4. Db3.\nTra i fautori di questa mossa troviamo Botvinnik e Petrosyan. Donna in b3 aumenta la pressione su d5.\nIl Nero deve scegliere tra la protezione del pedone con la spinta c6 o l'abbandono del centro con la presa dxc4. \nNel primo caso il Nero priva il cavallo di Donna della sua casa naturale di sviluppo grazie ad una spinta certamente solida ma, per la ragione indicata, anche piuttosto passiva. Tuttavia la presa in c4 introduce il gioco verso complicate varianti per il Nero. Si raccomanda per questo il consolidamento della posizione 4...c6\nVariante di cambio.\n4.cxd5 (variante di cambio)\nIl Bianco sceglie il cambio per contrastare l'ultima mossa del Nero.\nSistema classico.\n4...Cxd5 5.e4 Cxc3 6.bxc3 Ag7 7.Ac4\nVariante Spasskij.\n8.Ce2, il Bianco sviluppa il Cavallo di Re in e2 per prevenire l'inchiodatura latente dell'Alfiere nero di Donna sul suo cavallo eventualmente sviluppato in 8.Cf3.\n8...c5 del Nero attacca il centro Bianco per conquistare l'iniziativa.\nIl Bianco pu\u00f2 rispondere efficacemente in tre modi 9.0-0, 9.Ae3, 9.h4.\nAttacco di Siviglia.\n9.Ae3 Cc6 10.0-0 Ag4 11.f3 Ca5 12.Axf7+ \nLa variante chiusa 4.e3.\nCon 4.e3 il Bianco chiude deliberatamente la diagonale dell'Alfiere di Donna e sceglie di proteggere il pedone in c4.\nLa variante 4.Cf3.\nCon 4.Cf3 il Bianco crea una pressione su e5. Non bisogna mai dimenticare che l'apertura \u00e8 essenzialmente una lotta per il centro che inizia gi\u00e0 dalla prima mossa. \nVariante Boleslavskij.\n4... Ag7 5.Db3 dxc4 6.Dxc4 0-0 7.e4 c6\nLa variante classica 4.Af4.\nCon 4.Af4 il Bianco sceglie di sviluppare la propria posizione con l'uscita di un pezzo rinunciando cos\u00ec al cambio cxd5. \nSegue solitamente 4...Ag7 5.e3\nIl Nero opta per il fianchetto, mossa naturale nella \"Difesa Gr\u00fcnfeld\" per via di 2...g6."}
{"id": "527215", "revid": "45891", "url": "https://it.wikipedia.org/wiki?curid=527215", "title": "GTA Vice City", "text": ""}
{"id": "527216", "revid": "143766", "url": "https://it.wikipedia.org/wiki?curid=527216", "title": "La biblioteca di Babele", "text": "La biblioteca di Babele (\"La biblioteca de Babel\") \u00e8 un racconto fantastico di Jorge Luis Borges, apparso dapprima nel 1941 nella raccolta \"Il giardino dei sentieri che si biforcano\" e poi nel 1944 all'interno del volume \"Finzioni\".\nTrama.\nIn esso si descrive un allucinante universo che essenzialmente \u00e8 una biblioteca spazialmente infinita composta di sale esagonali, in cui 4 pareti sono occupate da 5 scaffali. In ogni scaffale ci sono 32 libri da 410 pagine ciascuno. Ogni pagina ha 40 righe da 80 simboli, che sono 22 lettere dell'alfabeto pi\u00f9 lo spazio, il punto e la virgola. In definitiva la biblioteca raccoglie disordinatamente tutti i possibili libri di 410 pagine in cui si susseguono le sequenze dei 25 caratteri senza ordine, in tutte le possibili combinazioni.\nA volte gli uomini sono riusciti a trovare espressioni sintatticamente corrette quali:\nma fino a quel momento, prive di senso.\nPoich\u00e9 i caratteri possono, per casualit\u00e0, comporre a volte frasi di senso compiuto di lunghezza variabile, nella labirintica Biblioteca di Babele continuano a muoversi ed affannarsi gli uomini in cerca del \"Libro\" che contiene la Verit\u00e0.\nPoich\u00e9 la biblioteca \u00e8 infinita e poich\u00e9 in ciascun libro pu\u00f2 risiedere solo una finita sequenza di caratteri, ogni possibile libro di 410 pagine si ripete infinite volte, metafora questa dell'eterno ritorno.\nPoich\u00e9 nella biblioteca vi sono tutti i possibili libri di 410 pagine, non solo \u00e8 presente il libro della Verit\u00e0, ma anche ogni sua possibile variante e perfino il suo opposto, e gli uomini non hanno la possibilit\u00e0 di distinguerli.\nProprio perch\u00e9 vi esistono tutti i possibili libri di 410 pagine e tutte le verit\u00e0 e anche le falsit\u00e0 che vi si riescono a scrivere, nonch\u00e9 semplici sequenze senza alcun senso (puro rumore, quindi), la prospettiva della Biblioteca \u00e8 incommensurabile con quella della specie umana."}
{"id": "527220", "revid": "119354229", "url": "https://it.wikipedia.org/wiki?curid=527220", "title": "Caesar (videogioco)", "text": "Caesar \u00e8 un videogioco manageriale strategico in tempo reale sviluppato da Impression Games e distribuito da Sierra On-line nel 1993. \u00c8 il \"capostipite\" della serie \"Caesar\".\nDopo la pubblicazione dei capitoli successivi della serie, il gioco \u00e8 stato messo a disposizione liberamente e gratuitamente da parte della Sierra Entertainment per chi lo volesse scaricare.\nAmbientazione e storia.\nL'azione del gioco si svolge al tempo dell'antica Roma, ed il suo scopo in breve consiste nell'edificare e difendere una citt\u00e0. Differenze notevoli con \"SimCity\" sono la presenza dell'esercito nel gioco, e la simulazione di temi e strutture dettagliatamente accurate in termini storici.\nSequel e spin-off.\nIl tema \"Caesar\" \u00e8 stato sviluppato ed ampliato nelle altre edizioni del gioco nei sequel diretti \"Caesar II\" (1995), \"Caesar III\" (1998) e \"Caesar IV\" (2006), e negli spin-off \"Faraon\" (1999), \"Signore dell'Olimpo - Zeus\" (2001) ed \"\" (2002), ambientati rispettivamente nell'Antico Egitto (dal periodo Predinastico al Nuovo Regno), nell'Antica Grecia (con campagne che narrano della Guerra di Troia o dell'esodo dei Troiani verso la futura Roma, ma anche le avventure di eroi come Eracle e Giasone), e nell'Antica Cina (dalla dinastia Xia a quelle Song e J\u012bn). Il 1\u00ba gennaio 2006 ne \u00e8 stata messa in commercio anche una versione per telefono cellulare.\nAccoglienza.\nSecondo Sierra On-Line, il gioco ha venduto oltre copie a fine maggio 1996. Sia il capostipite che il suo seguito sono stati classificati, nel 1997, al 96\u00ba posto tra i migliori videogiochi per computer di sempre da PC Gamer (Regno Unito)."}
{"id": "527221", "revid": "767487", "url": "https://it.wikipedia.org/wiki?curid=527221", "title": "Daniele Cortis (film)", "text": "Daniele Cortis \u00e8 un film del 1947, diretto da Mario Soldati, tratto dall'omonimo romanzo del 1885 di Antonio Fogazzaro.\nFu il primo film di produzione italo-francese, anche se la Domovideo, casa produttrice transalpina, non \u00e8 accreditata nei titoli di testa. Per questo film Domenico Scala e V\u00e1clav V\u00edch si aggiudicarono il Nastro d'Argento del 1947 per la migliore fotografia.\nTrama.\nAmbientata tra le ville vicentine e Roma, nell'Italia del XIX secolo, la pellicola descrive l'impossibile rapporto d'amore tra Elena Carrer, una nobildonna sposata con il barone di Santa Giulia, un uomo che non la comprende, e Daniele Cortis, suo giovane cugino ed idealista cristiano. Dietro la vicenda, tuttavia, si articola il conflitto tra interesse politico e fede individuale."}
{"id": "527222", "revid": "107635080", "url": "https://it.wikipedia.org/wiki?curid=527222", "title": "Regola della mano sinistra di Fleming", "text": "La regola della mano sinistra di Fleming (per i motori) mostra la direzione della spinta su un conduttore che porta una corrente in un campo magnetico.\nla mano sinistra deve essere tenuta con il pollice, il dito indice ed il dito medio reciprocamente angolati a 90 gradi, come mostra la figura seguente.\nIl pollice rappresenta la spinta (o risultante del moto).\nIl dito indice rappresenta il campo.\nIl dito medio rappresenta la corrente (nella direzione classica, da positivo a negativo).\nEsiste anche una regola di Fleming per la mano destra (per i generatori).\nQuesta regola \u00e8 stata chiamata cos\u00ec in onore dell'ingegnere britannico John Ambrose Fleming, che l'ha inventata.\nUn altro metodo per ricavare la forza motrice associando a ogni dito una iniziale:\nPollice =ponderale[F]\nIndice = Induzione [B]\nMedio =movimento cariche [I]\nla forza motrice si esprime come F= B*L*I"}
{"id": "527229", "revid": "767487", "url": "https://it.wikipedia.org/wiki?curid=527229", "title": "Sabine D\u00fcnser", "text": "Biografia.\nNata a Schaan in Liechtenstein, svolse gli studi musicali classici in flauto dolce e pianoforte. A 19 anni esord\u00ec sul palcoscenico nel musical \"Hair\". Studi\u00f2 poi logopedia.\nNel 1999 entr\u00f2 nella band di Oliver Falk \"Erben Der Sch\u00f6pfung\", gruppo gothic metal del Liechtenstein, da cui uscir\u00e0 per contrasti con il \"leader\" - insieme a Pete Streit, Tom Saxer e J\u00fcrgen Broger - nel 2001. I quattro fuoriusciti fondarono poi gli Elis.\nIl 7 luglio 2006, durante le prove della band prima del festival Battle of Metal a Geiselwind (Germania) accus\u00f2 un malore: si trattava di un'emorragia cerebrale, che la uccise 24 ore dopo il ricovero in ospedale."}
{"id": "527233", "revid": "2024693", "url": "https://it.wikipedia.org/wiki?curid=527233", "title": "Dieci piccoli indiani (film 1945)", "text": "Dieci piccoli indiani (\"And Then There Were None\") \u00e8 un film del 1945 diretto da Ren\u00e9 Clair.\nTratto dall'omonimo romanzo di Agatha Christie, vinse il Pardo d'oro al Festival di Locarno.\nTrama.\nOtto persone, che non si conoscono tra di loro, sono state invitate da un certo U.N. Owen a trascorrere un fine settimana su un'isola sperduta chiamata Nigger Island nel Devon: Vera Claythorne, il dottor Edward Armstrong, il vecchio giudice Quinncannon, la religiosa zitella Emily Brent, il principe russo Nikita Starloff, il generale Sir John Mandrake, il detective William Henry Blore e l'avventuriero Philip Lombard.\nGiunti in barca all'isola di Nigger Island, gli otto invitati trovano ad attenderli i due domestici Thomas ed Ethel Rogers, giunti sull'isola da pochi giorni. In serata, durante la prima cena dopo l'arrivo degli ospiti, il principe Starloff propone un brindisi ai padroni e a un centrotavola che raffigura le statuette di dieci piccoli indiani. Vera si rammenta di una vecchia filastrocca relativa agli stessi indiani e ne canta le prime due strofe. Terminata la cena, gli invitati si riuniscono in soggiorno, dove Starloff continua a cantare la filastrocca. Improvvisamente una voce misteriosa, che si rivela essere quella di Owen, accusa tutti i presenti di essere degli assassini. Ethel Rogers sviene per lo spavento e i presenti scoprono che la voce \u00e8 incisa su un disco fatto partire da Rogers per ordine di Mr. Owen.\nPoich\u00e9 risulta che nessuno abbia mai conosciuto Owen, il giudice chiede agli altri invitati di spiegare le circostanze che li hanno condotti all'isola. I Rogers sono venuti a svolgere mansioni domestiche, Vera \u00e8 stata assunta per fare la segretaria, Blore per investigare e sorvegliare i presenti, il generale Mandrake ha ricevuto l'invito tramite amici, cos\u00ec come il giudice Quincannon, mentre il dottor Armstrong per motivi professionali, Lombard \u00e8 stato invitato dallo stesso Owen (nonostante anche lui non lo conosca) e il principe Starloff \u00e8 stato invitato dal suo agente. Starloff rivela inoltre le circostanze che lo portarono all'uccisione di due persone, cos\u00ec come si era sentito nel disco: alla guida di un'auto, per la velocit\u00e0 elevata perse il controllo del mezzo e invest\u00ec una coppia, anche se poi non fu condannato. Mentre sta bevendo un drink, Storloff improvvisamente manifesta problemi respiratori: si alza, dirigendosi verso gli altri, ma sbatte contro un tavolino e cade. Tutti credono che sia ubriaco, ma vengono contraddetti dal dottor Armstrong, che dichiara la morte dell'uomo. Pi\u00f9 tardi, Rogers nota che che una delle statuine dei dieci piccoli indiani \u00e8 rotta. Il dottor Armstrong va a controllare il bicchiere dal quale ha bevuto Starloff prima di morire, ma viene fermato da Blore. Dopo aver ottenuto il consenso dal detective, Armstrong scopre che nel bicchiere c'\u00e8 del cianuro. Suicidio o omicidio?\nLa mattina seguente, la signora Rogers viene trovata morta nel suo letto, per cause sconosciute. Gli ospiti notano la mancanza di un'altra statuetta, e il giudice si accorge che le morti presentano analogie con quelle della filastrocca degli indiani. Quincannon, Lombard, il dottore e Blore decidono di esplorare l'isola. A fine giornata, verso l'ora di cena, Lombard trova il cadavere del generale sulla spiaggia. Il giudice arriva quindi a una conclusione: il misterioso Owen \u00e8 uno dei presenti. Per farsi un'idea pi\u00f9 chiara sull'identit\u00e0 del possibile assassino, gli invitati votano. Colui che raccoglie pi\u00f9 voti \u00e8 Rogers, che dapprincipio offeso, accetta poi la decisione e si \"esilia\" nella legnaia. Quincannon, per sicurezza, ordina di chiudere la porta della sala da pranzo e della cucina, evitando cos\u00ec \"altri scherzi da indiano\". Consegnata la chiave a Rogers, gli ospiti si ritirano.\nLa mattina dopo, per\u00f2, si accorgono della mancanza della signorina Brent e che la colazione non \u00e8 stata preparata. Miss Brent rientra poco dopo, proveniente dalla spiaggia dove si era recata a prendere delle alghe per farne un motivo per uno scialle. Lombard, Blore e Armstrong vanno a chiamare Rogers, ma lo trovano morto, con il cranio spaccato. Dopo la colazione, gli ospiti rimasti ipotizzano che il possibile assassino sia Emily Brent. Saliti nella sua stanza per interrogarla, trovano la donna morta. Poco dopo il generatore di corrente si guasta e la casa rimane al buio. Durante la cena, i superstiti decidono di confessare i propri crimini, tranne Vera, che lascia la stanza perch\u00e9 ha freddo e vuol prendere un cappotto. Pochi istanti dopo per\u00f2, le sue urla richiamano gli altri ospiti che accorrono in suo soccorso. Nella confusione generale, si sente uno sparo. Al ritorno in sala da pranzo, il giudice viene trovato morto, colpito alla testa. Quella notte, Armstrong sparisce misteriosamente e sulla tavola rimangono solo tre piccoli indiani.\nLa mattina seguente, Philip e Vera rinvengono il cadavere di Blore, ucciso dalla caduta di un blocco di mattoni. Lombard si accorge che Blore prima di morire stava osservando la spiaggia, e, raggiunto il posto, trovano il corpo del dottore. Vera estrae la pistola che Phil le aveva dato, e chiede che l'uomo confessi di essere Owen. Lombard confessa invece di essere in realt\u00e0 Charles Morlain e di aver raggiunto l'isola solamente perch\u00e9 incuriosito di scoprire se l'invito aveva a che fare con la morte (per suicidio) del suo amico Philip Lombard. Vera \u00e8 sul punto di sparargli, ma a Charles viene un'illuminazione: chiede a Vera di sparare senza colpirlo e cade fingendo di essere morto. E in quel momento, qualcuno in casa, stacca il penultimo piccolo indiano...\nVera rientra e trova il giudice, vivo e vegeto, intento a giocare a biliardo, \"Un gioco psicologico\", come dice lui. Confessa di essere l'autore degli omicidi degli altri ospiti e invita Vera a impiccarsi, altrimenti lo far\u00e0 la legge. Nessuno rimarr\u00e0 vivo sull'isola, neppure il giudice che ha pochi mesi di vita e ha deciso di suicidarsi ingerendo del cianuro. Morlain sbuca dietro al giudice che dice \"Mai fidarsi delle donne\" e muore consapevole del fallimento del suo piano. Alla fine, Fred Narracott, il barcaiolo, appare sulla porta per avvertire della partenza.\nProduzione.\nSi tratta dell'ultimo dei quattro film americani che Ren\u00e9 Clair gir\u00f2 a Hollywood e l'unico giallo nella sua filmografia.\n\u00c8 anche la prima trasposizione cinematografica del romanzo di Agatha Christie, pubblicato per la prima volta nel 1939, (in Italia nel 1946). \nRapporto fra film e romanzo.\nIl film riprende in modo fedele la trama del libro, salvo piccoli dettagli.\nIl finale ripropone quello dell'adattamento per il teatro che la stessa Agatha Cristie fa del proprio romanzo nel 1943.\nSceneggiatura.\nClair nella stesura della sceneggiatura \u00e8 aiutato dal celebre sceneggiatore Dudley Nichols, gi\u00e0 collaboratore di tanti importanti registi come John Ford e Howard Hawks.\nSpese.\nIl film fu realizzato senza badare a spese, secondo i dettami dell'industria hollywoodiana: il budget di cui dispose era di 1.200.000 dollari.\nCast.\nFu approntato un cast di prim'ordine, in cui figuravano grossi nomi del tempo, come Barry Fitzgerald, Walter Huston, Louis Hayward, e molti celebri caratteristi come Judith Anderson, Misha Auer, Roland Young.\nMusica.\nLe musiche sono di Mario Castelnuovo-Tedesco (1895-1968), compositore ebreo fiorentino, emigrato negli Stati Uniti a causa delle leggi razziali.\nTitolo.\nInizialmente il romanzo nell'edizione originale inglese del 1939 ha come titolo \"Ten Little Niggers\", (\"Dieci Piccoli Negretti\").\nLe edizioni italiane del libro del 1946, del 1954, del 1963, del 1972, adottano il titolo usato dall'edizione americana, uscita a New York nel 1940, che per non incorrere in accuse di razzismo, titola \"And Then There Were None\" (\"...e poi non rimase nessuno\"), la frase con cui si conclude la filastrocca, che \u00e8 il tema conduttore della storia. Anche Ren\u00e9 Clair adotta questo titolo.\nNelle edizioni italiane del 1977, 1982, 1987, 1993, il titolo diventa \"Dieci piccoli indiani\", che \u00e8 quello dell'edizione americana \"Ten Little Indians\", New York, Pocket Books, 1965.\nLa filastrocca.\nTesto della filastrocca (nella versione originale \u00e8 usato il termine \"nigger\", nella canzone cantata nel film il termine usato \u00e8 \"indian\"):\nAccoglienza.\nIl film ottenne un grande successo negli Stati Uniti e nei paesi di lingua inglese; il pubblico francese del dopoguerra, poco incline ad apprezzare il freddo umorismo del film, continu\u00f2 a preferire le precedenti commedie del regista e gli riserv\u00f2 una tiepida accoglienza.\nCritica.\nPierre Murat:\nIl genere giallo.\nPer Clair il giallo presenta una affinit\u00e0 con il \"fantastico\". La presenza di un \"universo chiuso\" (la villa che rinchiude gli ospiti, l'isola disabitata che rinchiude la villa) e l\"'enigma\" che sfida la ragione, aprono la strada al soprannaturale, innestano un meccanismo che si fonda sulla stessa logica sottesa al precedente film \"Accadde domani\": Conoscere gli avvenimenti futuri diventa l'elemento determinante per il loro stesso verificarsi, un fattore che scatena fughe e inseguimenti, una caccia incrociata in cui ciascuno pu\u00f2 essere la vittima e l'assassino.\nDifferenze fra il romanzo e il film.\nIl film riproduce esattamente tutti i particolari del romanzo, salvo qualcuno:"}
{"id": "527238", "revid": "404338", "url": "https://it.wikipedia.org/wiki?curid=527238", "title": "Luogo", "text": "Con luogo si identifica un ambito spaziale, determinato materialmente o mentalmente.\nDefinizione scientifica.\nA livello geografico un luogo \u00e8 univocamente identificato da coordinate geografiche di latitudine rispetto all'equatore e longitudine, rispetto al meridiano di Greenwich.\nAd esempio: Nuuk \u00e8 un centro abitato (dunque un luogo di dimensioni non ridotte) della Groenlandia meridionale. Allo stesso modo per\u00f2 anche un'aula di una determinata scuola di una certa citt\u00e0 \u00e8 un luogo.\n\u00c8 descritto come luogo anche un punto o un'area che si trova all'esterno del pianeta Terra, dando un taglio astronomico. Anche in astronomia esistono dei sistemi di coordinate per identificare esattamente un luogo.\nAd esempio: Fobos \u00e8 un satellite di Marte (dunque un luogo, anche se di enormi dimensioni) ma allo stesso tempo anche la cima del Monte Olimpo, il vulcano pi\u00f9 alto del nostro sistema solare \u00e8 un luogo ben definito (\u00e8 ben delimitato).\nDefinizione umanistica.\nLa geografia umana considera i \"luoghi\" come spazi emotivamente vissuti.\nL'elemento soggettivo, in tal caso, prevale sull'oggettivit\u00e0 dei dati puramente fisici: il luogo acquista importanza per i sentimenti, i ricordi e le suggestioni che trasmette al singolo individuo, attraverso modalit\u00e0 del tutto personali.\nLo studio delle \"geografie private\" si avvale di strumenti quali la letteratura, il cinema o la pittura.\nAttraverso le espressioni artistiche, il luogo si carica di una moltitudine di significati e simboli che concorrono a crearne l'esclusivit\u00e0 e a definirne il \"Genius loci\": lo spirito, il carattere, l'anima di un luogo.\nGenius loci, ad esempio, \u00e8 l'atmosfera che si respira in un determinato quartiere, i colori delle case, gli odori, i suoni, o la parlata della gente che vi abita; individuando, cos\u00ec, le caratteristiche socio-culturali del quadro ambientale, la sua identit\u00e0.\nDiritto.\nIl diritto distingue la natura del luoghi, in applicazione del principio che la libert\u00e0 personale \u00e8 limitata dal diritto altrui, o dalle ragioni di pubblico interesse, e che pertanto determinati diritti sono garantiti solo in certi luoghi, come determinati comportamenti sono sanzionati o permessi a secondo della natura del luogo.\nPer esempio, alcune situazioni giuridiche se avvengono o riguardano \"luoghi pubblici\" o \"luoghi aperti al pubblico\" o \"luoghi esposti al pubblico\", hanno caratteristiche specifiche e sono regolate da norme speciali o da specifiche disposizioni delle norme ordinarie, rispetto al caso in cui avvenissero in un \"luogo privato\".\nUn luogo pubblico \u00e8 uno spazio pubblico a cui pu\u00f2 accedere chiunque senza alcuna particolare formalit\u00e0, essendo quello il suo scopo ed utilizzo normale e prevalente (ad esempio strade, piazze, giardini pubblici, spiagge demaniali).\nUn luogo aperto al pubblico \u00e8 uno spazio in cui chiunque pu\u00f2 accedere, limitatamente e nel rispetto di regole (che possono ad esempio essere un orario d'apertura, il pagamento di un biglietto d'ingresso, l'obbligo d'iscrizione ad un'associazione che lo gestisca) stabilite dal proprietario (sia esso un privato o un ente pubblico) o da altre norme. Per esempio, uno dei principali principi delle democrazie moderne e che c'\u00e8 liberta assoluta di riunione, se lo scopo non \u00e8 contrario alla legge, nei luoghi aperti al pubblico (salvo in genere alcune limitazioni tecniche sul numero di persone che possono accedervi contemporaneamente) mente le riunioni in luogo pubblico sono soggette spesso a formalit\u00e0 o autorizzazione preventiva.\nUn luogo esposto al pubblico \u00e8 uno luogo non aperto al pubblico e non pubblico dove una parte del luogo, ci\u00f2 che vi si trova e ci\u00f2 che vi accade pu\u00f2 essere esposto alla visione di un generico pubblico di persone. Tale nozione riguarda per esempio i comportamenti contrari alla morale pubblica o al pubblico decoro, che in quasi tutti gli ordinamenti sono sanzionati anche se commessi in uno spazio privato se aperto al pubblico.\nNon-luogo.\nIl non-luogo rappresenta la perdit\u00e0 di centralit\u00e0 e di identit\u00e0 di un luogo: un processo che caratterizza la societ\u00e0 post-moderna, metropolitana e globalizzata.\nMarc Aug\u00e9 (antropologo francese, autore di \"Non-lieux. Introduction \u00e0 une anthropologie de la surmodernit\u00e8\") oppone al luogo, inteso come spazio centrale della citt\u00e0 consolidata, il non-luogo della citt\u00e0 diffusa.\nEsempi di non-luoghi possono essere offerti dalle periferie delle grandi citt\u00e0 contemporanee, oggetto di ricerca privilegiato per comprendere le problematiche etnico-socio-culturali del terzo millennio.\nLuogo di fantasia.\nMolte opere letterarie e cinematografiche (soprattutto a carattere fantastico, fantascientifico o cartoni animati) descrivono o raccontano di luoghi immaginari, cio\u00e8 luoghi che non esistono nella realt\u00e0 se non nella realt\u00e0 del racconto stesso.\nEsempio \u00e8 il \"paese delle meraviglie\" del film d'animazione della Disney \"Alice nel Paese delle Meraviglie\"."}
{"id": "527240", "revid": "729019", "url": "https://it.wikipedia.org/wiki?curid=527240", "title": "Sojuz TM-4", "text": "Sojuz TM-4 \u00e8 la denominazione di una missione della navicella spaziale Sojuz T verso la stazione spaziale sovietica Mir. Si tratt\u00f2 del quarto volo di una navicella Sojuz verso la predetta stazione spaziale nonch\u00e9 dell'ottantesimo volo nell'ambito del programma Sojuz sovietico.\nMissione.\nLa quarta missione equipaggiata verso la stazione spaziale Mir si svolse principalmente per sostituire i due cosmonauti Romanenko ed Aleksandrov con Titov e Manarov. Anatolij Lev\u010denko invece faceva parte del gruppo cosmonauti che si stavano addestrando per il Programma Buran, il famoso progetto di shuttle sovietico che non fu mai realizzato. Lev\u010denko rientr\u00f2 a terra insieme a Romanenko ed Aleksandrov a bordo della Sojuz TM-3.\nPrima di lasciare la Mir, Romanenko ed Aleksandrov dimostrarono l'equipaggiamento per l'attivit\u00e0 extraveicolare in dotazione a bordo della stazione spaziale stessa. Il nuovo equipaggio della Mir invece si dedic\u00f2 principalmente all'esecuzione di esperimenti di carattere biologico, compiendo diversi collaudi di nuove apparecchiature. Le stesse vennero posizionate all'interno del modulo della Mir denominato Kvant. Inoltre venne eseguita, ancora prima della partenza della Sojuz TM-3, una simulazione di un'emergenza a bordo della Mir che richiedeva l'evacuazione immediata della stazione. La simulazione riusc\u00ec perfettamente.\nTitov e Manarov si dedicarono successivamente all'osservazione astronomica, in particolar modo di diverse galassie e di gruppi stellari \u2013 impegnando particolarmente il telescopio a raggi ultravioletti del quale il modulo Kvant era dotato. Eseguirono una serie di registrazione di immagini fotografiche, le quali richiedevano un tempo di esposizione superiore agli otto minuti. Durante questi periodi ogni qualsiasi minuscolo movimento dei due cosmonauti avrebbe potuto condizionare il risultato della registrazione fotografica. Il risultato comunque diede ragione ai cosmonauti, i quali erano riusciti a dimostrare, che anche nello stato di assenza di forza di gravit\u00e0 pu\u00f2 essere possibile fermare tutti i movimenti inutili che potrebbero causare delle oscillazioni.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "527247", "revid": "64862", "url": "https://it.wikipedia.org/wiki?curid=527247", "title": "Tipo ideale", "text": ""}
{"id": "527250", "revid": "767487", "url": "https://it.wikipedia.org/wiki?curid=527250", "title": "El Greco (film 1966)", "text": "El Greco \u00e8 un film del 1966 diretto da Luciano Salce.\nFilm biografico basato sulla figura del pittore El Greco.\nDistribuzione.\nIl film \u00e8 stato proiettato per la prima volta in pubblico il 16 marzo 1966 (Visto Censura n. 45993 del 16 novembre 1965).\nIl film \u00e8 stato inoltre distribuito anche in Francia con il titolo \"Le Greco\" il 9 maggio 1967, Germania Occidentale con il titolo \"El Greco\" il 26 agosto 1966, nel Regno Unito come \"El Greco\" nel 1967 e negli Stati Uniti come \"El Greco\" nel 1966."}
{"id": "527251", "revid": "474175", "url": "https://it.wikipedia.org/wiki?curid=527251", "title": "Gail", "text": "La o il Gail () \u00e8 un fiume austriaco. \u00c8 il pi\u00f9 grande affluente di destra della Drava e scorre fra il Tirolo orientale e la Carinzia occidentale, in direzione ovest-est, lungo la valle omonima, la Gailtal, che \u00e8 parallela al confine con l'Italia.\nNasce sulle Alpi Carniche, sotto il \"Tilliacher Joch\" nel Tirolo orientale; a Hermagor vi confluisce il \"G\u00f6ssering\" e ad Arnoldstein la Slizza (\"Gailitz\"); a sud est di Villaco la Gail confluisce nella Drava.\nLa portata media rilevata a Federaun, presso la confluenza nella Drava fra gli anni 1951 e 2004 \u00e8 stata di 45,08\u00a0m\u00b3/s. Durante il periodo di piena annuale la portata \u00e8 mediamente di 398\u00a0m\u00b3/s; il massimo storico registrato fu di 850\u00a0m\u00b3/s, il 5 novembre 1966."}
{"id": "527253", "revid": "767487", "url": "https://it.wikipedia.org/wiki?curid=527253", "title": "Electra Glide", "text": "Electra Glide (\"Electra Glide in Blue\") \u00e8 un film statunitense del 1973 diretto da James William Guercio.\nTrama.\nIl film narra la storia di John Wintergreen (Blake), un poliziotto di pattuglia addetto al traffico in Arizona. Complessato dalla piccola statura vuole realizzarsi entrando nelle sezione investigativa criminale in sella ad una possente Harley-Davidson Electra Glide (da cui il titolo). Ottenuta la promozione, presto si rende conto di quanto cinismo e brutalit\u00e0 ci siano in quell'ambiente; deluso, torner\u00e0 al suo primo incarico ma non prima di aver risolto un caso di presunto suicidio.\nProduzione.\nIl regista J. W. Guercio \u00e8 meglio conosciuto come il produttore dei primi undici album dei Chicago e diversi membri della band appaiono in ruoli secondari, tra cui Peter Cetera, Terry Kath, Lee Loughnane, e Walter Parazaider.\nDistribuzione.\nFu presentato in concorso al 26\u00ba Festival di Cannes."}
{"id": "527256", "revid": "767487", "url": "https://it.wikipedia.org/wiki?curid=527256", "title": "Enrico V (film 1989)", "text": "Enrico V (\"Henry V\") \u00e8 un film del 1989 scritto, diretto e interpretato da Kenneth Branagh.\nIl regista britannico, al suo primo lungometraggio, \u00e8 anche sceneggiatore e interprete principale della pellicola che si basa sull'omonima opera di William Shakespeare. Si tratta di una grande produzione, come dimostra il livello del cast tecnico e artistico. In quest'ultimo figurano, tra gli altri, Judi Dench, Emma Thompson, allora moglie di Branagh, e Derek Jacobi come comprimari.\nLa colonna sonora \u00e8 eseguita dalla City of Birmingham Symphony Orchestra diretta da Sir Simon Rattle.\nTrama.\nUna persona in abiti moderni, con la funzione di Coro, introduce il soggetto della commedia. Attraversa uno studio cinematografico vuoto e termina il suo monologo aprendo le porte per iniziare l'azione principale. Il Coro riappare pi\u00f9 volte durante il film, i suoi discorsi aiutano a spiegare e far progredire l'azione.\nSalito sul trono d'Inghilterra nel 1413, abbandonata una giovinezza scapestrata, Enrico V si dimostra subito un re saggio, deciso e moralmente rigoroso. Il film apre con il vescovo di Ely e l'arcivescovo di Canterbury che discutono dell'approvazione di un decreto che potrebbe confiscare le propriet\u00e0 della chiesa. Per questo accettano di distrarre e di convincere il giovane re Enrico V a invadere la Francia.\nL'arcivescovo di Canterbury appare nella sala del trono e spiega ai consiglieri del re che Enrico \u00e8 legittimo erede del trono di Francia sulla base del fatto che la legge salica in Francia vieta ingiustamente la sua pretesa di trono e dovrebbe essere ignorata perch\u00e9 non applicabile al regno di Francia.\nNel 1415 i sacerdoti riescono a convincere Enrico a dichiarare guerra al re Carlo VI di Francia, supportato anche dai nobili Exeter e Westmoreland, per rivendicare i propri diritti ereditari, risalenti al bisnonno Edoardo III, Enrico chiama a Mountjoy, un rappresentante del Delfino ma la risposta assume la forma della consegna di una cassa di palline da tennis. Exeter, che apre il baule, \u00e8 inorridito, ma Enrico all'inizio prende l'insulto con calma e continua affermando la sua determinazione ad attaccare la Francia, licenzia l'ambasciatore e inizia a pianificare la sua campagna.\nLa Francia tenta di corrompere le persone intorno Enrico, ma li scova e li arresta per alto tradimento ordinando la loro esecuzione prima di attraversare la Manica.\nEnrico parte e sbarca in Francia con un esercito poco numeroso. Dopo aver assediato con successo la cittadina di Harfleur, il re d\u00e0 alle truppe ordini inusuali per quei tempi, vietando di infierire sugli sconfitti con saccheggi e brutalit\u00e0, pena la morte.\nCaterina di Valois, principessa francese che era stata promessa ad Enrico in un accordo preso prima della guerra, chiede alla sua tutrice Alice di insegnarle alcune basi in inglese. Caterina osserva suo padre e i suoi cortigiani e nota quanto appaiano preoccupati, alla fine il re Carlo ordina ai suoi nobili di combattere contro le truppe di Enrico, fermare la loro avanzata e riportare Enrico prigioniero.\nNonostante i suoi uomini siano ridotti di numero e stremati, Enrico accetta lo scontro con i Francesi, altezzosi e tanto pi\u00f9 numerosi. La sanguinosa battaglia di Azincourt finisce inaspettatamente con una strepitosa vittoria degli inglesi, che subiscono pochissime perdite (34 secondo il testo del drammaturgo inglese), mentre vengono uccisi 10.000 francesi. Il re di Francia accetta le richieste del vincitore e gli concede in moglie la propria figlia Caterina.\nAccoglienza.\nLa pellicola \u00e8 considerata una delle migliori trasposizioni cinematografiche di William Shakespeare ed \u00e8 stata lodata per la regia e la performance recitativa di Kenneth Branagh. \u00c8 uno dei pochi film con il 100% delle recensioni professionali positive sul sito aggregatore Rotten Tomatoes, mentre su Metacritic ottiene un punteggio di 83 su 100 basato su 17 critiche. Sempre Rotten Tomatoes lo mette al primo posto nella lista dei migliori film tratti da Shakespeare, davanti a \"Ran\" (1985) di Akira Kurosawa e \"Hamlet\" (1996) dello stesso Branagh."}
{"id": "527259", "revid": "287204", "url": "https://it.wikipedia.org/wiki?curid=527259", "title": "Libert\u00e0 di stampa nella Repubblica Italiana", "text": "La libert\u00e0 di stampa nella Repubblica Italiana al momento della sua formalizzazione, il 18 giugno 1946, era stata progressivamente ripristinata in seguito alla caduta del regime fascista, il 25 luglio 1943. Durante tutta la durata della seconda guerra mondiale tuttavia, e nell'immediato dopoguerra venne sottoposta a vari limiti e condizioni, in parte derivate dalla legislazione che regolava la libert\u00e0 di stampa nel Regno d'Italia.\nNelle zone sottoposte al governo della Repubblica sociale italiana la libert\u00e0 di stampa non esisteva, se non nei limiti di un ridotto frondismo fascista.\nLegislazione precedente la fondazione della Repubblica attualmente in vigore.\nLe leggi sulla libert\u00e0 di stampa approvate al tempo del Regno d'Italia.\nMolte delle leggi che regolano la libert\u00e0 di stampa nella Repubblica Italiana provengono dalla riforma in senso liberale promulgata da Giovanni Giolitti nel 1912, che istitu\u00ec anche il suffragio universale per tutti i cittadini di sesso maschile. Molte di queste leggi liberali vennero abrogate dal Governo Mussolini gi\u00e0 durante i primi anni di governo (si pensi alle leggi \"fascistissime\" del 1926). Di particolare importanza poi l'approvazione del nuovo Codice penale del 1930, conosciuto anche come \u00abCodice Rocco\u00bb, dal nome del Ministro della giustizia del Governo Mussolini, che imbrigliava e puniva la stampa dell'epoca (si pensi agli artt. 57 c.p.,303 c.p., 662 c.p., alcune delle quali abrogate solo di recente).\nIl principale contenitore dei principi giuridici fondamentali e delle leggi ordinarie del Regno d'Italia era lo Statuto Albertino (1848), legge fondante dell'Italia unitaria, che risente - secondo giuristi e storici - l'influenza del dispotismo illuminato di derivazione francese:\nNel 1876 a Milano, Eugenio Torelli Viollier, fonda il Corriere della Sera, giornale di centro \"moderato\" che nel 1906 diventa il primo giornale italiano per diffusione, con 150.000 copie. Dal 1866 veniva stampato il quotidiano \"Il Secolo\" (radicale), che storicamente si ritiene il primo vero giornale d'Italia, con schiere di cronisti per tutta l'Italia, distribuzione nazionale e buona qualit\u00e0 delle foto e impaginazioni, grazie alle risorse dell'editore Sonzogno.\nLeggi ereditate dal regime fascista.\nNel 1930 il Governo Mussolini promulga il codice penale elaborato dal ministro Alfredo Rocco, conosciuto come \u00abCodice Rocco\u00bb. In realt\u00e0 per \u00abCodice Rocco\u00bb si intendono due codici: il codice penale e il codice di procedura penale. Quest'ultimo \u00e8 stato definitivamente sostituito nel 1988 con il passaggio da un sistema inquisitorio a un sistema tendenzialmente accusatorio e con l'introduzione del cosiddetto \"giusto processo\" (nuovo art. 111 della Costituzione). Le riforme hanno cancellato la filosofia persecutoria di base nonch\u00e9 molti articoli (ma non tutti: si pensi alla censura in materia cinematografica). \nAl contrario, il codice penale Rocco \u00e8 tuttora in vigore, pur essendo stato ampiamente modificato e novellato dal legislatore o dalla Corte Costituzionale. Il legislatore l'ha modificato parzialmente in pi\u00f9 occasioni, come nel 1945 e nel 1951, nel 1982 e nel 1999.\nIn sostanza, molte norme di epoca fascista, che regolano questioni \"minori\" come la necessit\u00e0 di autorizzazione per la stampa, sono ancora in vigore, e vengono ignorate o interpretate in modo \"addolcito\" dalla maggior parte dei pubblici funzionari italiani. Per altro, la mancanza di un ammodernamento della normativa penale ed amministrativa italiana alle nuove tecnologie, costringe ad interpretazioni talvolta ampie, talvolta restrittive da parte della magistratura, con effetti deleteri: una delle conseguenze paradossali \u00e8 che difficilmente sarebbero sanzionabili provider di siti web pornografici o addirittura pedo-pornografici che abbiano la loro sede al di fuori del territorio della Repubblica (cfr. art. 5 c.p.).\nLe stesse norme portano ad una condanna o ad una assoluzione a seconda dell'orientamento del giudice che le interpreta. Si pensi che nel 2008, in base ad una interpretazione \"restrittiva\" di articoli del codice penale, riguardanti l'obbligo di registrazione presso il tribunale di ogni tipo di pubblicazione, che si \u00e8 esteso anche a qualsiasi sito internet (quantunque non concepito per tale utilizzo) lo storico Carlo Ruta venne condannato in quanto gestore di sito web per \"stampa clandestina\" in primo e secondo grado, fino a quando la Corte di cassazione ha pronunciato l'assoluzione.\nLa libert\u00e0 di stampa nella Costituzione repubblicana: l'art. 21.\nCon la Liberazione di Roma nel 1944 da parte delle truppe angloamericane, esplodono una serie di fermenti politici che covavano sotto la cenere imposta dalla censura fascista, e ogni idea politica presente tra i patrioti della Resistenza si esprime sotto forma di giornali stampati in fogli ciclostilati che vengono distribuiti o passati di mano in mano per le citt\u00e0 e le campagne.\nLa Costituzione italiana nasce nel 1947, ed \u00e8 il frutto di un'aperta dialettica tra gli schieramenti di destra e di sinistra.\nL'Articolo 21 della Costituzione italiana si trova nella Parte I che regola i \"Diritti e Doveri dei Cittadini\", al Titolo I sotto la voce \"Rapporti Civili\".\nSi ravvisano nel dettato costituzionale una riserva di legge e una riserva di giurisdizione:\nMotivazioni dei costituenti.\nIl particolare momento in cui ha operato la Costituente, all'uscita da un ventennio in cui la libert\u00e0 era stata soppressa, aveva spinto una larga maggioranza dei costituenti, con ampia intesa tra forze progressiste e moderate, ad individuare nella libert\u00e0 di stampa uno dei cardini del nuovo stato democratico. Le uniche riserve erano state quelle di un controllo delle manifestazioni contrarie al buon costume.\nLa tendenza, per\u00f2, prevalente era quella di considerare l'espressione solo in senso stretto come libert\u00e0 di produrre, senza censura preventiva, solo testi a stampa.\nL'art 21 e la \"libert\u00e0 d'antenna\".\nSulla base di questa visione restrittiva del diritto di manifestare liberamente il proprio pensiero una larga e trasversale parte delle forze politiche ha sempre trovato motivi per restringere la libert\u00e0 di espressione, giustificando la presenza di un monopolio della Rai in campo radiotelevisivo, adducendo il motivo che le frequenze disponibili sull'etere sono un numero relativamente limitato.\nA distanza di trent'anni dallo scontro tra le due opposte visioni affiora ora in modo chiaro che gli aspetti giuridici della questione furono, da una parte e dall'altra usati solo come pretesto per sostenere le proprie tesi. Con una spaccatura orizzontale dello schieramento politico i democristiani e i comunisti difesero ad oltranza il monopolio. Il Partito Repubblicano, tanto pi\u00f9 piccolo dal punto di vista di presenza parlamentare, prese netta posizione a favore dei principi di libert\u00e0 di trasmissione.\nLa chiave \"giuridica\" per ribaltare un rapporto politicamente squilibrato fu la possibilit\u00e0 di trasmissione televisiva via cavo, settore in cui la scarsit\u00e0 delle frequenze non era invocabile. Nel dibattito tenuto in occasione dei 35 anni di Telebiella, con un messaggio videoregistrato del ministro Paolo Gentiloni non ci sono state remore nell'ammettere che i sostenitori dell'applicazione liberal dell'articolo 21 avevano forzato la mano nel trovare un pretesto per sollevare la questione incidentale di costituzionalit\u00e0, (la corte rileva una sostanziale identit\u00e0 tra le motivazioni di remissione e quelle della difesa), ma altrettanto le motivazioni politiche dei partiti \"maggiori\" appaiono veramente inconsistenti. Sulla questione un governo Andreotti fu costretto alle dimissioni dal ritiro dell'appoggio esterno repubblicano, da cui l'espressione: \"Giulio Andreotti \u00e8 inciampato sul cavo di Telebiella\".\nDa allora \"Articolo 21\" \u00e8 diventata perci\u00f2 una locuzione che raggruppa associazioni che sostengono un concetto molto pi\u00f9 ampio dello stesso testo della Costituzione e che trovano il campo per una richiesta di un utilizzo delle nuove tecnologie pi\u00f9 \"liberal\".\nL'art. 21 nella Svizzera italofona.\nPer un caso fortuito, l'articolo 21 della legge federale svizzera riguarda la libert\u00e0 dell'arte. Poich\u00e9 in nome di essa la legge svizzera sul diritto d'autore \u00e8 molto pi\u00f9 permissiva di quella italiana (ad esempio per scaricare file musicali per scopi non commerciali), l'espressione \"articolo 21\" ha assunto valenze \"liberal\".\nLe leggi successive.\nNel 1948 fu emanata la nuova legge sulla stampa (legge 8 febbraio 1948 n. 47), che abrogava le disposizioni del passato regime. L'autorizzazione era sostituita dalla registrazione (art. 5). La legge stabiliva, tra l'altro, quali indicazioni obbligatorie devono apparire sugli stampati; definiva le prerogative del direttore responsabile e del proprietario (editore), fissava le regole per la registrazione delle pubblicazioni periodiche e conteneva norme afferenti il reato di diffamazione a mezzo stampa (responsabilit\u00e0 civile, riparazione pecuniaria).\nI giornalisti condannati per reati d'opinione.\nStanis Ruinas, direttore del \u201cPensiero Nazionale\u201d, periodico di \u201cex fascisti di sinistra\u201d, fu arrestato il 12 aprile 1950 a Roma per \u00abistigazione alla rivolta armata contro i poteri costituiti\u00bb: in due articoli (\"Ai comunisti\" e \"Insorgere contro il sanfedismo\") la Procura di Roma ritenne di rinvenire un invito al PCI ed agli ex fascisti saloini, alla ribellione contro il governo De Gasperi. Dopo quaranta giorni di detenzione a Regina Coeli, fu prosciolto in istruttoria per non aver commesso il fatto. \nPer altri articoli, alcuni firmati, altri non firmati ma dei quali rispondeva come direttore responsabile, il 16 febbraio 1953 Ruinas venne condannato dalla Corte di Assise di Roma, dopo una lunga serie di sette processi, a otto mesi di carcere per reati a mezzo stampa (\"vilipendio continuato al Governo\" e \"offese al Sommo Pontefice\"). Il giornalista non pot\u00e9 evitare di scontare quattro mesi e mezzo di carcere a causa di una precedente condanna penale a tre giorni di detenzione, con l'applicazione della condizionale, rimediata nel 1930 per un duello alla spada svoltosi a Carrara. Stanis Ruinas fu il primo giornalista della Repubblica Italiana a scontare una pena detentiva in carcere per reati a mezzo stampa.\nNel 1953 Guido Aristarco, direttore di \u00abCinema Nuovo\u00bb, e il critico Renzo Renzi furono condannati da un tribunale militare per vilipendio delle forze armate. La rivista aveva pubblicato un soggetto cinematografico firmato da Renzi, \"L'armata s'agap\u00f2\". In esso si criticava il comportamento dei soldati italiani nella campagna di Grecia del 1940-41. Arrestati, furono rinchiusi per un mese nel carcere militare di Peschiera del Garda.\nGiovannino Guareschi nel 1950 fu condannato con la condizionale a otto mesi di carcere nel processo per vilipendio al Capo dello Stato, Luigi Einaudi. Alcune vignette sul \"Candido\" avevano messo in risalto che Einaudi, sulle etichette del vino di sua produzione (un Nebbiolo), permetteva che venisse messa in evidenza la sua carica pubblica di \"senatore\". Guareschi non era l'autore materiale della vignetta (l'autore fu Carletto Manzoni), ma fu condannato in quanto direttore responsabile del periodico.\nNel 1954 poi Guareschi venne condannato per diffamazione (articolo 595 del codice penale italiano ed articolo art. 13 della legge 8 febbraio 1948, \"legge sulla stampa\") su denuncia dell'allora presidente del Consiglio Alcide De Gasperi. Divenuta esecutiva la sentenza, alla pena fu accumulata anche la precedente condanna ricevuta nel 1950 per vilipendio al Capo dello Stato. Guareschi venne recluso nel carcere di San Francesco del Prato a Parma, dove rimase per 409 giorni, pi\u00f9 altri sei mesi di libert\u00e0 vigilata ottenuta per buona condotta. Sempre per coerenza, rifiut\u00f2 in ogni momento di chiedere la grazia.\nNel 1955 Arrigo Benedetti, direttore del settimanale \u00abL'Espresso\u00bb, e il giornalista Manlio Cancogni, furono querelati dalla Societ\u00e0 generale immobiliare per un'inchiesta sulla speculazione edilizia a Roma. I due giornalisti furono assolti in primo grado. Ma al processo d'appello furono condannati a otto mesi di reclusione e 70.000 lire di multa (23 dicembre 1957).\nDirettore responsabile dell'organo nazionale di Potere operaio, fu arrestato il 25 novembre 1969 per apologia di reato e \"incitazione alla sovversione contro i poteri dello stato\". Fu rinchiuso ancora prima del processo: uno dei pochi casi di carcerazione preventiva per un reato a mezzo stampa. Le accuse facevano riferimento ai numeri 7 (29 ottobre-5 novembre 1969) e 8 (13-20 novembre 1969) di \u00abPotere operaio\u00bb. Processato per direttissima, venne condannato a un anno e cinque mesi di reclusione.\nIl terzo giornalista a finire in carcere (pochi giorni a Regina Coeli), per reati d'opinione nella seconda met\u00e0 del XX secolo fu Calogero Venezia, direttore del giornale satirico \"Il Male\". Alla fine degli anni settanta fu condannato per vilipendio della religione e di un capo di Stato estero (il Papa).\nNel dicembre 2001 Stefano Surace, da trent'anni residente a Parigi, torna in Italia per fare visita al fratello malato. Il 24 dicembre le forze dell'ordine lo arrestano in esecuzione di due condanne per diffamazione a mezzo stampa che egli ha subito per alcuni articoli scritti negli anni sessanta (1963 e 1966).\nAl tempo delle sentenze viveva gi\u00e0 in Francia da anni ed era ignaro della condanna, che scopre al momento del suo arresto.\nSurace, quasi settantenne, viene tradotto in carcere, dove inizia a scontare una pena di 2 anni, 6 mesi e 12 giorni. In sua difesa, alcune associazioni di diritti civili, il partito radicale, il quotidiano \"Libero\" di Vittorio Feltri si mobilitano. Nasce un caso, che viene ripreso anche dalla stampa internazionale.\nIl carcere viene sostituito con una detenzione domiciliare \"sui generis\": Surace \u00e8 ufficialmente agli arresti domiciliari, ma il giudice non predispone una stretta sorveglianza nei suoi confronti. Surace \"evade\" e fa quindi ritorno a Parigi. Successivamente la Francia respinge ogni richiesta di estradizione.\nNel 2002 Jannuzzi \u00e8 stato condannato in via definitiva a due anni e cinque mesi per articoli ritenuti diffamatori scritti negli anni novanta sui magistrati del caso Tortora. Il giornalista viene messo agli arresti domiciliari; successivamente ottiene la grazia da Carlo Azeglio Ciampi.\nEx direttore del \"Corriere di Caserta\", sconta nel 2010 43 giorni di carcere per \u201comesso controllo\u201d su una serie di articoli pubblicati sul quotidiano che aveva diretto.\nNel febbraio 2007 Sallusti pubblica sul quotidiano che dirige, \"Libero\", un articolo sotto lo pseudonimo \"Dreyfus\"\nin cui lancia delle accuse ad un magistrato. La storia \u00e8 quella di una ragazzina che sarebbe stata costretta ad abortire con il complice e burocratico assenso del togato. Successivamente pubblica un secondo articolo sulla vicenda scritto da un altro giornalista. Sallusti difende l'articolista non rivelando il suo nome e si assume la responsabilit\u00e0 di quanto era stato scritto. Nel 2011 viene condannato a 14 mesi per diffamazione a mezzo stampa (articolo 595 del codice penale italiano, \"Diffamazione\"). Sconta il primo mese agli arresti domiciliari, poi il presidente Giorgio Napolitano gli concede la grazia.\nNel 2013 Francesco Gangemi, direttore di un mensile a Reggio Calabria, \u00e8 finito in carcere per scontare una pena detentiva di due anni. Il suo giornale aveva pubblicato un'inchiesta sulla tangentopoli reggina del 1992; Gangemi era stato condannato per non aver rivelato le fonti. Malato a 79 anni, gli sono stati concessi gli arresti domiciliari.\nMul\u00e9, direttore del settimanale \"Panorama\", nel 2010 pubblica un'inchiesta firmata da Andrea Marcenaro su una vicenda di pretesi veleni interni alla Procura della Repubblica di Palermo. Dietro denuncia per diffamazione da parte del procuratore capo, nel 2013 entrambi vengono condannati, in primo grado: Marcenaro a un anno di reclusione senza la condizionale per diffamazione; Mul\u00e9 a otto mesi per omesso controllo.\nL'Italia nei rapporti sulla libert\u00e0 di stampa.\nL'Italia, dopo essere stata sempre indicata come \u00ablibera\u00bb (per quanto riguarda la libert\u00e0 di stampa) nell'annuale rapporto \"Freedom of the Press\", dell'istituto di ricerca statunitense Freedom House, nel 2004 \u00e8 stata invece considerata come un paese \u00abparzialmente libero\u00bb (\"partly free\") a causa di \"20 anni di amministrazione politica fallimentare\", della \"controversa legge Gasparri del 2004\" e della \"capacit\u00e0 del primo ministro di influenzare il servizio di trasmissione pubblica RAI, un conflitto di interessi tra i pi\u00f9 flagranti del mondo\".\nLa valutazione \u00e8 la risultante numerica di vari aspetti della libert\u00e0 di stampa, tra cui:\nNei rapporti del 2005 e del 2006 il giudizio sulla libert\u00e0 di stampa subisce un'ulteriore riduzione, con l'aumento delle influenze politiche da 11 a 13 punti e il totale che sale da 33 a 35 punti\nNel 2007-2008 il valore di sintesi determinato dalla \u00abFreedom House\u00bb \u00e8 ritornato ad essere inferiore a 30 (per la precisione 29), ma nel 2009 \u00e8 cresciuto di nuovo a 32, facendo scivolare l'Italia nel gruppo dei paesi semiliberi.\nLa libert\u00e0 di espressione e la libert\u00e0 di stampa sono garantite dalla costituzione italiana. Nel luglio 2005 il Parlamento ha votato per l'abolizione della condanna a pene detentive in seguito al reato di diffamazione a mezzo stampa, ma gli emendamenti non sono stati tramutati in leggi dello stato.\nAlcuni uomini politici hanno promosso cause legali per diffamazione contro vari giornalisti nel 2004; nel febbraio di quell'anno, il giornalista Massimiliano Melilli \u00e8 stato condannato a 18 mesi di prigione ed a una multa di 100.000 euro.\nD'altra parte anche un politico, nello stesso anno, \u00e8 stato arrestato per diffamazione a mezzo stampa: \u00e8 il caso del senatore di Forza Italia Lino Jannuzzi, colpevole di aver pubblicato un articolo su un presunto summit internazionale segreto con magistrati e politici che avrebbero definito la strategia per arrestare Silvio Berlusconi. Jannuzzi, che ammise di essersi inventato tutto, venne condannato a 2 anni e 4 mesi di reclusione, salvo essere poi graziato dal Presidente della Repubblica, Carlo Azeglio Ciampi.\nNel dicembre 2004, i giornalisti del Corriere della Sera, protestarono per la crescente interferenza dell'editore e per le pressioni subite dagli azionisti di maggioranza. Il proprietario \u00e8 il gruppo Rizzoli Corriere della Sera, la cui quota di maggioranza \u00e8 detenuta da alcuni grandi gruppi industriali, riuniti in un patto di sindacato.\nSecondo il rapporto 2008 di \"Reporters sans fronti\u00e8res\" (RSF), uno dei maggiori organismi internazionali per la difesa della libert\u00e0 di stampa, l'Italia si pone al 44\u00ba posto (su 173) nel mondo. Sebbene in calo rispetto al 2007, quando occupava la 35\u00aa posizione, il Paese si pone ad un livello paragonabile a quello di altre democrazie occidentali come la Spagna (39\u00aa con un coefficiente di 8), la Francia (35\u00aa con 7,67) detentrice del \"record\" europeo degli interventi giudiziari e di polizia in materia di segretezza delle fonti, con 5 perquisizioni e 4 convocazioni di giornalisti, gli Stati Uniti (al 41\u00ba posto) e Israele (a quota 46).\nNonostante ci\u00f2, l'Italia \u00e8 uno dei paesi europei pi\u00f9 soggetti alla censura: molti sono i casi documentati.\nVi sono inoltre numerose proposte per regolamentare l'uso di Internet.\nNel 2009 Freedom House ha indicato l'Italia come l'unica nazione dell'Unione Europea \u00abparzialmente libera\u00bb (\"partly free\") nel periodo 2004-2006, tornando \u00ablibera\u00bb nel periodo 2007-2008 e nuovamente \u00abparzialmente libera\u00bb dal 2009 al 2012.\nIl rapporto \"Freedom House\" del 2004.\nIn Italia, nel 2004 era presidente del consiglio Silvio Berlusconi. Berlusconi \u00e8 proprietario del primo gruppo televisivo privato del Paese, nonch\u00e9 della prima casa editrice nazionale. Il rapporto evidenzia la capacit\u00e0 del primo ministro di influenzare anche il servizio di trasmissione pubblica. Il suo partito politico, infatti, ha dei rappresentanti nella Commissione parlamentare di Vigilanza sulla RAI.\nL'Osservatorio di Pavia, un ente indipendente che analizza i media, calcolava che nel febbraio 2004, Berlusconi occupava il 42 % del tempo totale dedicato ai politici dalle varie televisioni.\nNel luglio 2004 \u00e8 stata approvata la legge sul conflitto di interessi, per risolvere le contraddizioni tra la posizione di Silvio Berlusconi come Presidente del Consiglio e quella di proprietario dei media. Anche se la legge in teoria limita il controllo dei politici sulle loro propriet\u00e0, non fa loro divieto di possedere compagnie mediatiche (a differenza degli USA, dove il controllo dei media \u00e8 interdetto ai politici e dove al Presidente si applica il \"blind trust\").\nNell'aprile del 2004, il parlamento approvava una riforma delle leggi che regolamentano l'emittenza radiotelevisiva, nota come \"legge Gasparri\", che introduce alcuni cambiamenti come l'ingiunzione ad alcuni canali di passare alla diffusione per via digitale terrestre e la privatizzazione parziale della RAI. La legge venne rinviata alle Camera dal Presidente Carlo Azeglio Ciampi, nel dicembre 2003.\nAnche se successivamente la legge venne rivista con l'aggiunta di una clausola che limita il massimo introito che un singolo conglomerato dei media pu\u00f2 guadagnare, essa escludeva i guadagni derivati dal possedere agenzie di raccolta pubblicitaria, case di produzione e distribuzione cinematografica oppure discografiche.\nLa legge permette anche al canale Retequattro di continuare la diffusione per via analogica terrestre. Il decreto \u00e8 in contrasto con una sentenza del 2002 della Corte costituzionale che imponeva a Retequattro di interrompere la diffusione \"soltanto analogica\" nel gennaio del 2004, in modo da liberare spazi alla concorrenza, sia sotto forma di frequenze terrestri che di quote di pubblicit\u00e0.\nSentenza della Corte Europea sul caso Europa 7.\nNel gennaio 2008, rispondendo a 10 domande poste dal Consiglio di Stato a proposito dell'irrisolta vicenda di Europa 7, la Corte Europea sancisce:\nIl rapporto \"Demonishing the media\" del 2018.\nSecondo il rapporto \"Demonishing the media\" realizzato nel 2018 dall'organizzazione britannica \u00abIndex on Censorship\u00bb, l'Italia \u00e8 stato il primo Paese in Europa per numero di aggressioni fisiche e intimidazioni segnalate nei confronti dei giornalisti, in modo particolare da parte di privati cittadini e della criminalit\u00e0 organizzata.\nClassifica 2020 di \"Reporter Without Borders\".\nLa classifica 2020 realizzata da \"Reporter Without Borders\" in merito alla libert\u00e0 di stampa nel mondo vide l\u2019Italia al 41\u00ba posto dietro a tutte le altre maggiori potenze europee."}
{"id": "527260", "revid": "114445816", "url": "https://it.wikipedia.org/wiki?curid=527260", "title": "Daniele Mei", "text": "Insieme ad un gruppo di dj ha creato in Italia il genere \"Musica afro\".\nBiografia.\nMeo inizia la carriera di dj nel 1976, non in discoteca, ma in una delle prime radio libere italiane: \"Radio Etere\". In poco tempo, grazie alla sua conoscenza musicale e ai programmi che inventa o che conduce, diventa conosciuto in tutta Italia (allora una radio copriva il territorio nazionale con solo un ripetitore).\nLa carriera come dj in discoteca inizia nel 1977, prima a Bologna al club \"Le True\" poi vicino a Ferrara nella discoteca Arlecchino. A 15 per la prima volta va alla Baia degli Angeli dove regnano due grandi dj americani: il duo \"Bob &amp; Tom\". In quegli anni Meo conosce altri dj abili nel mix: Miki, Daniele Baldelli, Mozart, Rubens e l'Ebreo. Nel 1978 lavora al Pap di Baricella, nel bolognese. In questo locale non di punta avviene la svolta nella carriera di Meo: infatti alla fine del 1978 Meo, insieme a Bibi Ballandi e Michele Torpedine, il primo proprietario, il secondo direttore della discoteca Pap, decidono di trasformare il locale in qualcosa di veramente nuovo e innovativo, e nasce il Chicago. In tutte le citt\u00e0 appaiono striscioni con la pubblicit\u00e0: \"Chicago, dj l'Ebreo - dj Spranga - dj Meo\" La discoteca in poco tempo diventa un culto e viene frequentata da gente che arriva da tutta Italia.\nMeo non resta molto tempo al Chicago e diventa spalla di Rubens in una discoteca sul Lago di Garda chiamata Les Cigales, che \u00e8 diretta concorrente di un altro locale culto, il Cosmic (che durer\u00e0 solo dal 1979 al 1984) i cui dj sono Daniele Baldelli e T.B.C. In quegli anni (1980/81) nella riviera Riminese apre una nuova discoteca che la storia consacrer\u00e0 come la pi\u00f9 famosa discoteca afro d'Italia: il Melody Mecca. Nel 1982 Meo ritrova il suo \"maestro\" Bob e lo sostituisce in una discoteca dal nome Bobbery a Gradara (Ps). Nel 1983 Meo fa il suo primo ingresso alla Mecca.\nNel 1985 incide il suo primo disco: \"Fine Corsa\"; il disco si riveler\u00e0 un successo e in quegli anni scaler\u00e0 le classifiche italiane ed internazionali. In quel periodo lavora alla Mecca saltuariamente, alternandola ai vari Afroraduni in tutta Italia.\nNel 1987 lascia la Mecca e la musica Afro ed \u00e8 l'artefice insieme ad un paio di dj dell'arrivo della musica house in Italia. Nel 1989 ritorna alla Mecca e vi resta per ben dieci anni, fino a settembre del 1999. Il 18 settembre 1999 Meo insieme a dj EBREO, dj PERY e dj Fabrizio Fattori inizia l'avventura del Jama\u00e8 prima poi del Mamamia: Alla professione di dj, Meo, ha sempre alternato quella di musicista producendo moltissimi dischi come MEO - GLOBAL VILLAGE - MEIDA GABEN\nDa Febbraio 2006 a Dicembre 2011 \u00e8 stato ospite fisso insieme a dj Fabrizio Fattori nella trasmissione radiofonica World Music FM condotta da Viola Venturini (in precedenza gi\u00e0 condotta da Francesca Paris Elisa Semprini e Araiz Melendez Elisa Cenni) in onda su Radio Icaro di Rimini, programma ideato da Fabrizio Inti dedicato principalmente ai nuovi suoni e ritmi della musica afro fino all'attuale World Musica.\nCollabora con il musicista Iro Pagano\nDiscografia.\nDualismo Sound EP Italy (2019)"}
{"id": "527267", "revid": "1318658", "url": "https://it.wikipedia.org/wiki?curid=527267", "title": "Chiostro", "text": "Il chiostro \u00e8 una parte costitutiva di un convento, un monastero o un'abbazia, consistente in un'area centrale scoperta circondata da corridoi coperti, da cui si accede ai principali locali conventuali.\nI primi esempi di chiostri si trovano in edifici usati da monaci dell'ordine di San Benedetto o loro derivazioni, durante il medioevo. Anche altri ordini religiosi monastici o non monastici possono costruire o usare chiostri; in alcuni casi possono assumere forme e collocazioni inusuali a seconda delle necessit\u00e0 della comunit\u00e0 che lo usa.\nEtimologia.\nIl chiostro come edificio specializzato non \u00e8 esplicitamente menzionato dalla regola di San Benedetto, al contrario della maggioranza degli edifici che compongono un monastero.\nIl termine deriva da \"claustrum\", cio\u00e8 \"serratura\", termine latino usato per indicare la separazione dei monaci dal secolo, e, estensivamente, monastero. (il latinismo \"clausura\" \u00e8 di uso tipicamente italiano).\nL'identificazione del \"claustrum\" con il termine italiano moderno \"chiostro\", cio\u00e8 un cortile attorno a cui si dispongono tutti gli altri elementi costituenti l'abbazia (chiesa, sala capitolare, lavabo etc), \u00e8 posteriore. Il motivo di questa identificazione \u00e8 probabilmente la centralit\u00e0 dell'edificio, sia in senso architettonico - tutti gli edifici monastici si articolano intorno al chiostro - sia nel senso della grande importanza di questo spazio nella vita monastica.\nIl tedesco \"Kloster\" significa \"convento\" o \"monastero\", l'inglese \"cloister\" ha come primo significato \"clausura\". La parola \u00e8 di conseguenza usata in numerose espressioni che alludono antonomasticamente alla vita religiosa (la vita \"claustrale\" - ritirarsi all'ombra del \"chiostro\")\nStruttura architettonica.\nIl chiostro \u00e8 caratterizzato da uno spazio a cielo aperto, generalmente quadrato o rettangolare, circondato su pi\u00f9 lati da corridoi coperti, che si aprono sullo spazio centrale con una serie di arcate. Nonostante le analogie in pianta il tipo architettonico del chiostro si differenzia nettamente da quello del quadriportico, molto diffuso nell'architettura romana e paleocristiana.\nElementi distintivi del chiostro in Occidente sono infatti la separazione fisica dei corridoi coperti dallo spazio \"sub divo\" mediante muretti bassi con pochi accessi ottenuti con interruzioni del muretto, e la conseguente riduzione della luce libera delle arcate, sostenute da colonnette di altezza ridotta. Intorno al chiostro si dispongono in relativa libert\u00e0 gli altri edifici necessari alla vita dei monaci.\nGeneralmente la chiesa (orientata sull'asse est-ovest) copre con le sue strutture pi\u00f9 alte degli altri corpi di fabbrica il lato nord, proteggendo il chiostro dai venti invernali; le porte di accesso alla chiesa si aprono quindi alle due estremit\u00e0 del lato nord, quella ad est \u00e8 generalmente la pi\u00f9 frequentata, quella ad ovest usata per entrare processionalmente in occasioni particolarmente solenni. La sala capitolare \u00e8 frequentemente disposta sul lato est, il pi\u00f9 vicino possibile al coro della chiesa; su questo lato si trovano gli altri locali di raduno; il \"locutorium\", il locale riscaldato, ecc.\nSul lato opposto alla chiesa si apriva generalmente il refettorio, all'esterno del quale, spesso in un angolo del colonnato, si trovava il lavabo. Spesso un giardino veniva ricavato nella superficie a cielo aperto al centro del chiostro; dove l'approvvigionamento idrico era problematico vi si costruiva spesso, secondo il modello romano, una cisterna per l'acqua piovana nel sottosuolo, che veniva alimentata dalle grondaie. Poich\u00e9 gran parte della vita dei monaci veniva trascorsa nel chiostro, in quanto non era permesso rimanere nel dormitorio n\u00e9 negli altri edifici di servizio fuori dalle ore stabilite, i corridoi erano usati per leggere, talvolta come scriptorium, vi si trovava il seggio dell'Abate (in genere nel lato nord, il pi\u00f9 solat\u00eco) e quello del priore dei novizi. In alcuni monasteri le tombe degli abati si trovavano nei corridoi del chiostro, o (come a Villers) nello spazio \"sub divo\".\nVi sono abbazie di grandi dimensioni in cui si trovano esempi di chiostri a pi\u00f9 livelli, o pi\u00f9 di un chiostro. Nell'architettura rinascimentale e barocca il chiostro non perse di importanza e anzi si caratterizza come uno degli elementi pi\u00f9 stabili dal punto di vista architetturale.\nGuillaume Durand de Mende (Guglielmo Durante), giurista e vescovo del XIII secolo, nel suo \"Manuale per comprendere il significato simbolico delle cattedrali e delle chiese\", scrisse: \"Il chiostro, come afferma Riccardo, vescovo di Cremona (\"in Mitrali\"), ha preso la sua origine dal luogo ove vegliavano e dormivano i leviti, intorno al tabernacolo, o dal sagrato dei preti, o dal portico che era davanti al tempio di Salomone. Il Signore comand\u00f2 infatti a Mos\u00e8 di non contare i leviti nel censimento che egli fece della moltitudine del popolo, ma di assegnarli al tabernacolo della testimonianza, per portarlo e sorvegliarlo. A causa di questo precetto del Signore i chierici, nella chiesa, devono essere separati dai laici mentre essi celebrano i santi misteri.[...] Infine, come il tempio rappresenta la Chiesa trionfante, cos\u00ec il chiostro \u00e8 la figura del Paradiso celeste, dove si avr\u00e0 un solo e un unico cuore nell'amore e nella volont\u00e0 di Dio e dove si posseder\u00e0 tutto in comune, perch\u00e9 ci\u00f2 che uno avr\u00e0 in meno in se stesso, si rallegrer\u00e0 di averlo in un altro, giacch\u00e9 Dio sar\u00e0 tutto per tutti\"."}
{"id": "527273", "revid": "2056951", "url": "https://it.wikipedia.org/wiki?curid=527273", "title": "Scudo (araldica)", "text": "Uno scudo in araldica, \u00e8 il supporto fisico dello stemma ed elemento centrale delle armi.\nCaratteristiche generali.\nNella panoplia che costituisce il blasone, lo scudo propriamente detto rappresenta lo strumento di difesa dell'uomo d'armi. Le armi sono generalmente raffigurate su uno scudo, ma i supporti possono essere i pi\u00f9 vari: una veste, come la tunica dell'araldo, un elemento architettonico, come un pannello murale, un oggetto domestico, come un piatto o una posata ... In questi casi, la forma del contorno \u00e8 quella del supporto.\nLa creazione di uno stemma su uno scudo araldico comporta, come elemento essenziale, in disegno del campo dello scudo sul quale possono, ma non necessariamente, essere raffigurati uno o pi\u00f9 carichi araldici.\nTavola di aspettazione.\nPer \"tavola di aspettazione\" si intende la forma geometrica dello scudo nel suo insieme, o di una delle sue parti, o eventualmente di una pezza onorevole, intesa come la superficie che aspetta il disegno delle armi (il campo, e le pezze e le figure eventuali). La tavola di aspettazione pu\u00f2 essere l'oggetto di una partizione preesistente, nel caso di armi composte.\nSi materializza con la sua forma geometrica e le sue possibili suddivisioni, nelle quali sono rappresentate delle armi. Lo scudo pu\u00f2 avere diverse forme, a seconda dell'origine della sua prima rappresentazione.\nLa tavola di aspettazione indica anche lo scudo dell'aspirante che ha appena ricevuto la sua panoplia da combattimento, ma non ha ancora composto le sue armi. Il suo scudo \u00e8 allora in attesa di essere dotato di armi. Questa situazione pu\u00f2 essere simboleggiata da uno scudo d'argento (in cui il bianco indica una assenza, e rappresenta lo spazio da riempire), o meglio ancora da uno scudo d'acciaio, che simboleggia sia la superficie del metallo non ancora dipinto, sia la sua capacit\u00e0 di servire da specchio metallico, pronto a riflettere l'immagine di chi vi si avvicina. La \"tavola di aspettazione\" si incontra di frequente nell'araldica militare italiana per gli stemmi dei reparti di nuova costituzione che non possono ancora esibire simboli commemorativi di azioni belliche o campagne militari vissute.\nNelle grandi armi, la tavola di aspettazione pu\u00f2 anche corrispondere alla posizione riservata ad antenati le cui armi siano sconosciute. In questo caso, lo spazio \u00e8 lasciato del colore di fondo (superficie non colorata), o in acciaio.\nL'elaborazione di uno scudo completo di armi comincia quindi simbolicamente con il tracciare la tavola di aspettazione.\nForma dello scudo.\nLo scudo oggetto del blasone \u00e8 di disegno diverso in base al luogo ed all'epoca di origine, e pu\u00f2 avere forme pi\u00f9 o meno fantasiose (vedi a fronte).\nLe forme possono essere le pi\u00f9 fantasiose, senza essere fissate dalla tradizione, come lo scudo delimitato da arabeschi (di rosso) che l'araldica francese attribu\u00ec alle colonie dell'Africa del Nord.\nAlcune osservazioni sulle forme citate:\nSi deve notare che la forma dello scudo, poich\u00e9 riguarda esclusivamente il disegno dello stemma, di norma non compare nella blasonatura, in quanto irrilevante nell'identificazione dello stemma stesso. Solo in casi del tutto particolari viene blasonata la forma dello scudo, e ci\u00f2 accade perch\u00e9 anche la forma fa parte della concessione originale dello stemma.\nNote:\nDivisioni e regioni.\nIl disegno delle figure geometriche pu\u00f2 essere fatto su scudi di qualunque forma (o, pi\u00f9 in generale, per qualunque forma abbia la tavola di aspettazione). La posizione delle linee deve adeguarsi alla forma della tavola di aspettazione, in modo tale che le nove regioni ottenute risultino equilibrate.\nQueste linee, unite alle linee principali delle partizioni, permettono di disegnare le pezze onorevoli e di posizionare le figure.\nOrganizzazione dello scudo (punti dello scudo).\nPer facilitare il posizionamento sullo scudo, questo \u00e8 diviso in 9 zone dette \"punti dello scudo\". Questi punti sono identificati da nomi, che variano di poco a seconda degli autori, fatta eccezione per il \u00abpunto del centro\u00bb (5) detto anche \u00abcuore\u00bb o \u00ababisso\u00bb.\nAltri due punti, citati da tutti, sono il \u00abpunto d'onore\u00bb (A) e l'\u00abombelico\u00bb (\u03a9). Ma se per alcuni si tratta di una superficie equivalente ai precedenti, posta a cavallo di 2 zone (vedi il disegno), per altri si tratta di punti in senso geometrico, posti al centro delle linee di separazione 2-5 e 5-8.\nIndipendentemente dagli autori, vi sono denominazioni simmetriche tra 1 e 3, 4 e 6, 7 e 9 in cui a \"destra\" per 1, 4 e 7 corrisponde a \"sinistra\" per 3, 6 e 9. In araldica, la sinistra e la destra sono quelle di chi porta lo scudo.\nQueste differenze di vocabolario o di definizione non hanno conseguenze pratiche sulla blasonatura, il che spiega perch\u00e9 tali differenze rimangano."}
{"id": "527278", "revid": "767487", "url": "https://it.wikipedia.org/wiki?curid=527278", "title": "Fanny (film 1933)", "text": "Fanny \u00e8 un film del 1933 diretto dal regista Mario Almirante.\nProduzione.\nGirato negli stabilimenti Cines con la registrazione sonora R.C.A. Photophone, curata dal tecnico del suono Pietro Rossi, con il soggetto tratto dalla commedia di Marcel Pagnol, sceneggiata da Matarazzo e De Stefani, il film usc\u00ec nelle sale nell'ottobre del 1933.\nAccoglienza.\nFilippo Sacchi, nelle pagine de \"Il Corriere della Sera\", del 19 ottobre 1933 \u00ab De Sanctis e Picasso bastano a legare l'interesse e, in pi\u00f9 di un punto l'emozione del pubblico. Specie nell'episodio finale raggiungono entrambi dei forti effetti. Naturalmente si tratta di effetti esclusivamente teatrali. Qui non c'\u00e8 stato nemmeno il pi\u00f9 tiepido tentativo da parte del direttore Almirante di inquadrare cinematograficamente la loro azione \u00bb"}
{"id": "527280", "revid": "729019", "url": "https://it.wikipedia.org/wiki?curid=527280", "title": "Guerra della Grande Alleanza", "text": "La guerra della Grande Alleanza, detta anche guerra dei Nove Anni o guerra della Lega d'Augusta o guerra di successione del Palatinato, fu un vasto conflitto svoltosi tra il 1688 e il 1697 prevalentemente nell'Europa continentale, ma che coinvolse anche come teatri secondari l'Irlanda ed il Nord America. Essa si colloca nel contesto della grande sfida fra la casata dei Borbone e quella degli Asburgo, nonch\u00e9 del lungo duello personale tra Guglielmo III e Luigi XIV.\nStoria.\nCon la ratifica del Trattato di Nimega, che pose fine alla guerra franco-olandese (1672-1678), Luigi XIV minacci\u00f2 di assicurarsi una stabile egemonia sull'Europa. Tuttavia, dal 1680 il Sacro Romano Impero, sotto la guida dell'imperatore Leopoldo I, aveva iniziato a riguadagnare prestigio ed autorit\u00e0, in particolare grazie alla vittoriosa campagna militare condotta nei Balcani contro l'Impero ottomano. Questo successo spinse Leopoldo ed i suoi alleati - vari principati tedeschi, la Spagna e la Svezia - a formare il 9 giugno 1686 un'alleanza difensiva, detta Lega di Augusta, in opposizione alla Francia.\nIl 5 novembre del 1688, in risposta al pressante invito di sette uomini politici inglesi, l'olandese Guglielmo d'Orange attravers\u00f2 la Manica con una potente flotta ed invase l'Inghilterra dando inizio alla Gloriosa rivoluzione e alla conseguente deposizione di Giacomo II. Divenuto ora re d'Inghilterra, oltre che \"Statolder\" (letteralmente \"reggitore dello Stato\") delle Province Unite, Guglielmo fu in grado cos\u00ec di formare quella coalizione anti-francese che da lungo tempo aveva ponderato. Il 12 maggio 1689 Guglielmo III e Leopoldo I inaugurarono la Grande Alleanza con l'intento di riportare la Francia ai precedenti confini designati dalla pace di Vestfalia.\nAll'indomani dell'attacco francese al Palatinato, regione europea situata a cavallo tra Francia e Germania, anche il Ducato di Savoia (che firmer\u00e0 un trattato separato con la Francia prima della fine della guerra ottenendo la restituzione di Pinerolo e i comuni sulla sponda destra della Val Chisone fino a Perosa, la cui occupazione francese risaliva al 1630) si un\u00ec alla Grande Alleanza. Le battaglie si protrassero per nove anni in diverse regioni europee, generalmente a favore degli eserciti francesi, per sfociare nel Trattato di Rijswijk del 1697. La pace fu siglata da Luigi XIV perch\u00e9 la Francia non riusciva pi\u00f9 a sostenere le enormi spese belliche. Con la pace di Rijswijk il re perse tutte le terre conquistate, tranne l'Alsazia e Strasburgo e qualche citt\u00e0 in Catalogna, ma recuper\u00f2 Pondich\u00e9ry in India dagli Olandesi.\nCronologia della guerra.\n1688\n1689\n1690\n1691\n1692\n1693\n1694\n1695\n1696\n1697"}
{"id": "527289", "revid": "240277", "url": "https://it.wikipedia.org/wiki?curid=527289", "title": "Richard Cumberland (drammaturgo)", "text": "Nel 1780 gli fu dato l'incarico di svolgere alcune missioni politiche in Spagna e nel Portogallo, ma sprec\u00f2 in un nonnulla le sue ricchezze e fu costretto a dedicarsi alle lettere per guadagnarsi da vivere.\nScrisse alcune opere teatrali, di genere sentimentale, tra le quali \nFu autore anche della sua autobiografia \"Memorie della mia vita\" (1807), considerata dai critici poco veritiera.\nOpere.\nTra le sue commedie si trovano:\nAltri lavori realizzati nel corso della sua vita furono:\nLe sue opere postume (pubblicate in due volumi nel 1813) includono:"}
{"id": "527290", "revid": "339392", "url": "https://it.wikipedia.org/wiki?curid=527290", "title": "Yuriy Yekhanurov", "text": ""}
{"id": "527291", "revid": "1305772", "url": "https://it.wikipedia.org/wiki?curid=527291", "title": "Pietro Perlingieri", "text": "Biografia.\nFiglio di Giovanni Perlingieri (1906-1972), membro dell'assemblea costituente e deputato, si laurea con lode in giurisprudenza all'Universit\u00e0 di Napoli nel 1959. Inizia l'attivit\u00e0 come assistente volontario. Nominato assistente straordinario, consegue la libera docenza per meriti speciali e, successivamente, supera il concorso di professore ordinario. A 28 anni \u00e8 il pi\u00f9 giovane rettore d'Italia, guidando l'Universit\u00e0 di Camerino. \u00c8 stato promotore dell'istituzione della Scuola di specializzazione in diritto civile (gi\u00e0 Scuola di perfezionamento) dell'ateneo, rivestendone il ruolo di direttore sino al 1994, data nella quale \u00e8 stato eletto senatore della Repubblica per il Partito Popolare Italiano.\nHa insegnato diritto civile e teoria dell'interpretazione presso la facolt\u00e0 di economia dell'Universit\u00e0 degli Studi del Sannio (Benevento), della quale \u00e8 stato rettore e preside; ha insegnato inoltre in altre universit\u00e0 italiane, tra le quali Roma (La Sapienza e LUISS Guido Carli), Bari, Torino, Napoli (Federico II), Salerno, nonch\u00e9 all'Universit\u00e0 di Camerino e all'Universit\u00e0 del Molise delle quali \u00e8 stato rettore.\nDal 1976 al 1981 \u00e8 stato componente del Consiglio Superiore della Magistratura di nomina parlamentare; nel 1983 \u00e8 stato eletto al Consiglio Universitario Nazionale quale rappresentante dei professori ordinari e straordinari delle facolt\u00e0 di giurisprudenza.\nAvvocato, iscritto all'elenco speciale annesso all'albo dei giornalisti (dedicato a coloro che \"non esercitando l'attivit\u00e0 di giornalista\" desiderino \"assumere la carica di direttore responsabile\" di testate \"a carattere tecnico, professionale o scientifico\"), \u00e8 stato presidente della casa editrice E.S.I. - Edizioni Scientifiche Italiane di Napoli, condirettore della rivista \"Diritto e giurisprudenza\" (dal 1969 al 1979); fondatore, rispettivamente nel gennaio 1980 e nel gennaio del 1990, della \"Rassegna di diritto civile\" e della \"Rivista giuridica del Molise e del Sannio\" delle quali \u00e8 direttore; membro del comitato scientifico della \"Rivista di diritto dell'impresa\" e di \"Legalita e giustizia\".\n\u00c8 stato membro del direttivo del Centro nazionale di prevenzione e di difesa sociale di Milano e del Comitato scientifico della Fondazione Idis-Citt\u00e0 della Scienza di Napoli. Fondatore e coordinatore del dottorato di ricerca su \"I problemi civilistici della persona\".\nEsponente del personalismo, si \u00e8 profuso nella dottrina del \"diritto civile nella legalit\u00e0 costituzionale\", che ha esercitato influenza sulla riflessione dottrinale giurisprudenziale italiana ed estera. \n\u00c8 direttore di trattati e commentari, tra i quali il trattato di diritto civile del Consiglio Nazionale del Notariato e la collana Legislazione civile annotata. Cura un Manuale di diritto civile.\n\u00c8 stato altres\u00ec promotore e socio fondatore (in Roma l'8 luglio 2003) della Societ\u00e0 italiana degli studiosi del diritto civile, associazione senza scopo di lucro volta alla promozione dello studio del diritto e della collaborazione scientifica fra gli studiosi del diritto civile.\nInoltre per quanto concerne gli incarichi e uffici ricoperti nella legislatura:\nNel 2010 \u00e8 stato nominato professore emerito di diritto civile dal Ministro dell'istruzione, dell'universit\u00e0 e della ricerca.\nPubblicazioni.\n\u00c8 autore di pi\u00f9 di 600 pubblicazioni di diritto civile, teoria dell'interpretazione e delle fonti e diritto costituzionale.\nTra le monografie:\nAlcune monografie sono state tradotte in altri paesi, tra i quali Germania, Spagna e Brasile.\nRaccolgono altri scritti i volumi"}
{"id": "527296", "revid": "1543377", "url": "https://it.wikipedia.org/wiki?curid=527296", "title": "Richard Cumberland (filosofo)", "text": "Nel 1672, pubblic\u00f2 la sua opera principale, \"De legibus naturae\", in cui avall\u00f2 l'utilitarismo opponendosi all'egoismo etico di Thomas Hobbes. Fu un membro del movimento latitudinario insieme al suo amico Ezechia Burton e fu molto vicino ai platonici di Cambridge, un gruppo di filosofi ecclesiastici sorto intorno all'Universit\u00e0 di Cambridge a met\u00e0 del XVII secolo.\nBiografia.\nNacque nella parrocchia civile di St Ann, vicino Aldersgate, dove suo padre era un sarto. Studi\u00f2 alla St Paul's School di Londra, dove fece la conoscenza di Samuel Pepys, e, dal 1649, al Magdalene College di Cambridge, dove ottenne una borsa di studio. Si laure\u00f2 nel 1653, e consegu\u00ec il \"Master of Arts\" nel 1656. \nTra i suoi amici pi\u00f9 stretti di quel periodo vi erano Ezechia Burton, Samuel Morland, che si distinse come matematico, e Orlando Bridgeman. Fu prelato anglicano e vescovo di Peterborough.\n\"De legibus naturae\".\nNel 1672, all'et\u00e0 di quarant'anni, pubblic\u00f2 il suo primo lavoro, intitolato \"De legibus naturae\", dedicato a Sir Orlando Bridgeman. In questa opera, con una forte vena polemica nei confronti delle teorie di Thomas Hobbes, espose una nuova dottrina morale costruita sul principio della \"benevolentia universalis\", ossia sulla possibilit\u00e0 reale e pratica di poter realizzare il maggior bene possibile per l'intera umanit\u00e0, fornendo quindi le basi per l'etica utilitaristica inglese."}
{"id": "527302", "revid": "1305772", "url": "https://it.wikipedia.org/wiki?curid=527302", "title": "Richard Cumberland", "text": ""}
{"id": "527303", "revid": "729019", "url": "https://it.wikipedia.org/wiki?curid=527303", "title": "Sukhoi R", "text": "Il Sukhoi R o semplicemente R, designato dall'Aeronautica sovietica Sukhoi Su-17 (denominazione riusata per il Sukhoi Su-17 \"Fitter\"), \u00e8 un intercettore sperimentale monoposto progettato dall'ufficio tecnico di Suchoj. Possedeva un'ala supersonica con freccia di 50\u00b0.\nQuesto apparecchio venne concepito in accordo con la direttive del Consiglio dei Ministri per la costruzione di un caccia a getto per l'Unione Sovietica. L'ufficio tecnico ritenne che l'apparecchio potesse raggiungere la velocit\u00e0 del suono, poteva essere impiegato per la ricerca sul volo alto subsonico e transonico, oppure come prototipo per un caccia avanzato.\nNel dicembre del 1948 una commissione apposita approv\u00f2 il modello in scala uno a uno, battezzandolo con la sigla Su-17. iniziarono cos\u00ec i lavori sul prototipo, che possedeva anche una cabina pressurizzata (o meglio la parte anteriore della fusoliera) staccabile in volo per emergenza. Avrebbe dovuto essere armato anche con due cannoni Nudel'man N-37. Nell'estate successiva (1949) l'aereo era pronto per le prove di volo e fu spedito sulla pista dove il pilota collaudatore Sergej Anochin esegu\u00ec vari collaudi a terra, in particolare rullaggi ad alta velocit\u00e0. Ma il brutto incidente con il Sukhoj P (o Su-15) fece terminare anche i lavori sull'R. Cos\u00ec l'aereo venne tolto dalla pista e presto anche l'ufficio tecnico venne chiuso.\nLa fusoliera.\nL'aeroplano era interamente in metallo, montava un'ala monoplana a freccia. La fusoliera era composta di tre sottosezioni, la prima delle quali ospitava come visto sopra la cabina pressurizzata del pilota. Il cupolino si apriva lateralmente, mentre la parte fissa aveva un parabrezza di un centimetro di spessore. Bisognava aprire il cupolino prima di poter usare il seggiolino eiettabile, infatti un sistema elettronico escludeva l'armamento del seggiolino stesso, nel caso in cui il cupolino fosse chiuso.\nLe paratie a protezione dell'abitacolo erano tre frontali e due posteriori e potevano raggiungere lo spessore di 3,8\u00a0cm. Il peso totale dell'armatura, compreso il parabrezza era di 141,39\u00a0kg.\nCome sempre, la pressurizzazione e il condizionamento dell'abitacolo avvenivano mediante aria spillata dal compressore del motore, un Lyul'ka TR-3A. Il sistema teneva l'abitacolo a 65\u00a0kg/m\u00b2 di pressione sino ai 7.000\u00a0m, mentre manteneva una differenza di pressione con l'esterno di 30\u00a0kg/m\u00b2 oltre questa quota.\nCome accennato pi\u00f9 sopra, la sezione anteriore poteva essere staccata dall'aeroplano mediante una catapulta azionata da una carica esplosiva posta sotto l'abitacolo. L'azione assicurava una velocit\u00e0 di distacco di 10 o 12\u00a0m/s, mentre un paracadute stabilizzava il tronco di fusoliera superstite. Il pilota aveva poi il compito di aprire il cupolino ed azionare il seggiolino eiettabile. La velocit\u00e0 stimata del tronco di fusoliera era di circa 640\u00a0km/h. Tutto questo serviva allo scopo di abbassare l'accelerazione che il pilota subiva durante l'eiezione, circa 18 \"g\" (con un \"g\" si indica solitamente l'accelerazione media di gravit\u00e0 terrestre, circa 9,81\u00a0m/s\u00b2), a circa 5 \"g\", del tutto sopportabili per il corpo umano.\nCome si pu\u00f2 vedere dal disegno in falsi colori pi\u00f9 sotto, la fusoliera ospitava due serbatoi deformabili di combustibile (in rosso). Si nota anche il carrello anteriore che si ritrae all'indietro alloggiandosi davanti al motore. Come spesso accade per questo tipo di aeroplani la sezione posteriore poteva essere completamente rimossa per la manutenzione del motore. Vicino all'ugello di scarico erano sagomati i freni aerodinamici, due paratie che venivano inclinate in posizione estratta di 60\u00b0 rispetto all'asse.\nLa velatura.\nL'ala aveva una freccia, al quarto di corda, di 50\u00b0, un profilo alare TsAGI 9030 alla radice ed un SR-3-12 all'estremit\u00e0 alare. L'angolo diedro era di 5\u00b0 e l'angolo di incidenza geometrica di 1\u00b0 e 30'. Gli ipersostentatori erano di tipo Fowler. Solo l'alettone sinistro possedeva un'aletta di trim.\nPer quanto concerne gli stabilizzatori (piani di coda orizzontali), questi erano agganciati alla deriva (il piano di coda verticale) e potevano essere calettati, a terra, tra +1\u00b0 30' e \u22121\u00b0 30'. Il profilo dello stabilizzatore era un SR-11-S-9.\nIl propulsore e l'equipaggiamento.\nL'aereo era propulso da un Lyul'ka TR-3A, con una spinta di 4.600\u00a0kg, alimentato dai due condotti che passavano ai lati della cabina e si raccordavano in un unico passaggio a sezione circolare appena dietro ai tre serbatoi a valle del seggiolino del pilota. Un secondo gruppo di serbatoi era posizionato attorno allo scarico del motore.\nOgni serbatoio era riempito di gas inerte, inoltre era presente un sistema di estinzione del fuoco al diossido di carbonio.\nSul prototipo non era stato montato alcun tipo di armamento, mentre si era pensato che la macchina operativa dovesse montare due cannoni NR-37 da 37\u00a0mm sotto la fusoliera, le canne dovevano passare sotto l'abitacolo ed il nastro delle 80 munizioni avrebbe dovuto essere posizionato dietro il seggiolino.\nIl prototipo adottava una radio VHF RSIU-3, una radiobussola RION, un interrogatore IFF Bary-M ed i soliti sistemi di bordo, compreso il gi\u00e0 citato sistema di compressione e condizionamento della cabina."}
{"id": "527304", "revid": "767487", "url": "https://it.wikipedia.org/wiki?curid=527304", "title": "Galileo (film 1968)", "text": "Galileo \u00e8 un film del 1968 diretto da Liliana Cavani, con Cyril Cusack e Georgi Kalojan\u010dev.\nFirenze. Galilei \u00e8 uno studioso di astronomia che cerca di comprendere quali siano i limiti del sistema di Tolomeo e di Aristotele riguardo al movimento delle stelle.\nUn accanito oppositore delle teorie della Chiesa \u00e8 il filosofo Giordano Bruno, amico di Galilei, il quale gli dichiara che deve ben guardarsi dal comunicare apertamente i propri studi, se non vuole finire processato. Poco tempo dopo il colloquio tra Bruno e Galilei, il filosofo viene effettivamente arrestato e condotto nel tribunale dell'Inquisizione dove, rifiutandosi di abiurare e di negare le sue tesi, viene condannato ad essere bruciato sul rogo.Galilei, giunto il 1609, si fa recapitare a casa sua un curioso strumento inventato da tecnici olandesi e venduto a poco prezzo sia in Francia che in Germania (Libero Sosio nella introduzione a Il Saggiatore edito da Feltrinelli) che lui chiamer\u00e0 occhiale o cannocchiale; serve a guardare attraverso le lenti nelle estremit\u00e0 dello strumento a canna un oggetto da vicino nei minimi dettagli. Galilei per\u00f2 lo perfeziona, aggiungendo lenti pi\u00f9 potenti, volendo studiare la composizione delle stelle e delle macchie lunari. La sua compagna per\u00f2 \u00e8 scettica, e anche alcuni amici lo avvertono di non proseguire oltre. Infatti Galilei non appena scopre il totale errore del sistema universale di Aristotele, e lo dichiara pubblicamente nella sua scuola, viene deriso e insultato dai conservatori, che lo accusano di dire eresie.\nPi\u00f9 tardi negli anni, con il perfezionamento del cannocchiale e l'approfondimento dello studio sul sistema solare, Galilei scrive un dialogo in cui puntualizza tutti gli errori del sistema teocentrico di Claudio Tolomeo, sostenendo che la scoperta di Copernico \u00e8 molto pi\u00f9 veritiera di quanto non si fosse creduto fino ad allora. L'opera \u00e8 il \"Dialogo sopra i due massimi sistemi del mondo\", pubblicato nel 1632. Il Cardinale Roberto Bellarmino, conoscente di Galilei, che aveva cercato anche lui di dissuaderlo dal proseguire le sue ricerche scientifiche, va a denunciare il fatto al nuovo papa eletto Urbano VIII, il quale sta commissionando allo scultore Gian Lorenzo Bernini la costruzione del baldacchino di San Pietro. Il papa, convocando anche i membri dell'Inquisizione, decide di far venire a Roma Galilei per sottoporlo a regolare processo. L'anziano scienziato, dopo vari interrogatori, \u00e8 costretto ad abiurare per non essere condannato a morte, negando tutte le sue tesi. Galilei in ginocchio, in vesti misere, legge l'atto di negazione sorretto da un frate, sotto l'attento uditorio dell'Inquisizione, aggiungendo suo malgrado a dichiarare di schierarsi da parte della Chiesa per continuare la campagna di persecuzione contro i nuovi scienziati che tentano di distruggere le certezze aristotelico-tolemaiche e contro ogni altra generazione di eretici."}
{"id": "527305", "revid": "767487", "url": "https://it.wikipedia.org/wiki?curid=527305", "title": "Galileo Galilei (film)", "text": "Galileo Galilei \u00e8 un film cortometraggio diretto dai registi Arturo Ambrosio e Luigi Maggi.\nTrama.\nNella met\u00e0 del XVII secolo, lo scienziato Galileo Galilei \u00e8 impegnato nei suoi studi, ma un suo domestico tenta di sedurne la figlia, e cacciato denuncia Galilei al Sant'Uffizio.\nLa casa dello scienziato viene perquisita, gli scritti vengono sequestrati, ed egli viene arrestato insieme con la figlia, poi rinchiusa in un convento di suore. Questi documenti scritti da Galilei vengono analizzati e poi bruciati su decisione del tribunale dell'Inquisizione, che li ha dichiarati contrari ai dettami della Chiesa. Per questo Galilei viene costretto a rinunciare alle sue teorie.\nGalilei diviene cieco e passa gli ultimi anni della sua vita assistito dagli amici fidati e dalla figlia."}
{"id": "527307", "revid": "767487", "url": "https://it.wikipedia.org/wiki?curid=527307", "title": "Karl-Heinz Riedle", "text": "Biografia.\n\u00c8 padre di Alessandro Riedle, nato nel 1991 e anch'egli calciatore.\nCaratteristiche tecniche.\nEra un centravanti abile nel gioco aereo, distinguendosi per i numerosi gol segnati di testa. Proprio in ragione della capacit\u00e0 di elevazione, fu soprannominato \"\"Gummy\".\nCarriera.\nGiocatore.\nClub.\nLa sua carriera ebbe inizio in patria, giocando per squadre minori, finch\u00e9 nel 1987 non venne ingaggiato dal Werder Brema. Fu allenato da Otto Rehhagel, che lo utilizz\u00f2 tuttavia come ala sinistra anzich\u00e9 punta pura. Il buon rendimento in Germania attir\u00f2 l'interesse della Lazio del presidente Gianmarco Calleri, che lo ingaggi\u00f2 nel 1990. In maglia biancoceleste form\u00f2 una prolifica coppia offensiva con Rub\u00e9n Sosa; realizz\u00f2 il primo gol in Serie A il 30 settembre 1990, nella partita poi pareggiata contro il Milan (1-1). Durante il triennio nella capitale, segn\u00f2 30 gol in campionato: il miglior risultato raggiunto dai biancocelesti, in un'epoca complessivamente incolore della loro storia, fu il quinto posto nel campionato 1992-93.\nNel 1993 fece ritorno in Germania, firmando con il Borussia Dortmund. Tra le file della formazione giallonera si aggiudic\u00f2 due titoli nazionali consecutivi, nel 1995 e 1996. Vinse inoltre la Champions League 1996-97, segnando una doppietta nella finale vinta per 3-1 con la Juventus. Gioc\u00f2 quindi per un biennio nel Liverpool, trovando poco spazio a causa dell'affermazione del giovane Michael Owen.\nL'ultima esperienza sul campo fu sempre in Inghilterra, vestendo la maglia del Fulham dal 1999 al 2001.\nNazionale.\nIl suo esordio con la Nazionale tedesca - all'epoca Germania Ovest - avvenne il 31 agosto 1988, quando segn\u00f2 un gol nella partita con la Finlandia vinta per 4-0. Nel 1990 vinse i Mondiali, pur senza segnare alcun gol nel corso della competizione; fu invece capocannoniere dell'Europeo 1992 con 3 reti, ma la squadra tedesca venne battuta in finale dalla Danimarca.\nL'ultima esperienza con la \"Mannschaft\" fu ai Mondiali 1994, dove segn\u00f2 un gol alla Corea del Sud.\nAllenatore.\nNella primavera 2000, insieme a Roy Evans (suo allenatore ai tempi del Liverpool), allen\u00f2 temporaneamente il Fulham dopo l'esonero di Paul Bracewell. La coppia venne poi sostituita da Jean Tigana.\nDopo il ritiro.\nIn seguito al ritiro dal campo, ha intrapreso la carriera di dirigente sportivo nel Grasshopper per poi fondare l'agenzia professionale \"Trustar AG\". Ha poi aperto un'accademia calcistica ad Oberstaufen, la \"Kalle Riedle Soccer Academy\"\".\nHa partecipato a diverse gare automobilistiche tedesche tra il 2010 e il 2012, a bordo di una Volkswagen Scirocco. Nel 2014 entra a far parte dei quadri dirigenziali del Borussia Dortmund, squadra nella quale ha militato gi\u00e0 da giocatore.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "527312", "revid": "125675355", "url": "https://it.wikipedia.org/wiki?curid=527312", "title": "La carica dei cento e uno", "text": "La carica dei cento e uno (\"One Hundred and One Dalmatians\") \u00e8 un film del 1961 diretto da Wolfgang Reitherman, Hamilton Luske e Clyde Geronimi. \u00c8 un film d'animazione prodotto da Walt Disney e basato sul romanzo \"La carica dei 101\" di Dodie Smith. \u00c8 il diciassettesimo classico Disney e usc\u00ec negli Stati Uniti il 25 gennaio 1961, distribuito dalla Buena Vista Distribution. Il film presenta, nella versione originale, Rod Taylor come voce di Pongo, il primo dei dalmati, e Betty Lou Gerson come voce della spregevole Crudelia De Mon. Fu il primo film animato con la tecnica xerografica che permetteva di risparmiare notevolmente sull'inchiostrazione e che sar\u00e0 poi molto utilizzata fino all'avvento della colorazione digitale.\nA partire dalla riedizione del 1970 il film \u00e8 stato intitolato La carica dei 101. Il film ebbe un remake live-action, \"La carica dei 101 - Questa volta la magia \u00e8 vera\" del 1996 con Glenn Close nei panni di Crudelia.\nTrama.\nIl compositore musicale Rudy Radcliffe vive da solo in un appartamento a Londra e possiede un cane dalmata di nome Pongo. Quest'ultimo, cercando di trovare una compagna al proprio padrone, si fa portare da Rudy a fare una passeggiata al parco e lo fa scontrare volutamente con Anita, una donna giovane e bella, padrona di un'altrettanto graziosa dalmata, di nome Peggy. L'incontro produce i suoi frutti e le due coppie finiscono per frequentarsi e poi sposarsi.\nQualche tempo dopo Peggy rimane incinta e d\u00e0 alla luce quindici cuccioli. La notte stessa del parto, Rudy e Anita vengono visitati dalla perfida Crudelia De Mon, ex compagna di scuola di Anita, una donna ricca, avida e spregiudicata, amante delle pellicce. Crudelia, interessata alle loro pelli si offre cos\u00ec di comprare l'intera cucciolata , ma Rudy si oppone e chiarisce che i cuccioli non sono in vendita. Alcune settimane dopo due tirapiedi di Crudelia, Gaspare e Orazio, entrano in casa della coppia con la forza, nonostante la governante Nilla cerchi di impedirlo, e rubano tutti i cuccioli. Dopo che Scotland Yard ammette di non poter identificare i ladri dei cuccioli, Pongo e Peggy, disperati, usano un sistema di passa-parola tra i loro amici cani per cercare informazioni sui loro piccoli ormai spariti.\nColonnello, un vecchio cane Pastore, riceve l'appello e manda il sergente Tibs, un gatto, a indagare dentro un edificio sospetto, chiamato Antro dell'Inferno, che altro non \u00e8 che l'abbandonata e fatiscente tenuta di famiglia di Crudelia. Infatti, da qualche tempo, proprio da l\u00ec si sentono provenire guaiti di cani. Dentro all'edificio Tibs, basito, scopre con stupore decine di cuccioli dalmata, tra cui anche quelli rubati a Pongo e Peggy, imprigionati in gabbie e destinati a essere \"tramutati\" in pellicce. Il Colonnello informa subito Pongo e Peggy, i quali partono immediatamente alla volta del maniero De Mon, giungendo giusto un attimo prima che Gaspare e Orazio abbiano la meglio sui cuccioli e sul sergente Tibs.\nDopo una felice riunione con i loro cuccioli, Pongo e Peggy si rendono conto che ce ne sono decine di altri con loro: i cuccioli, in totale, sono 99. Sconvolti dai piani di Crudelia, decidono di farli scappare e di adottarli tutti, certi che Rudy e Anita riusciranno a trovare una sistemazione. Iniziano dunque la lunga marcia di ritorno verso Londra, aiutati da vari animali incontrati lungo il tragitto e sempre inseguiti da Crudelia e dai suoi tirapiedi. Arrivati, infine, in un paese alle porte della capitale, intercettano un furgoncino diretto in citt\u00e0 sul quale salire, ma gli inseguitori impediscono loro di proseguire; ricorrono quindi ad un astuto stratagemma, ossia ricoprirsi di fuliggine in modo da sembrare dei terranova, passare inosservati sotto lo sguardo dei loro inseguitori e salire sul furgone. Il piano riesce, ma Crudelia capisce l'inganno e parte inferocita all'inseguimento. La donna tenta quindi di buttare il furgone fuori strada ma Gaspare e Orazio, che cercano di tagliargli la strada, sbandano e finiscono per scontrarsi proprio contro di lei, facendo carambolare entrambi i veicoli fuori strada gi\u00f9 in un fossato sottostante, mentre il furgone dei cuccioli s\u00ec allontana portandoli cos\u00ec in salvo!\nA Londra, intanto, Rudy e Anita stanno cercando di celebrare il Natale e il primo grande successo di Rudy, una canzone che si prende gioco di Crudelia, ma la tristezza per avere perso i loro amici cani domina ancora. Improvvisamente sentono abbaiare all'esterno e ringalluzziti dalla speranza di rivedere i loro cani, aprono la porta senza sapere che la casa verr\u00e0 invasa da decine di cuccioli Dalmata. Dopo avere loro tolto un po' di fuliggine la coppia riconosce con gioia i propri cani. Dopo avere contato 84 cuccioli in pi\u00f9, decidono di utilizzare il denaro dalla canzone per comprare una grande casa in campagna in cui tenere e crescere tutti i 101 Dalmata.\nProduzione.\nSviluppo.\nNel 1956 Dodie Smith scrisse il romanzo \"I cento e una dalmata\". Quando Walt Disney lesse il libro, nel 1957, esso attir\u00f2 subito la sua attenzione e lui prontamente ne acquist\u00f2 i diritti. Smith aveva sempre segretamente sperato che Disney trasformasse il suo libro in un film. Disney incaric\u00f2 Bill Peet di scrivere il film, segnando la prima volta che la storia di un film Disney venne creata da un solo sceneggiatore.\nAnche se Walt non era coinvolto nella produzione dei film d'animazione frequentemente come negli anni precedenti egli era sempre presente alle riunioni della storia. Tuttavia Walt ritenne che il progetto originale di Peet fosse cos\u00ec perfetto da risultare poco coinvolto nel film complessivo. Peet invi\u00f2 a Dodie Smith alcuni disegni dei personaggi, e lei rispose dicendo che Peet aveva effettivamente migliorato la sua storia e i disegni erano migliori delle illustrazioni del libro.\nLa sceneggiatura.\n\"La Carica dei 101 \"\u00e8 tratto da un romanzo di Dodie Smith, \"The One Hundred and One Dalmatians\" del 1956, pubblicato inizialmente a puntate come \"The Great Dog Robbery\" nel settimanale \"Woman's Day\" e adattato da Bill Peet. Fu un amico comune di Walt Disney e Dodie Smith, entrambi cinofili, che attir\u00f2 l'attenzione di Disney sul libro della Smith (per molti fu Jack Warner, presidente della Warner Bros.). Lo studio compr\u00f2 i diritti nel giugno del 1957. Il libro fu molto rimaneggiato per adattarlo al cartone animato finale.\nAnimazione: l'invenzione della xerografia.\nDopo che il costosissimo \"La bella addormentata nel bosco\" era stato un fallimento al botteghino c'erano delle voci riguardo alla chiusura del dipartimento di animazione allo studio Disney. Durante la produzione de \"La bella addormentata nel bosco\" Walt aveva detto all'animatore Eric Larson: \"Non credo che possiamo continuare, \u00e8 troppo costoso\". Ciononostante Disney aveva ancora sentimenti profondi nei confronti dell'animazione da quando aveva costruito la societ\u00e0 su di essa.\nUb Iwerks, responsabile dei processi speciali nello studio, stava sperimentando la fotografia Xerox per aiutare nell'animazione. Nel 1959 aveva modificato una macchina Xerox per trasferire i disegni degli animatori direttamente nei rodovetri d'animazione, eliminando il processo di inchiostrazione e risparmiando cos\u00ec tempo e denaro pur conservando la spontaneit\u00e0 degli elementi a matita. Tuttavia, a causa delle limitazioni della nuova tecnologia, lo Xerox non riusc\u00ec a deviare da un contorno nero graffiante e mancava la fine e sontuosa qualit\u00e0 dell'inchiostrazione mano. Con lo studio non pi\u00f9 in grado di permettersi il costoso processo di inchiostrazione lo studio chiuse il reparto, con una conseguente riduzione del personale dell'animazione da oltre 500 a meno di 100.\nUno dei vantaggi dello Xerox, per\u00f2, era che si trattava di un grande aiuto per animare i cani maculati. Secondo Chuck Jones Disney fu in grado di realizzare il film in circa la met\u00e0 di quello che sarebbe costato se avessero dovuto animare tutti i cani e le macchie. Per ottenere i dalmati maculati gli animatori pensavano al motivo delle macchie come una costellazione. Una volta che avevano una \"macchia di ancoraggio\", le successive venivano poste in relazione a essa, e cos\u00ec via fino a ottenere il motivo completo. In totale \"La carica dei cento e uno\" present\u00f2 6.469.952 macchie, con Pongo che ne possiede 72, Peggy 68 e ogni cucciolo ne ha 32.\nLa produzione del film segn\u00f2 anche un cambiamento nello stile grafico dell'animazione Disney. \"La bella addormentata nel bosco\" aveva uno stile pi\u00f9 angolare e grafico rispetto ai precedenti film Disney, e lo stesso look venne riportato ne \"La carica dei cento e uno\" e nella maggior parte dei film successivi. Per \"La carica dei cento e uno\" gli artisti dello sfondo avrebbero dipinto stampi liberi per rappresentare un oggetto e fotocopiare i dettagli sullo stampo. A Walt Disney non piacque l'aspetto artistico de \"La carica dei cento e uno\", e sent\u00ec che stava perdendo l'elemento fantastico dei suoi film d'animazione. Il direttore artistico Ken Anderson ne soffr\u00ec molto. Walt alla fine lo perdon\u00f2 alla sua ultima visita allo studio alla fine del 1966. Come Anderson ricord\u00f2 in un'intervista:\nRiferimento live-action.\nCome fatto con altri suoi film Walt Disney ingaggi\u00f2 un'attrice per eseguire le scene live-action come riferimento per il processo di animazione. L'attrice H\u00e9l\u00e8ne Stanley esegu\u00ec il riferimento live-action per il personaggio di Anita. Lei aveva fatto lo stesso tipo di lavoro per i personaggi di Cenerentola e Aurora.\nSecondo Christopher Finch, autore di \"The Art of Walt Disney\":\nA differenza del rotoscope gli animatori non tracciarono il filmato live-action, perch\u00e9 questo avrebbe fatto sembrare l'animazione rigida e innaturale. Invece studiarono il movimento dei personaggi umani e disegnarono a mano libera.\nCasting.\nIl membro del cast pi\u00f9 conosciuto era l'attore australiano Rod Taylor, che aveva avuto una vasta esperienza radiofonica. Venne assunto come doppiatore di Pongo. I realizzatori scelsero deliberatamente voci pi\u00f9 profonde per i cani rispetto ai loro proprietari umani, perch\u00e9 avessero pi\u00f9 potere.\nMusica.\nA differenza di molti film d'animazione di Walt Disney \"La carica dei cento e uno\" possiede solo tre canzoni, con una sola, \"Crudelia De Mon\", a giocare un ruolo importante nel film. Gli altri due brani sono \"Kanine Krunchies Jingle\" (cantata in originale da Lucille Bliss, che aveva doppiato Anastasia nel Classico Disney del 1950 \"Cenerentola\"), e \"Dalmatian Plantation\", della quale solo due frasi sono cantate da Rudy alla fine del film. L'autore Mel Leven aveva, infatti, scritto diverse canzoni aggiuntive per il film tra cui \"Don't Buy a Parrot from a Sailor\", un canto cockney che avrebbe dovuto essere eseguito da Orazio e Gaspare a Casa De Mon, e \"March of the One Hundred and One\", che i cani avrebbero dovuto cantare dopo la fuga da Crudelia nel furgone. In compenso queste ultime canzoni sono state incluse insieme alle altre nelle edizioni in musicassetta e audio CD della colonna sonora del film.\nDistribuzione.\nData di uscita.\nLe date di uscita internazionali sono state:\nEdizione italiana.\nLa versione italiana del film venne curata come al solito da Roberto De Leonardis. Il doppiaggio, diretto da Giulio Panicali, venne eseguito dalla CDC negli stabilimenti Fono Roma. La direzione musicale \u00e8 di Pietro Carapellucci. Nell'edizione italiana del film Roger \u00e8 ribattezzato Rudy (nome rimasto invariato nella traduzione italiana del libro) e Perdita viene ribattezzata Peggy.\nAccoglienza.\nIncassi.\n\"La carica dei cento e uno\", prodotto con un budget di 4 milioni di dollari, fu il decimo film di maggiore incasso del 1961, guadagnando 14 milioni nel mercato interno (USA e Canada) durante il suo primo anno di distribuzione, e uno dei film pi\u00f9 popolari dello studio del decennio. Il film venne rieditato nei cinema nel 1969, 1979, 1985 e 1991. La riedizione del 1991 fu il ventesimo film di maggiore incasso dell'anno nel mercato interno. Le riedizioni italiane avvennero invece nel 1970 (a partire dalla quale il film \u00e8 stato rinominato \"La carica dei 101\"), 1978, 1985, 1995 e 2012. Durante la sua lunga storia, il film ha incassato in totale 215.880.014 dollari.\nCritica.\nIl sito web di aggregazione di recensioni Rotten Tomatoes ha riportato che il film ha ricevuto un punteggio di approvazione del 98% basato su 49 recensioni con un punteggio medio di 8,1/10. Il consenso critico del sito web recita: \"Con un sacco di cagnolini e una cattiva memorabile (Crudelia De Mon), questo \u00e8 uno dei film d'animazione pi\u00f9 duraturi e divertenti della Disney\". Metacritic, un altro sito web di aggregazione di recensioni, ha concluso che il film ha una media ponderata di 83/100 in base a 10 recensioni, indicando un \"plauso universale\".\nIl film venne nominato per l'inclusione in due liste dell'American Film Institute: AFI's 100 Years... 100 Movies e AFI's 10 Top 10 (nella categoria \"Animazione\").. Crudelia De Mon si classific\u00f2 invece al 39\u00ba posto tra i cattivi della AFI's 100 Years... 100 Heroes and Villains.\nEdizioni home video.\nVHS.\nLa prima e unica edizione VHS usc\u00ec in Italia nel febbraio 1996.\nDVD.\nLa prima edizione DVD usc\u00ec in Italia il 4 aprile 2000 distribuita dalla Warner Home video. Questo, come altri DVD Disney distribuiti dalla Warner, era privo di contenuti speciali.\nLa seconda edizione DVD usc\u00ec il 12 marzo 2008, come undicesimo titolo delle Walt Disney Platinum Editions. Per l'occasione il film venne restaurato in digitale. Questa fu l'ultima Platinum Edition a uscire esclusivamente in DVD. Era disponibile anche un'edizione composta da due DVD pi\u00f9 un libro.\nLa terza edizione DVD \u00e8 uscita il 1\u00ba agosto 2012, insieme alla prima edizione Blu-ray. Nonostante sia un'edizione speciale, i contenuti speciali sono quasi assenti, e la cover \u00e8 quasi simile a quella della Platinum Edition. Il 4 novembre 2015 il DVD \u00e8 stato ristampato per l'inclusione all'interno della collana Disney: \"I Classici\".\nBlu-ray Disc.\nLa prima edizione BD \u00e8 uscita in Italia il 1\u00ba agosto 2012, insieme alla terza edizione DVD. Nonostante sia stata definita un'edizione speciale essa presenta solo i contenuti speciali principali del disco 2 della Platinum Edition.\nApparizioni televisive.\nNel film televisivo \"Descendants\", trasmesso nel 2015 da Disney Channel, appaiono Carlos e sua madre Crudelia. Nel seguito \"Descendants 2\" torna come protagonista Carlos. Crudelia, invece, \u00e8 assente.\nCamei.\nNel lungometraggio appaiono anche dei personaggi appartenenti a un altro film d'animazione Disney a tema canino, ossia \"Lilli e il vagabondo\": quando Pongo abbaia a tutti i cani della zona per avvisare del rapimento dei cuccioli, al richiamo rispondono (e passano parola) anche Whisky, poi Gilda e Bull dalla vetrina di un negozio di animali, fino a vedere Biagio sopra una macchina e infine Lilli che appare su una strada con altri due cani.\nRemake.\nNegli anni successivi alla distribuzione originale del film la Disney port\u00f2 la storia in varie direzioni. Il primo di questi tentativi fu il remake live-action \"La carica dei 101 - Questa volta la magia \u00e8 vera\", uscito il 27 novembre 1996. Il film \u00e8 ambientato nella Londra contemporanea, e vede Glenn Close nel ruolo di Crudelia De Mon. Nel film nessuno degli animali parla. Il successo nei cinema di questa versione diede origine a una serie animata l'anno successivo, \"\" (che prende elementi anche dal Classico Disney), e a un sequel, \"La carica dei 102 - Un nuovo colpo di coda\" (2000). A maggio 2021 esce nelle sale e su Disney+ (tramite accesso VIP) uno spin-off live action della saga de \"La carica dei 101\" intitolato \"Crudelia\", interamente dedicato al personaggio di Crudelia De Mon (qui interpretata da Emma Stone).\nSequel.\nNel 2003 usc\u00ec direct-to-video il sequel ufficiale del Classico Disney, \"La carica dei 101 II - Macchia, un eroe a Londra\". Il film ha come protagonista Pizzi (ribattezzato Macchia nel doppiaggio italiano) che, dimenticato a Londra durante il trasloco dei Radcliffe, incontra il suo idolo televisivo Fulmine, e insieme a lui deve nuovamente affrontare Crudelia e i fratelli Badun."}
{"id": "527313", "revid": "34150", "url": "https://it.wikipedia.org/wiki?curid=527313", "title": "Codice Swordfish", "text": ""}
{"id": "527315", "revid": "767487", "url": "https://it.wikipedia.org/wiki?curid=527315", "title": "Idioti (film)", "text": "Idioti (\"Idioterne\") \u00e8 un film del 1998 scritto e diretto da Lars von Trier.\n\u00c8 il secondo film aderente al manifesto Dogma 95, dopo \"Festen\" di Thomas Vinterberg. \u00c8 stato presentato in concorso al 51\u00ba Festival di Cannes.\nTrama.\nKaren, una ragazza molto timida, incontra in un ristorante un piccolo gruppo formato da alcuni giovani con ritardo mentale insieme ai loro accompagnatori. Al momento di andar via, uno dei ragazzi ritardati prende per mano Karen e non vuole pi\u00f9 lasciarla, tanto che questa \u00e8 costretta a salire con loro su un taxi per non essere scortese.\nUna volta a bordo, scopre che il ritardo mentale era simulato, e viene cos\u00ec a conoscenza di una decina di ragazzi e ragazze che vivono insieme in una villa di Copenaghen. La villa \u00e8 stata affidata dallo zio a uno dei ragazzi, Stoffer, perch\u00e9 si occupi della vendita. Stoffer, invece di vendere la villa, la trasforma in una specie di comune per s\u00e9 e gli altri. All'interno della villa i ragazzi vanno alla ricerca del \"piccolo idiota presente dentro ciascuno di noi\", secondo le parole di Stoffer, mentre all'esterno simulano ritardi e malattie mentali in pubblico, creando situazioni di grande provocazione e imbarazzo, allo scopo apparente di esplorare i pregiudizi della gente comune.\nOgni tanto dei potenziali compratori vanno a vedere la villa, ma vengono scoraggiati dalla notizia che nella stessa strada abitano dei ritardati mentali. Un giorno si presenta alla villa un funzionario, che propone di trasferire altrove i ritardati in cambio di denaro. L'uomo viene cacciato via malamente da Stoffer, che subito dopo ha una crisi di rabbia e violenza. Poi gli altri propongono di festeggiare il suo compleanno, che avverr\u00e0 a breve. Stoffer, capo carismatico di questa particolare comunit\u00e0, decide che, per festeggiare, si far\u00e0 un'ammucchiata.\nIl gruppo va in crisi quando arriva il padre della giovane Josephine, portando via la figlia nonostante la resistenza degli altri. Stoffer decide che fare gli idioti in un'oasi come la villa \u00e8 ormai insufficiente: ognuno dovr\u00e0 tornare nel proprio ambiente, e l\u00ec continuare a comportarsi da idiota.\nLa realizzazione.\nIl film \u00e8 girato interamente con telecamera a spalla, senza effetti visivi, scenografie, luci particolari. \u00c8 stato girato in video e poi trasferito in 35mm per la distribuzione. L'audio \u00e8 in presa diretta, e il montaggio \u00e8 minimo. In particolare, nei dialoghi non \u00e8 mai utilizzato il meccanismo campo-controcampo, ma la telecamera si sposta per puntare di volta in volta i protagonisti. Il Dogma viene quindi rispettato, non solo nella lettera ma anche nello spirito: il film mette al centro e valorizza al massimo l'espressivit\u00e0 degli attori.\nLe riprese.\nDa una sceneggiatura approntata in quattro giorni da Lars Von Trier furono ricavate 130 ore di girato. Circa l'80 per cento del materiale fu ripreso dallo stesso regista, assistito solo da un tecnico del suono: \"...I movimenti della macchina sono il risultato della mia curiosit\u00e0. Attraverso l'occhio della macchina mi interessavo alle situazioni e alle persone, poi mi giravo per scoprire quanto accadeva fuori del mio campo di visione... E al montaggio ci tenevo che questo atteggiamento di ricerca fosse evidente.\" In parziale deroga alla regola 9 di Dogma 95 (\"Il formato del film deve essere 35mm standard\") le riprese furono effettuate con una pi\u00f9 maneggevole e flessibile telecamera video e solo successivamente trasferite su copia da 35\u00a0mm.\nGrazie alla completa libert\u00e0 produttiva di cui godette nella sua qualit\u00e0 di cofondatore di Zentropa, il regista pot\u00e9 girare per la prima volta le scene nell'ordine cronologico previsto nella sceneggiatura. Nonostante la grande quantit\u00e0 di materiale girato, incoraggiando le improvvisazioni degli attori, \" ...il film finito segue la sceneggiatura quasi di pari passo\" ; fatta eccezione per le \"interviste documentario\" ai protagonisti che collegano i vari episodi, per le quali nella sceneggiatura, non era indicata l'esatta collocazione. Queste furono girate alla fine, dedicando due-tre ore ad ogni personaggio. Al termine di ogni giornata di lavorazione registrava su nastro le sue annotazioni che, raccolte dal giornalista Peter \u00d8vig furono pubblicate con la sceneggiatura.\nGli attori.\nLa scelta degli attori per i ruoli principali (gli \"idioti\") fu effettuata in una rosa di cinquanta individuati dalla direttrice del \"casting\" Rie Hedegaard. Provenivano, in generale, dal teatro e non avevano alle spalle significative esperienze cinematografiche, con l'eccezione di Anne Louise Hassing, protagonista di \"Il dolore dell'amore\" di Niels Malmros, film che era piaciuto molto a Von Trier.\nNel libro-intervista con Stig Bj\u00f6rkman, il regista afferma che il coinvolgimento emotivo degli attori nella vita dei personaggi fu agevolato dalla possibilit\u00e0 di girare le scene nell'ordine cronologico previsto nella sceneggiatura. A tale scopo, giorni interi furono dedicati a discutere con gli attori \"...della loro infanzia e adolescenza, dei loro ricordi ed esperienze.\" La Hassing, cui, nelle riprese di una scena, riusciva difficile esprimere una convincente comprensione del dolore di Karen, vittima di un recente lutto, fu sottoposta a qualcosa di simile ad una seduta terapeutica al termine della quale l'attrice fin\u00ec per \"...sciogliersi in lacrime, ricordandosi una serie di avvenimenti della propria infanzia.\"\nMaggiori difficolt\u00e0 furono incontrate per la scena dell'\"ammucchiata\", peraltro mutilata dalla censura nella versione italiana. Nonostante i tentativi iniziali del regista di disinibire la situazione girando nudo assieme al tecnico del suono e il fatto che alcuni attori fossero riusciti a raggiungere l'erezione di fronte alla macchina da presa, alla fine, per poter filmare delle vere penetrazioni, von Trier fu costretto a ricorrere a dei professionisti del porno.\nIl film secondo il regista.\n\"...secondo... Rudolf Steiner i mongoloidi sarebbero un dono all'umanit\u00e0. Sono i visitatori di un altro pianeta o dello spazio...Una nozione che pu\u00f2 servire da terapia per ritrovare il bambino o l'animale dentro di noi.\"\n\"...\"Idioti\" \u00e8 un film moderno... ma \u00e8 comunque nostalgico. Esprime il rimpianto della Nouvelle Vague e di tutte le sue influenze...esprime la nostalgia legata ad un periodo che non ho vissuto, che predicava la libert\u00e0 e la liberazione a tutti i livelli.\"\nLa distribuzione.\nLa versione italiana \u00e8 stata grossolanamente tagliata: mancano infatti circa 5 minuti, rappresentanti scene di nudo e una penetrazione in primo piano, durante la scena del sesso di gruppo.\nDoppiaggio italiano.\nNella versione italiana sono riconoscibili, tra le altre, le voci di alcuni attori molto conosciuti nel panorama cinematografico e televisivo, come Luca Ward, Monica Scattini, Alessandra Acciai e Massimo Poggio."}
{"id": "527317", "revid": "438678", "url": "https://it.wikipedia.org/wiki?curid=527317", "title": "Occhi nella notte (film 1942)", "text": "Occhi nella notte (\"Eyes in the Night\") \u00e8 un film del 1942 diretto da Fred Zinnemann.\nTrama.\nDurante la seconda guerra mondiale, un poliziotto americano, rimasto cieco, aiutato da Venerd\u00ec il suo cane perfettamente addestrato, riesce dopo non poche e drammatiche disavventure a far catturare una pericolosa banda di spie al servizio del nemico.\nProduzione.\nLa pellicola \u00e8 tratta dall'opera teatrale \"The Odor of Violets\", del commediografo Baynard Kendrick. Il Italia il film usc\u00ec nel 1945.\nNel 1945 il protagonista torna a interpretare lo stesso personaggio Duncnan Maclaine nel film \"The hidden eye\""}
{"id": "527324", "revid": "2233638", "url": "https://it.wikipedia.org/wiki?curid=527324", "title": "Tr\u00f8ndelag", "text": "Il Tr\u00f8ndelag (pronuncia norvegese: [\u00b2tr\u00f8n\u02d0d\u0259\u02ccl\u0251\u02d0\u0261]) \u00e8 una contea della Norvegia.\nIl territorio coincide anche con la regione del Tr\u00f8ndelag ma le regioni costituiscono una suddivisione di rilevanza esclusivamente storico-geografica. La capitale \u00e8 Trondheim, che fu la prima capitale stabile del regno norvegese. Nel 1804 venne suddivisa in due contee, Nord-Tr\u00f8ndelag (Tr\u00f8ndelag nord) e S\u00f8r-Tr\u00f8ndelag (Tr\u00f8ndelag sud), che sono state riunificate in un'unica contea a partire dal 1\u00ba gennaio 2018.\nOrigine del nome.\nIn et\u00e0 storica la regione era conosciuta con due nomi: \u00der\u0153ndal\u01ebg e \"\u00der\u00e1ndheimr.\"\nIn \u00der\u0153ndal\u01ebg, il primo elemento \u00e8 genitivo di \"\u00fer\u0153nd\", cio\u00e8 \"colui che viene dal Tr\u00f8ndelag\", mentre \"l\u01ebg\" significa \"legge\" ma anche \"giurisdizione, territorio, distretto, popolo sottomesso a un'unica legge\".\n\u00der\u00e1ndheimr invece \u00e8 sopravvissuto nel nome di Trondheim, capoluogo della regione. Il termine sembra essere pi\u00f9 antico e significherebbe \"casa dei \"\u00fer\u0153ndir\"\". Da questo toponimo prende il nome il Trondheimsfjord\nIl nome \"\u00fer\u0153ndir\" potrebbe essere collegato a \u00der\u00f3r, un nome di Odino, a sua volta collegato al verbo \"prosperare\".\nGeografia.\nIl punto pi\u00f9 caratterizzante di tutto il Tr\u00f8ndelag \u00e8 il Trondheimsfjord, ma vi si trovano anche altri fiordi, fra cui i principali:\nAl largo della costa si trovano molte isole, separate tra le due contee di Nord-Tr\u00f8ndelag e S\u00f8r-Tr\u00f8ndelag. Le maggiori sono Hitra e Fr\u00f8ya, che costituiscono due comuni. Un'altra isola \u00e8 Austra.\nLa regione comprende, quasi sempre in comune con altre regioni, sei parchi nazionali: Bl\u00e5fjella\u2013Skj\u00e6kerfjella, B\u00f8rgefjell, Dovrefjell, Femundsmarka, Forollhogna, Skarvan og Roltdalen. I fiumi principali sono Gaula, Orkla e Namsen, fra i migliori della Norvegia per la pesca al salmone.\nSuddivisioni amministrative.\nLe contee furono Nord-Tr\u00f8ndelag e S\u00f8r-Tr\u00f8ndelag fino al 1\u00ba gennaio 2018 (ora unificate) e comprendono 48 comuni.\nStoria.\nLa regione \u00e8 abitata da migliaia di anni. Le oltre 300 pitture e incisioni rupestri che si trovano nella Norvegia Centrale risalgono all'Et\u00e0 della pietra nordica (8000-1800 a.C) e all'Et\u00e0 del bronzo e del ferro scandinava (1800 a.C-400 d.C). La cultura di N\u00f8stvet (6200 - 3200 a.C.) giunse fino al Tr\u00f8ndelag e certamente l'arte rupestre fu espressione anche di questa cultura.\nDurante l'Et\u00e0 del ferro nordica, approssimativamente 400-800 d.C., il Tr\u00f8ndelag era composto da piccoli regni noti come \"fylker\". Snorri Sturluson cita in tutto otto regni minori. La parola \"fylke\", che deriva da \"folk\" \"popolo\", oggi indica una contea, ma originariamente era il nome per un regno minore. In et\u00e0 vichinga e con l'unificazione della Norvegia sotto un unico re, questa regione ricopr\u00ec un ruolo importantissimo.\nEt\u00e0 vichinga.\nLe fonti indicano i nomi dei regni minori del Tr\u00f8ndelag:\nA partire dal 900 gli jarl di Lade esercitarono una notevole influenza su tutto il Tr\u00f8ndelag, prima come alleati e poi vassalli dei re Norvegesi.\nJarl di Lade.\nH\u00e5kon Grjotgardsson fu il primo jarl di Lade e alleato di Harald Bellachioma. La sede degli \"jarlar\" si trovava nella fattoria di Lade (\"Hla\u00f0ir\"), poco fuori Trondheim, e svolse il ruolo di residenza reale. I pi\u00f9 noti sono:\nDopo la morte di Harald II Mantogrigio, ucciso da H\u00e5kon Sigurdsson nella battaglia di Limfjord (970), i Danesi governarono sulla Norvegia e assegnarono la gestione agli jarlar di Lade. Il loro potere dur\u00f2, non senza intervalli e contrasti, fino al 1016, nella battaglia di Nesjar, per declinare definitivamente dopo il 1030, quando la battaglia di Stiklestad pose fine al predominio.\nBattaglia di Stiklestad.\nIn questa battaglia venne sconfitto e ucciso Olaf II, in seguito canonizzato. Da allora \u00e8 conosciuto come Olaf il Santo (norvegese: \"Heilag Olav\") e patrono di Norvegia. La battaglia avvenne a Stiklestad, nel comune di Verdal, e vide contrapporsi il re, cristiano e con i suoi alleati, alla schiera di contadini benestanti e piccoli capi locali, molto influenti, leali a Canuto il Grande. Secondo Snorri, le forze contavano circa uomini dalla parte di Olaf e oltre dalla parte avversaria. L'Esercito Contadino, come viene definito, era comandato da K\u00e1lfr \u00c1rnason, H\u00e1rek di Tj\u00f8tta e Thorir Hund, precedentemente fedele a Olaf.\nSempre secondo Snorri, il re ricevette tre ferite: al ginocchio, al collo e al ventre, quest'ultima mentre si adagiava contro una pietra. Lo storico islandese afferma che fu lo stesso Thorir Hund a infliggergli quest'ultima ferita, mortale, usando una lancia con la punta di un giavellotto che precedentemente aveva ucciso suo nipote.\nA Stiklestad partecip\u00f2, quindicenne, Harald Hardrada, fratellastro di Olaf e successivamente anche lui re di Norvegia (1046/1047-1066).\nUnione di Kalmar.\nNel 1658, con il trattato di Roskilde, la regione venne ceduta alla Svezia, ma due anni dopo, con il trattato di Copenaghen, venne restituita al Regno di Danimarca-Norvegia.\nNel 1804 La regione venne suddivisa in Nord e Sud .\nOggi la vita della regione si svolge per la maggior parte a Trondheim, importante centro in tutto il paese, in particolare per la cultura, il teatro e la musica.\nLingua e cultura.\nAnnualmente a Stiklestad si tiene lo \"Spelet om Heilag Olav\", uno spettacolo teatrale di rievocazione storia sulla figura di Olaf il Santo. Incentrata sulla battaglia di Stiklestad, l'opera venne scritta da Olav Gullv\u00e5g (1885-1961) e si tiene ogni anno dal 1954. \nNella regione si trova una specie ovina locale, chiamata \"Gr\u00e5 tr\u00f8ndersau\" per via della sfumature grigie del vello, pi\u00f9 o meno pronunciate. \u00c8 una specie molto rara, composta da soli 50 individui tutti allevati in Norvegia, nata dall'incrocio con una specie estinta all'inizio del XX secolo, la \"Tautersau\", originaria di Frosta. \nTrondheim, il capoluogo, \u00e8 una delle citt\u00e0 pi\u00f9 antiche di Norvegia ed \u00e8 la terza del paese. Ospita molti spazi per la cultura e la musica, come il Tr\u00f8ndelag Teater, costruito nel 1816, l'Orchestra Sinfonica di Trondheim e l'Orchestra Jazz di Trondheim. La cattedrale di Nidaros, costruita nel 1070, oltre a essere un luogo simbolo nella storia Norvegese (qui venivano consacrati i sovrani e sorge sulla tomba di Olaf II), \u00e8 regolarmente la sede del coro della cattedrale (\"Chorus Puerorum Cathedralis Nidrosiensis\").\nNon tutte le contee hanno adottato ufficialmente le due lingue Bokm\u00e5l e Nynorsk. Tuttavia, nel Nord-Tr\u00f8ndelag su 25 comuni 15 sono neutrali, mentre nel S\u00f8r-Tr\u00f8ndelag prevale il Nynorsk. La lingua maggiormente diffusa comunque risulta il Tr\u00f8ndersk, il dialetto del Tr\u00f8ndelag.\nComuni della contea di Tr\u00f8ndelag.\nLa contea di Tr\u00f8ndelag \u00e8 suddivisa in 40 comuni (Kommuner):"}
{"id": "527325", "revid": "1345932", "url": "https://it.wikipedia.org/wiki?curid=527325", "title": "Giuseppe Bentivoglio", "text": "Note biografiche.\nNoto soprattutto per la sua collaborazione con Fabrizio De Andr\u00e9, ha collaborato alla scrittura dei testi di alcuni degli album pi\u00f9 celebri del cantautore genovese: \u00e8 infatti coautore del testo di \"La ballata degli impiccati\" in \"Tutti morimmo a stento\" e di tutti i testi degli album \"Non al denaro non all'amore n\u00e9 al cielo\" e \"Storia di un impiegato\"\ncome ad esempio nei brani \"Canzone del maggio\", \"Canzone del padre\", \"Il bombarolo\", \"La ballata degli impiccati\", \"Un giudice\" e \"Verranno a chiederti del nostro amore\". \nHa scritto anche i testi di alcuni brani di Fiorenzo Carpi."}
{"id": "527328", "revid": "124123", "url": "https://it.wikipedia.org/wiki?curid=527328", "title": "Roberto Dan\u00e9", "text": "Carriera.\nComincia a fare il produttore dal 1968 sotto l'etichetta Off per la quale produce artisti come Duilio Del Prete, Beppe Chierici e Giorgio Gaslini.\nDiventa uno dei fondatori dell'etichetta discografica Produttori Associati e fu uno dei sostenitori della linea che voleva far allontanare la P.A. da quelli che erano allora i canoni ufficiali della musica leggera italiana.\nNel 1970 produce \"La buona novella\" di Fabrizio De Andr\u00e9, con il quale collaborer\u00e0 per molti anni, firmando alcuni brani insieme al cantautore genovese anche in \"Storia di un impiegato\".\nPer la Produttori Associati ha prodotto disparati artisti tra cui Alunni del Sole, Raoul Casadei, i Cappuccino, i Franchi Giorgetti Talamo e Donatella Rettore.\nDal 1980 assume la direzione artistica della WEA che lo incarica di costruire un grande cast di artisti italiani. Tra questi Franco Simone del quale, nel 1982, produce l'album \"Gente che conosco\". Ma il suo rapporto con la casa per\u00f2 non \u00e8 idilliaco e, nel 1983, abbandona l'incarico. Nel 1984 ha prodotto l'album \"Camper\", sempre di Franco Simone, collaborando ad alcune canzoni.\nHa collaborato inoltre con Lucio Dalla, Ron e Antonello Venditti, svolgendo spesso un ruolo che nel mondo discografico italiano non era ancora ben definito, quella del produttore pieno di risorse che si muove secondo canoni americani.\nNel 2003 muore all'et\u00e0 di 65 anni in un incidente automobilistico sull'A1 fra Parma e Reggio Emilia.\nEra fratello di Marco Dan\u00e9, autore televisivo."}
{"id": "527330", "revid": "31176", "url": "https://it.wikipedia.org/wiki?curid=527330", "title": "Italia 1990", "text": ""}
{"id": "527332", "revid": "712828", "url": "https://it.wikipedia.org/wiki?curid=527332", "title": "Shoaneb Culu", "text": ""}
{"id": "527333", "revid": "54193", "url": "https://it.wikipedia.org/wiki?curid=527333", "title": "Socialismo o barbarie", "text": ""}
{"id": "527335", "revid": "376555", "url": "https://it.wikipedia.org/wiki?curid=527335", "title": "\u00c1lvaro Mutis", "text": "Ritenuto tra i maestri della letteratura ispanoamericana, ha ottenuto riconoscimenti e vinto premi in tutto il mondo.\nBiografia.\nIl padre, Santiago Mutis D\u00e1vila, gi\u00e0 segretario della Presidenza della Repubblica Colombiana, seguendo la carriera diplomatica, si trasfer\u00ec in Belgio nel 1925 insieme alla famiglia; pertanto \u00c1lvaro trascorse i suoi primi anni di vita a Bruxelles, dall'et\u00e0 di due anni fino alla scomparsa del padre, avvenuta quando egli aveva nove anni.\nRitorn\u00f2 quindi in Colombia, ma gli rimasero impressi i frequenti viaggi dell'infanzia, dall'Europa alla Colombia, per lo pi\u00f9 compiuti su nave e poi anche utilizzando il treno, l'auto e il cavallo: molti sono i riferimenti a questi viaggi nella sua narrativa.\nInterrotti gli studi che aveva iniziato presso i Gesuiti di San Michele a Bruxelles, dopo essere rientrato in patria non fin\u00ec il liceo; stando a quanto egli stesso afferma, era distratto dal fatto che, leggendo moltissimi libri di storia, di letteratura e di viaggi, non poteva perdere tempo studiando.\nSposatosi all'et\u00e0 di diciannove anni con Mireya Dur\u00e1n, dalla quale ebbe tre figli, inizi\u00f2 a scrivere mentre si impegnava in diverse occupazioni lavorative.\nI suoi primi libri, pubblicati in Colombia, furono \"La baldanza\" (1948) e \"Gli elementi del disastro\" (1953).\nNel 1954 spos\u00f2 la sua seconda moglie, Mar\u00eda Luz Montan\u00e9 Za\u00f1artu, dalla quale ebbe un'altra figlia.\nTrasferitosi in Messico nel 1956 per sfuggire ad un possibile arresto a seguito di una querela per peculato, nel 1959 venne comunque chiuso nel carcere di Lecumberri, dove trascorse pi\u00f9 di un anno, e durante tale periodo scrisse i racconti \"Saraya\", \"L'ultimo viso\", \"Prima che canti il gallo\" e \"La morte dello stratega\", chiamati \"Cuentos de Lecumberri\".\nUscito dal carcere, nel 1966 si rispos\u00f2, contraendo il suo terzo matrimonio con Carmen Miracle Feli\u00fa, divenne agente nell'America Latina di diversi produttori (direttore vendite della Twentieth Century Fox e poi della Columbia Pictures) e, continuando a coltivare la passione per i viaggi, rimase legato all'industria del cinema fino al 1988: la sua voce meravigliosa lo ha fatto anche diventare il narratore spagnolo della serie \"Gli intoccabili\", una delle interpretazioni pi\u00f9 ricordate del film sebbene non fosse accompagnata dall'immagine del personaggio.\nAndato in pensione, si \u00e8 poi finalmente dedicato solo alle letture e alla sua opera compositiva: ha vissuto a Citt\u00e0 del Messico fino alla morte, avvenuta nel 2013 all'et\u00e0 di 90 anni per complicazioni cardio-respiratorie.\nAgli scritti di \u00c1lvaro Mutis riguardanti le \"Imprese e tribolazioni di Maqroll il Gabbiere\" (\"La Neve dell'Ammiraglio\", \"Ilona arriva con la pioggia\" \u2013 da cui \u00e8 tratto il film di Sergio Cabrera \u2013 e \"Un bel morir\") \u00e8 ispirata la canzone \"Smisurata Preghiera\" di Fabrizio De Andr\u00e9 (che include per\u00f2 anche elementi tratti dall'intera opera dello scrittore), inclusa nel suo ultimo album \"Anime salve\". Il cantautore e lo scrittore si incontrarono alla prima del film \"Ilona arriva con la pioggia\", tratto dal libro di Mutis. Mutis in seguito ha dichiarato che il sunto della propria opera nella canzone di De Andr\u00e9 \u00e8 di una efficacia di cui egli stesso non sarebbe stato capace.\n\u00c8 stato molto amico di Gabriel Garc\u00eda M\u00e1rquez e, in quanto tale, il primo lettore delle sue bozze: a sua volta, Garc\u00eda M\u00e1rquez l'ha definito \u00abuno dei pi\u00f9 grandi scrittori della nostra epoca\u00bb.\nAveva un punto di vista sulla vita affascinante e allo stesso tempo controverso: per esempio, pensava che l'umanit\u00e0 avesse fatto un grande passo indietro quando l'autorit\u00e0 dei re era stata rimpiazzata dalla volont\u00e0 popolare."}
{"id": "527336", "revid": "92531273", "url": "https://it.wikipedia.org/wiki?curid=527336", "title": ".ca", "text": ".ca \u00e8 un dominio di primo livello nazionale (TLD) assegnato al Canada.\n\u00c8 amministrato dalla Canadian Internet Registration Authority.\nLa registrazione \u00e8 ammessa solo per i seguenti casi:\nDomini di secondo livello.\nL'esistenza di domini di secondo livello \u00e8 un manufatto storico da prima della CIRA. Attualmente vengono usati da aziende che hanno carattere regionale. Essi sono:\n\"gc.ca\" \u00e8 invece il dominio assegnato ad enti governativi canadesi."}
{"id": "527337", "revid": "11694", "url": "https://it.wikipedia.org/wiki?curid=527337", "title": "Cucumis citrullus", "text": ""}
{"id": "527339", "revid": "1543377", "url": "https://it.wikipedia.org/wiki?curid=527339", "title": ".cf", "text": ".cf \u00e8 il dominio di primo livello nazionale (ccTLD) assegnato alla Repubblica Centrafricana.\n\u00c8 amministrato dalla Central African Society of Telecommunications."}
{"id": "527341", "revid": "767487", "url": "https://it.wikipedia.org/wiki?curid=527341", "title": "Ifigenia (film 1977)", "text": "Ifigenia \u00e8 un film del 1977 diretto da Michael Cacoyannis, tratto dalla tragedia \"Ifigenia in Aulide\" di Euripide, sulla scia di \"Elettra\", del '62, e \"Le troiane\", del '71. Tutti e tre i film vedono Irene Papas protagonista.\n\u00c8 stato presentato in concorso al 30\u00ba Festival di Cannes."}
{"id": "527343", "revid": "767487", "url": "https://it.wikipedia.org/wiki?curid=527343", "title": "Il bell'Antonio (film)", "text": "Il bell'Antonio \u00e8 un film del 1960 diretto da Mauro Bolognini, liberamente tratto dall'omonimo romanzo di Vitaliano Brancati.\nRispetto al romanzo di Brancati (che, deceduto nel 1954, ebbe comunque attribuito postumo il soggetto del film), la vicenda \u00e8 spostata di una trentina d'anni, ovvero nella Catania dei primi anni sessanta, e i fatti narrati nel libro sono sintetizzati e accorpati, quando non omessi del tutto; inoltre viene ovviamente sorvolata la critica antifascista, che svolgeva un ruolo predominante nell'opera di Brancati, e la vicenda si svolge con tempistiche molto pi\u00f9 ravvicinate.\nTrama.\nIl giovane catanese Antonio Magnano torna a casa dei genitori dopo aver studiato e vissuto a Roma. Bello ed elegante, Antonio \u00e8 assai ambito dalle ragazze; per di pi\u00f9 la sua famiglia ha fama di avere componenti molto \"virili\". Il padre chiede al figlio Antonio, prossimo ai trent'anni, di abbandonare la vita da scapolo e di prender moglie, indicando Barbara, la figlia del notaio Puglisi, quale donna ideale in quanto \"ben fatta, onesta e ricca\".\nA una festa suo cugino Edoardo gli mostra per la prima volta la fotografia di Barbara Puglisi: Antonio viene immediatamente conquistato dalla sua bellezza. Tornato a casa, Antonio sveglia i genitori e annuncia loro immediatamente la sua intenzione di sposarla. I genitori, soprattutto il padre Alfio, si congratulano per la scelta di una ragazza seria e di buona famiglia. Un ruolo di prima importanza per questo matrimonio, combinato dalle famiglie, \u00e8 lo scambio di favori tra le due parti, che siano legali oppure no.\nDopo le nozze, nei primi mesi gli sposini si dimostrano grande affetto, anche se non vanno oltre baci appassionati, ma dopo un anno dal matrimonio si presenta a casa Magnano il padre di Barbara, che si lamenta con don Alfio del fatto che la figlia sia ancora vergine. Incredulo, il cavaliere lo scaccia e subito telefona al figlio per sincerarsi che quelle del consuocero siano solo basse insinuazioni. Antonio conferma da parte sua che le cose vanno bene.\nLa famiglia di Barbara era venuta a sapere parecchi mesi prima che il matrimonio non era stato consumato, ma non aveva ritenuto opportuno intervenire. Solo in un secondo tempo, quando si presenta l'occasione di combinare un matrimonio finanziariamente pi\u00f9 vantaggioso, il padre di Barbara, senza che n\u00e9 Antonio n\u00e9 la sua famiglia sappiano niente, procede presso la Sacra Rota per far annullare il matrimonio perch\u00e9 non consumato, per di pi\u00f9 con il consenso di Barbara, per la quale si \u00e8 anche trovato un nuovo pretendente di ricca famiglia, il Duca di Bronte.\nAntonio \u00e8 in collera con il suocero e ora si trova respinto anche dalla moglie, che gli rivela che non lo considera pi\u00f9 suo marito. Sconvolto, non pu\u00f2 far altro che sfogarsi con Edoardo, suo cugino nonch\u00e9 migliore amico, al quale rivela le sue prime infelici passioni a Roma, vanificate dall'impotenza; con Barbara, di cui si era subito innamorato, era convinto che le cose avrebbero funzionato. Arriva comunque il giorno in cui il legame sponsale viene annullato e Barbara sposa il ricco duca, lasciando Antonio nello sconforto e Alfio nella rabbia, che lo porter\u00e0, per orgoglio virile e familiare, ad accompagnarsi la sera stessa con una prostituta, morendo d'infarto.\nPoco tempo dopo la giovane servetta di casa Magnano rimane incinta e la madre di Antonio, interrogandosi su chi possa essere il padre, si volta verso il figlio, e lui le lascia credere quello che desidera. Rosaria, colma di gioia, annuncia le prossime nozze del figlio con la ragazza, anche e soprattutto per ristabilire l'onore della famiglia (\u00e8 questa una vicenda che non trova riscontro nel libro).\nAntonio \u00e8 ancora innamorato di Barbara e non pu\u00f2 che vivere nel suo struggente ricordo. L'ipotesi pi\u00f9 probabile \u00e8 che il padre del nascituro sia il cugino. Si tratta di una gravidanza che arriva al momento opportuno: la servetta avr\u00e0 un marito, il figlio avr\u00e0 un padre, Antonio e la famiglia godranno di un improvviso salvataggio del loro onore di fronte alla societ\u00e0.\nCuriosit\u00e0.\nIl ruolo del protagonista fu assegnato inizialmente a Jacques Charrier, che per\u00f2 diede forfait all'ultimo momento. Fu allora che Bolognini si rivolse a Mastroianni."}
{"id": "527344", "revid": "1450446", "url": "https://it.wikipedia.org/wiki?curid=527344", "title": ".cg", "text": ".cg \u00e8 il dominio di primo livello nazionale (ccTLD) assegnato alla Repubblica del Congo.\n\u00c8 amministrato dal ONPT Congo e da Interpoint Switzerland.\nPer i cittadini del Congo la registrazione \u00e8 gratuita e automatica mentre per i cittadini stranieri ha un costo."}
{"id": "527349", "revid": "1543377", "url": "https://it.wikipedia.org/wiki?curid=527349", "title": ".ci", "text": ".ci \u00e8 il dominio di primo livello nazionale (TLD) assegnato alla Costa d'Avorio.\n\u00c8 amministrato dal Network Information Center - C\u00f4te d'Ivoire."}
{"id": "527350", "revid": "767487", "url": "https://it.wikipedia.org/wiki?curid=527350", "title": "Il diario di una cameriera (film 1946)", "text": "Il diario di una cameriera (\"The Diary of a Chambermaid\") \u00e8 un film drammatico del 1946 diretto da Jean Renoir, tratto dall'omonimo romanzo di Octave Mirbeau.\nTrama.\nInizio 1900: C\u00e9lestine arriva da Parigi in treno nella piccola citt\u00e0 normanna di Le Mesnil per il nuovo impiego di cameriera, nel castello dei Lanlaire. Fa conoscenza con Louise, anch'essa diretta al castello per lavorare nelle cucine. Alla stazione sono attese da Joseph, il dipendente di fiducia della signora Lanlaire. Egli esige le referenze e le valuta con severit\u00e0. Tenta di respingere Louise e solo la decisa reazione generosa di C\u00e9lestine lo costringe ad assumerla.\nC\u00e9lestine \u00e8 ben decisa a sposare il primo uomo benestante disponibile pur di uscire dalla sua condizione. Il padrone di casa, Charles Lanlaire, non dispone di propriet\u00e0 e non ha nessuna autorit\u00e0: in casa comanda la ricca moglie e lui cerca di distrarsi con la caccia e non \u00e8 insensibile alla grazia di C\u00e9lestine. Joseph le mostra il luogo in cui viene custodita l'argenteria. Solo lui e la padrona tengono la chiave. Gli argenti vengono utilizzati una volta all'anno, per la festa del 14 luglio.\nIl vicino, il capitano Mauger, non cessa di fare dispetti ai confinanti e lancia sassi dall'alto del muro di cinta per frantumare i vetri delle serre di rose nel giardino.\nC\u00e9lestine abbandona l'iniziale idea di sedurre il padrone e concentra le sue speranze sul capitano che, pur vivendo con una governante-amante, Rose, si \u00e8 infatuato di lei. Egli le promette di partire insieme e di consegnarle i 25.000 franchi del suo tesoro segreto. Per suggellare il patto le dimostra che pu\u00f2 far tutto per lei, anche strangolare l'amico scoiattolo addomesticato.\nUn telegramma annuncia l'arrivo di Georges, il figlio dei Lanlaire, malato di polmoni. Mme Lanlaire sceglie C\u00e9lestine come cameriera particolare del figlio e la fa abbigliare elegantemente per esaltarne l'eleganza e il fascino.\nC\u00e9lestine deve accompagnare il giovane nelle sue passeggiate. Anche Joseph \u00e8 attratto da C\u00e9lestine e le offre di partire con lui: ha un piano, rubare l'argenteria e aprire un caff\u00e8 a Cherbourg.\nGiunge il 14 luglio. \u00c8 grande festa nella citt\u00e0. Durante il ballo tutti i personaggi si incontrano e si scontrano. Il capitano Mauger, che esibisce senza prudenza il suo denaro e beve senza freno, \u00e8 sequestrato e ucciso da Joseph che si impadronisce del suo tesoro e ruba l'argenteria. Tenta poi di fuggire con C\u00e9lestine.\nLa folla blocca il carro su cui viaggiano e Georges, innamorato e geloso della giovane donna, si batte furiosamente con lui. I popolani scoprono l'argento rubato, prendono le parti di Georges e fanno giustizia sommaria di Joseph.\nProduzione.\nDopo inutili tentativi di coinvolgere la RKO, il film fu prodotto dalla \"Camden Production, Inc.\", una piccola societ\u00e0 di produzione costituita dai due attori protagonisti, Burgess Meredith e sua moglie Paulette Godard e il regista stesso; ad essi si aggiunsero Lewis Milestone e, come socio di maggioranza, Benedict Bogeaus, proprietario dei General Service Studios, dove furono realizzate le riprese di \"The Southerner\"; produttori associati furono anche Arthur M. Landau, Corley Harriman.\nIl soggetto \u00e8 tratto dal romanzo \"Il diario di una cameriera\" di Octave Mirbeau e dalla pi\u00e8ce di Andr\u00e9 Heuse, Andr\u00e9 de Lorde e Thielly Nores.\nLa sceneggiatura fu realizzata da Jean Renoir e Burgess Meredith. Il film fu interamente girato nei General Service Studios, dal 21 luglio al 15 settembre 1945.\nDistribuzione.\nIl film fu distribuito dalla United Artists, uscendo nelle sale cinematografiche inglesi nel febbraio 1946 e il 22 giugno 1946 a New York.\nCritica.\nIl film alla sua prima uscita non ebbe grande successo; fu rivalutato successivamente da Maurice Scherer, vero nome di \u00c9ric Rohmer, da Andr\u00e9 Bazin, e da Fran\u00e7ois Truffaut.\nAndr\u00e9 Bazin confessa che, vedendo il film a parecchio tempo di distanza dalla sua prima uscita e ricordando il commento critico negativo da lui scritto in quella occasione e l'accusa fatta al film per la sua mancanza di \"realismo\", si era reso conto di quanto il pregiudizio del \"realismo\" avesse offuscato la sua capacit\u00e0 di apprezzarne e comprenderne il carattere onirico e deliberatamente immaginario:\nMaurice Scherer, alias \u00c9ric Rohmer, scrive nel gennaio 1952 sul n.8 di \"Cahiers du Cin\u00e9ma\", un articolo dal titolo \"Renoir am\u00e9ricain\" (Renoir americano):\nGiorgio De Vincenti:\nRiconoscimenti.\nNel 1946 il National Board of Review of Motion Pictures l'ha inserito nella lista dei migliori dieci film dell'anno."}
{"id": "527351", "revid": "1745361", "url": "https://it.wikipedia.org/wiki?curid=527351", "title": "Scalable Link Interface", "text": "Scalable Link Interface (SLI) \u00e8 una tecnologia sviluppata da 3dfx per collegare due o pi\u00f9 schede video per produrre un unico segnale video in uscita.\nSLI: un acronimo riciclato.\nIl nome SLI era stato inizialmente creato da 3dfx per indicare la propria tecnologia Scan Line Interleave, che era stata introdotta nel 1998 e utilizzata nelle linee di acceleratori grafici Voodoo 2 e successive.\nLo stadio sostanzialmente embrionale della tecnologia utilizzata da 3dfx, e i conseguenti ridotti guadagni prestazionali non hanno portato fortuna a questa prima incarnazione di una tecnica per gestire pi\u00f9 schede video in parallelo. La successiva acquisizione di 3dfx proprio da parte di Nvidia che ne ha acquisito anche tutte le propriet\u00e0 intellettuali, i marchi e i brevetti, ha portato nel giugno del 2004 alla re-introduzione della tecnologia SLI ma con il significato di \"Scalable Link Interface\". Rimaneva intatto lo scopo della tecnologia, ovvero unire la potenza di elaborazione di pi\u00f9 schede video per ottenere maggiori prestazioni nella generazione di una scena 3D, ma cambiava radicalmente l'approccio mediante il quale tutto questo veniva realizzato. Contrariamente a quanto si sarebbe potuto pensare infatti, la scelta di riutilizzare questo nome commerciale non derivava dall'uso effettivo della vecchia tecnologia di 3dfx, ma da una semplice operazione di marketing.\nEvoluzione della tecnologia SLI.\nLa prima generazione della tecnologia SLI di NVIDIA \u00e8 stata lanciata, come detto, nel 2004, cio\u00e8 quando Intel ha introdotto i primi chipset (i915 Grantsdale e i925 Alderwood) in grado di gestire gli slot PCI Express, in sostituzione del tradizionale AGP. Contemporaneamente alla nascita dello standard PCI Express, NVidia ha lanciato la sua prima generazione di schede GeForce basate sulla nuova interfaccia di interconnessione, la serie GeForce 6. Le schede video GeForce 6800 Ultra e GT riportavano, sulla parte superiore del circuito stampato, uno nuovo connettore \"a pettine\" la cui finalit\u00e0 era quella di poter collegare 2 esemplari della stessa scheda video attraverso un connettore dedicato in modo che potessero dialogare insieme e generare un'unica scena 3D renderizzata da entrambe le schede video secondo algoritmi di ripartizione del carico, specificati a livello driver.\nIn realt\u00e0 le primissime soluzioni SLI erano una prerogativa dei sistemi Intel Xeon DP (dual processor) per sistemi biprocessore, in quanto solo queste piattaforme pensate per i piccoli server fornivano 2 Slot PCI Express sulle proprie motherboard. Il supporto per i sistemi della linea desktop Intel arriv\u00f2 solo in un secondo tempo, nel 2005. I chipset citati sopra infatti ebbero \"solo\" il merito di introdurre il nuovo standard PCI Express, ma non fornivano supporto alla tecnologia SLI, della quale NVidia non ha mai pubblicato i diritti a nessun altro produttore di chipset. Il primo sistema desktop ad impiegare la nuova tecnologia era basato sul chipset nForce 4 per i processori AMD Athlon 64 basati su socket 939.\nLa prima generazione della tecnologia SLI richiedeva necessariamente che le due schede video impiegate fossero esattamente identiche nel modello e nel quantitativo di memoria. Successivamente lo sviluppo driver consent\u00ec l'impiego di schede video dello stesso modello ma anche di produttori diversi. \nQuad SLI.\nNel gennaio 2006, NVidia ha presentato una configurazione Quad SLI, in grado di sfruttare la potenza di 4 GPU operanti in parallelo. Dato che ai tempi non esistevano motherboard in grado di fornire 4 slot PCI Express x16, per poter installare 4 GPU in un unico sistema, NVidia ha reso disponibili le schede GeForce 7950 GX2 (della serie GeForce 7) realizzate unendo 2 PCB alla base delle schede GeForce 7950 in un'unica periferica dotata di un unico connettore di collegamento alla scheda madre. Installando quindi 2 schede video Geforce 7950 GX2 in un unico sistema dotato di 2 slot PCI Express x16, \u00e8 possibile quindi unire le prestazioni di 4 GPU.\nPur essendo una soluzione ideale come \"ponte\" tra le due soluzioni SLI estreme, ovvero 2 schede video montate su 2 slot, e 4 schede video montate su 4 slot, l'approccio di 2 schede video a doppia GPU ha incontrato varie limitazioni alla sua diffusione con, in primo luogo, l'impossibilit\u00e0 di ottenere incrementi prestazionali significativi con buona parte delle applicazioni DirectX 9 proprio per limitazioni architetturali di queste API.\nA met\u00e0 2007, Intel ha annunciato il futuro arrivo della piattaforma Intel V8 Skulltrail, destinata al settore pi\u00f9 alto del mercato desktop, in grado di offrire supporto a sistemi biprocessore quad core e 4 slot PCI Express x16 in grado di offrire il \"vero\" Quad SLI a 4 schede video indipendenti della serie GeForce 8.\nHybrid SLI.\nNel corso del 2007, NVidia ha annunciato un nuovo sviluppo della tecnologia SLI, chiamata Hybrid SLI, il cui obiettivo dovrebbe essere quello di offrire una soluzione che possa conciliare in qualche modo il contenimento dei consumi e le elevate prestazioni.\nHybrid SLI avr\u00e0 due differenti modalit\u00e0 di funzionamento denominate \"Power Saving Mode\" e \"Max Performance Mode\". Il principio alla base di questa evoluzione parte dalla possibilit\u00e0 di realizzare lo SLI tra 2 schede video differenti e, in particolare, tra una soluzione integrata nel chipset della scheda madre (come avviene soprattutto in moltissimi sistemi Notebook) e una scheda video discreta. In modalit\u00e0 Power Saving Mode si otterr\u00e0 il massimo risparmio energetico grazie allo spegnimento della soluzione discreta, pi\u00f9 potente, in favore di quella integrata. Quando dovesse essere necessaria maggior potenza, verr\u00e0 attivata invece la soluzioni discreta, in grado di offrire indubbiamente maggiori prestazioni 3D, ma a fronte di maggiori consumi. Nel caso in cui servisse la potenza massima, le due soluzioni video lavorerebbero in parallelo mediante la tecnologia SLI.\nAnche Intel ha sviluppato una propria versione di questa tecnologia, chiamata Intel Switchable Graphics e che prevede il passaggio dalla scheda video integrata all'interno di un proprio chipset a quella discreta. Tale tecnologia \u00e8 stata presentata per la prima volta ad agosto 2008 e integrata nel chipset Cantiga alla base delle piattaforme mobile Centrino 2 e Centrino 2 vPro Montevina. A differenza della soluzione nVidia per\u00f2, Switchable Graphics non prevede il passaggio tra le due sezioni video in automatico ma solo mediante un interruttore fisico o un comando software e inoltre, non ne consente il funzionamento simultaneo, in modo da migliorare ulteriormente le prestazioni, ma solo un funzionamento alternativo.\nNVidia promuove questa tecnologia non solo per l'ambito notebook ma anche per il settore desktop e, a questo proposito, \u00e8 interessante notare che per sfruttarne a pieno i vantaggi sar\u00e0 necessario collegare il connettore del monitor direttamente alla presa VGA/DVI della scheda madre e non su quella della scheda video discreta. Questo fatto rende ancor pi\u00f9 fondamentale un ottimo controllo da parte del driver, delle continue richieste di prestazioni da parte delle applicazioni in funzione, per evitare che si creino \"colli di bottiglia\" e ritardi nell'invio del segnale video al monitor, che in modalit\u00e0 Max Performance Mode dopo essere stato elaborato dalla scheda video discreta deve poi essere inviato allo schermo transitando dal chipset che contiene il sistema video integrato.\nSecondo NVidia comunque, il passaggio dalla soluzione discreta a quella integrata e viceversa avverr\u00e0 in maniera totalmente trasparente all'utente, il quale potr\u00e0 comunque forzare una delle due modalit\u00e0 estreme dal driver video, che per il momento \u00e8 previsto solo per Windows Vista.\nThree-way SLI.\nCon il termine \"Three-way SLI\" (conosciuto anche con i sinonimi \"Triple-SLI\" o \"Tri-SLI\") viene indicata da NVidia un'ulteriore incarnazione della propria tecnologia multi GPU e annunciata alla stampa a ottobre 2007 con arrivo sul mercato atteso a gennaio 2008. Come il nome lascia facilmente intendere, si tratta di utilizzare 3 schede video collegate tra loro; la particolarit\u00e0 rispetto alla soluzione Quad SLI (quanto meno nella sua prima generazione), che potrebbe sembrare pi\u00f9 evoluta in virt\u00f9 della presenza di 4 GPU, risiede nel fatto che le schede video saranno completamente distinte, ciascuna alloggiata in un proprio slot di tipo PCI Express x16 o addirittura PCI Express 2.0. Nel 2006 non esistevano motherboard in grado di supportare pi\u00f9 di 2 slot PCI Express x16, ma con i nuovi chipset presentati dai vari produttori nella seconda met\u00e0 del 2007 sono diventati possibili scenari di utilizzo con 3 e in alcuni casi addirittura 4 slot PCI Express x16 (almeno meccanici).\nIn ogni caso per poter funzionare insieme in una configurazione di questo tipo, le schede video devono essere particolari, cio\u00e8 dotate di doppio connettore SLI, \u00e8 necessario infatti che ciascuna delle tre schede sia collegata direttamente alle altre due, in modo da non avere colli di bottiglia nella comunicazione tra le varie unit\u00e0 di processo e nella ripartizione dinamica del carico di lavoro. Si era ipotizzato che anche le ultime GeForce 8800 GT potessero essere utilizzate in questa configurazione ma successivamente NVidia ha smentito tale possibilit\u00e0.\nSebbene come accennato poco sopra alla fine del 2007 quasi tutti i produttori di chipset abbiano a disposizione dei modelli in grado di offrire supporto a pi\u00f9 di 2 slot PCI Express, in virt\u00f9 del fatto che NVidia non ha mai voluto concedere in licenza l'uso della propria tecnologia, sar\u00e0 necessario dotarsi di un chipset prodotto dallo stesso produttore e in particolare deve trattarsi dell'nForce 680i SLI, o dei futuri 780a/780i SLI.\nPrincipi di funzionamento.\nNella tecnologia Scan Line Interleaving di 3dfx, il carico di lavoro era ripartito tra le due schede video demandando a una scheda l'elaborazione delle linee pari dello schermo e all'altra l'elaborazione delle linee dispari; successivamente le due scene venivano fuse per ottenere l'immagine finale. Questo approccio risult\u00f2 essere molto efficiente per alcuni tipi di applicazioni e in certi ambiti le prestazioni subivano effettivamente quasi un raddoppio.\nLa tecnica di ripartizione del carico di lavoro alla base della tecnologia Scalable Link Interface invece \u00e8 basata su un principio completamente differente dal suo omonimo. Invece di far elaborare le linee pari dello schermo a una GPU e quelle dispari all'altra, NVIDIA ha deciso di suddividere la scena orizzontalmente in due parti da assegnare alle due schede. La suddivisione non \u00e8 necessariamente al 50%, ma varia dinamicamente da un fotogramma all'altro: il driver analizza infatti l'immagine e definisce le percentuali da assegnare a ciascuna scheda video. Questo nuovo approccio consente di bilanciare in maniera ottimale il calcolo in quanto una suddivisione statica al 50% sarebbe risultata completamente inefficiente in casi, come nei simulatori di volo, dove, ad esempio, la zona inferiore dello schermo \u00e8 solo un'immagine statica (l'abitacolo nel caso in esame) e quella superiore contiene invece moltissimi poligoni ed \u00e8 interamente 3D.\n2 modalit\u00e0 di funzionamento per il nuovo SLI.\nDal driver della scheda video \u00e8 possibile selezionare 2 criteri differenti di ripartizione del carico di lavoro tra le schede video operanti in parallelo:\nNVidia ha deciso di rendere disponibili entrambi i criteri in quanto non esiste la modalit\u00e0 migliore in assoluto; a seconda dell'applicazione in esecuzione, pu\u00f2 essere migliore una o l'altra modalit\u00e0.\nPer semplificare la scelta sono disponibili dei profili ottimizzati per un grande numero di applicazioni 3D e, semplicemente selezionando il profilo desiderato, \u00e8 possibile sfruttare al meglio le potenzialit\u00e0 di una configurazione SLI.\nI dati sui vertici, elaborati dal processore, vengono inviati alla prima scheda video e da questa ultima vengono duplicati alla seconda, utilizzando il connettore posto nella parte superiore delle due schede; questo permette a ciascuna scheda video di avere a disposizione le informazioni necessarie per la generazione della scena 3D. Una volta che il frame \u00e8 stato generato dalla scheda video secondaria, i dati vengono inviati al frame buffer della scheda principale, quella alla quale viene collegato il monitor, e da quest'ultima mandati sullo schermo.\nSLI e Windows Vista: un inizio difficile.\nIl debutto del sistema operativo Windows Vista ha portato con s\u00e9 diversi problemi di compatibilit\u00e0 e prestazioni con la tecnologia SLI. In realt\u00e0 la responsabilit\u00e0 del sistema operativo Microsoft in questo inizio difficile di convivenza \u00e8 solo indiretto. Il problema nasce dal fatto che per questioni di stabilit\u00e0 e sicurezza Windows Vista ha cambiato radicalmente l'approccio dello sviluppo driver da parte dei produttori di periferiche in generale, e dei produttori di schede video in particolare, in quanto oltre ai nuovi requisiti di interfacciamento dei driver con il sistema operativo, si sono aggiunte anche le nuove librerie DirectX 10 (disponibili solo su Windows Vista) che hanno rivoluzionato a loro volta le tecniche con cui le schede video devono relazionarsi con la gestione grafica del sistema operativo.\nPer diversi mesi, NVidia non \u00e8 stata in grado di far fronte a tutta questa mole di difficolt\u00e0 nate con l'arrivo di Windows Vista (e dei primi driver certificati ForceWare 158.42), soprattutto per quanto riguarda il supporto della tecnologia SLI. Solo a partire da maggio 2007, nuovi driver ottimizzati hanno finalmente reso disponibile la tecnologia SLI sia con le API DirectX 9, sia con le DirectX 10. Ovviamente anche le schede video GeForce 7950 GX2, dotate di 2 GPU collegate in parallelo tra di loro non potevano venire sfruttate adeguatamente nei primi mesi di vita di Windows Vista.\nLa soluzione concorrente: AMD/ATI CrossFire.\nLa tecnologia SLI \u00e8 stata fondamentalmente la prima ad offrire un aumento di prestazioni unendo la potenza di pi\u00f9 schede video ed \u00e8 diventata, in un certo senso, un \"sinonimo\" di elaborazione multi GPU.\nDopo poco pi\u00f9 di 1 anno dalla presentazione di SLI, la concorrente di NVidia, ATI (poi acquisita da AMD) svilupp\u00f2 la propria tecnologia multi GPU, chiamata CrossFire, disponibile nelle schede della serie Radeon. L'approccio della prima generazione era molto diverso da quello NVidia, utilizzando un cavo esterno al case del pc, che collegava direttamente le uscite DVI delle due schede video. Malgrado i molti sforzi tecnici e commerciali per migliorare le prestazioni di CrossFire, questa tecnologia non ha mai raggiunto la popolarit\u00e0 dello SLI di NVidia, ma il suo sviluppo \u00e8 continuato negli anni, e nelle ultime incarnazioni, \u00e8 diventata ormai molto simile alla tecnologia concorrente, iniziando dall'abbandono del cavo esterno in favore del collegamento interno mediante connettore \"a pettine\", e dalla concessione in licenza anche a Intel che pu\u00f2 ora fornire direttamente il supporto CrossFire attraverso i propri chipset."}
{"id": "527357", "revid": "599013", "url": "https://it.wikipedia.org/wiki?curid=527357", "title": "Sli", "text": ""}
{"id": "527359", "revid": "1305772", "url": "https://it.wikipedia.org/wiki?curid=527359", "title": "Peumus boldus", "text": "Il boldo (Peumus boldus ) \u00e8 una pianta sempreverde della famiglia Monimiaceae, endemica del Cile. \u00c8 l'unica specie nota del genere Peumus.\nDescrizione.\nAlbero dioico sempreverde, che non supera i 5\u00a0m di altezza. Ha foglie opposte, coriacee e ovali di colore verde opaco, che presentano un picciolo molto breve. I fiori maschili e femminili sono in genere bianchi, riuniti in infiorescenze terminali. Produce frutti nel periodo che intercorre fra dicembre e febbraio caratterizzati dal grande contenuto di zuccheri e quindi dal gusto molto dolce.\nDistribuzione e habitat.\nOriginaria del Cile centrale e meridionale, si \u00e8 diffusa in molte altre zone del continente sudamericano ed \u00e8 stata introdotta anche in Europa e nell'Africa del Nord.\nUsi.\nLe foglie hanno un forte aroma di legno e sono utilizzate, in America del sud, per preparare infusi, soprattutto in Cile, Paraguay, Argentina e Uruguay viene utilizzata come erba per il t\u00e8.\nCome erba medicinale il Boldo \u00e8 considerato un colagogo, atto a facilitare la produzione biliare, per lo stesso motivo esercita una blanda funzione lassativa; inoltre viene usato come antiemetico e componente per liquori digestivi.\nLa droga \u00e8 contenuta nelle foglie e contiene un olio essenziale costituito da: monoterpeni, flavonoidi e alcaloidi (il principale \u00e8 la \"boldina\"). \nIn Cile \u00e8 usato spesso con il \"yerba mate\" per mitigarne il forte sapore.\nSempre in Cile, molti anni fa, gli studiosi notarono che le capre che si nutrivano delle sue foglie, non andavano incontro a malattie del fegato; vennero sviluppati vari studi a tal proposito che arrivarono alla conclusione che poteva essere utilizzata con successo nelle affezioni epatiche.\nLe modalit\u00e0 di preparazione sono varie, tra le quali l'infuso, la tintura, e soprattutto il decotto da abbinarsi ad altre piante quali il cardo mariano, l'ortica e la fumaria.\nTossicit\u00e0.\nAlcune ricerche condotte nel 2009 suggeriscono che gli oli essenziali della pianta contengono alcaloidi tossici."}
{"id": "527360", "revid": "7336", "url": "https://it.wikipedia.org/wiki?curid=527360", "title": "Boldo", "text": ""}
{"id": "527361", "revid": "767487", "url": "https://it.wikipedia.org/wiki?curid=527361", "title": "Il magnifico avventuriero (film 1945)", "text": "Il magnifico avventuriero (\"Along Came Jones\") \u00e8 un film western del 1945 diretto da Stuart Heisler.\n\u00c8 ispirato al romanzo \"Useless Cowboy\" scritto da Alan Le May nel 1944."}
{"id": "527362", "revid": "16073", "url": "https://it.wikipedia.org/wiki?curid=527362", "title": "Barbarie", "text": ""}
{"id": "527363", "revid": "1718925", "url": "https://it.wikipedia.org/wiki?curid=527363", "title": "Vagina artificiale", "text": "\u00c8 definita vagina artificiale un dispositivo analogo all'organo sessuale femminile, previo inserimento del pene in erezione, permette il raggiungimento dell'orgasmo. \u00c8 realizzato in due tipologie, una per uso veterinario, impiegata per l'inseminazione artificiale, l'altra costituente un giocattolo sessuale.\nUso veterinario.\nSono impiegate in aziende agricole nei programmi di inseminazione artificiale e nei centri di raccolta di sperma animale e le sue applicazioni, la vagina per questo uso \u00e8 realizzata tenendo conto delle caratteristiche anatomiche dell'animale.\nGli apparecchi di raccolta possono avere aspetto diverso, in genere sono costituiti da un tubo interno sterile e un guscio esterno rigido, per ottenere i risultati migliori, il tubo interno pu\u00f2 contenere acqua calda per simulare la temperatura corporia naturale, un filtro separa il seme dall'acqua.\nUso umano.\nPu\u00f2 essere progettata per la ricerca medica oppure come giocattolo sessuale, usata dall'uomo per la masturbazione. \u00c8 solitamente in gomma o materiale morbido (lattice, silicone,) e viene usata penetrandola con il pene in erezione, simulando un rapporto sessuale, fino al raggiungimento dell'orgasmo ed eiaculazione. \nSolitamente vengono usati lubrificanti per ridurre l'attrito tra il pene e le pareti interne della vagina artificiale.\nTipologie.\nRealistico.\nQuesto tipo \u00e8 modellato sul reale aspetto dei genitali femminili. A scopo di marketing alcuni produttori la progettano come esatta replica della vulva di qualche famosa attrice pornografica. La somiglianza con la fisiologia naturale dell'organo sessuale femminile \u00e8 molto marcata, vengono simulati ossa del pube, peli pubici, monte di Venere, grandi labbra, anche le pareti interne sono dotate di varie nervature, pieghe naturali, creste, imene, tutto per fornire la sensazione di massimo piacere. Alcuni modelli replicanti l'intero bacino della donna, comprendono natiche e ano, permettendo di simulare anche il rapporto anale. \nIn Giappone, le onacups sono popolari vagine artificiali monouso con lubrificante gi\u00e0 incorporato.\nA vibrazione.\nSono vagine artificiali simili alle precedenti, con aggiunta di un dispositivo vibrante, solitamente un bulbo vibrante con funzioni di movimento varie, inseribile in una cavit\u00e0 prevista e facilmente rimovibile, normalmente sono dotati di un telecomando a filo.\nArtigianale.\nNel gergo carcerario, una \"fifi\" si riferisce a una vagina artificiale improvvisata, realizzata tirando i lembi di un sacco della spazzatura o preservativo, all'interno di un asciugamano, utilizzando crema per le mani come lubrificante.\nMateriali.\nI modelli pi\u00f9 semplici hanno l'aspetto di un manicotto in plastica con l'apertura per l'introduzione del pene sagomata a vulva, i materiali impiegato sono morbidi e cedevoli, silicone, lattice, i modelli pi\u00f9 realistici impiegano polimeri termoplastici a memoria di forma, i quali, composti in una struttura a strati differenziati, permettono di imitare al massimo la pelle naturale."}
{"id": "527364", "revid": "69794", "url": "https://it.wikipedia.org/wiki?curid=527364", "title": "Centro sportivo Sant'Agata", "text": "Il centro sportivo Sant'Agata \u00e8 un centro di allenamento sportivo, utilizzato dalla Reggina dal 1991 al maggio 2018 e nuovamente dall'11 gennaio 2019.\nPosizione.\nIl centro sorge nella zona sud della citt\u00e0 di Reggio Calabria, nell'area compresa tra la foce del torrente Sant'Agata, la zona industriale adiacente al quartiere Gebbione e la pista 15/33 dell'aeroporto dello Stretto.\nStoria.\nIl centro, di propriet\u00e0 del Comune di Reggio Calabria, nasce nel 1991 su un'area abbandonata a ridosso del torrente Sant'Agata precedentemente adibita a discarica da un'idea dell'allora presidente amaranto Pino Benedetto.\nLe vicende relative alla costruzione del centro sono state oggetto di verifica da parte della \"Commissione speciale d'indagine interna alle Unit\u00e0 Operative Urbanistica e Pianificazione Territoriale, Lavori pubblici, Manutenzione\" del comune di Reggio Calabria. Dagli esiti delle verifiche della Commissione, si \u00e8 appurato che il centro sorge su un terreno demaniale e in una zona sottoposta a vincolo idrogeologico. Attualmente la struttura \u00e8 potenzialmente soggetta a rischio alluvione, poich\u00e9 sorge in una zona torrentizia particolarmente esposta. La concessione demaniale concessa dall'Intendenza di finanza nel 1989 prevedeva l'utilizzo della struttura esclusivamente per la costruzione di campi di calcio. La concessione edilizia datata 1992 prevedeva esclusivamente la costruzione di \u00abstrutture prefabbricate e quindi smontabili\u00bb. Gi\u00e0 nel 1993 l'Intendenza di finanza aveva ordinato la demolizione di tutti gli edifici in cemento edificati, in quanto violavano il contratto di concessione. Tuttavia non segu\u00ec alcun atto pratico.\nLa Commissione ha appurato che, da parte della Reggina Calcio S.p.A., \u00e8 stata avviata l'istanza di condono edilizio relativamente a tutte le strutture del Centro. Tuttavia tale richiesta \u00e8 in sospeso, dal momento che l'intera zona fa parte di un'area sottoposta a vincolo idrogeologico.\nA partire dal 2000 sono iniziati i lavori di ristrutturazione dotando il centro di una biglietteria con annessi uffici. Mentre i vecchi uffici posti nel vecchio stabile sono stati ristrutturati a fondo cos\u00ec come la foresteria.\nIl 24 febbraio 2016 il centro sportivo viene messo sotto sequestro da parte della Guardia di Finanza e della Polizia provinciale di Reggio Calabria contestando il reato di abusivismo e occupazione del demanio al presidente Lillo Foti e dell'amministratore delegato Giuseppe Ranieri.\nFallita la Reggina Calcio il centro sportivo viene preso in carica dalla curatela fallimentare, rappresentata dai curatori fallimentari Fabrizio Condemi e Massimo Giordano. I curatori presentato un ricorso presso il gip per lo sblocco del centro (bene incluso nell'affitto annuo dei beni immateriali della Reggina Calcio vinto dalla societ\u00e0 Reggio Calabria di Mimmo Pratic\u00f2), ricorso che viene rigettato dalla magistratura mantenendo sequestrato il centro sportivo.\nIl 6 settembre 2016 dopo un intenso lavoro avviato dalla curatela fallimentare, la Procura della Repubblica concede il dissequestro di una parte della struttura\nNonostante il centro sia stato in parte dissequestrato la nuova societ\u00e0 che si \u00e8 aggiudicata l'utilizzo del centro non pu\u00f2 accedere e utilizzare il bene fino al momento della rettifica del contratto d'affitto dell'asset della Reggina Calcio davanti ad un notaio, rettifica che tarda ad arrivare dovendo ritrattare l'offerta di 120.500 euro annui presentata a luglio\nIl 4 ottobre 2016 dopo 8 mesi dal sequestro si \u00e8 giunti ad un accordo fra la curatela fallimentare e la nuova societ\u00e0 che pu\u00f2 utilizzare i campi del centro sportivo per far allenare la nuova squadra amaranto.\nA seguito della scadenza del contratto con la curatela fallimentare, la societ\u00e0 amaranto decide di rinunciare al centro sportivo. A luglio 2018 Antonio Girella si aggiudica il marchio della fu Reggina Calcio e il centro sportivo fino al 30 giugno 2019, presso il quale svolge attivit\u00e0 di calcio giovanile.\nA gennaio 2019, la nuova propriet\u00e0, capeggiata da Luca Gallo, trova un accordo con Girella per tornare ad utilizzare il centro sportivo per gli allenamenti.\nIl 26 maggio La Reggina si \u00e8 aggiudicata la concessione del Centro Sportivo Sant'Agata sino al 31 dicembre 2020.\nEntro il 26 giugno si dovranno invece presentare le offerte alla Citt\u00e0 Metropolitana per la concessione del Demanio ove sorge il Sant'Agata, per 19 anni, vale a dire sino al 31 dicembre 2040.\nStruttura.\nEsteso per circa , il centro Sant'Agata \u00e8 dotato di sei campi da calcio, due dei quali realizzati in erba vera. Uno \u00e8 il campo ufficiale della prima squadra, due quelli per le squadre giovanili ed altri tre riservati alla scuola calcio. Il centro \u00e8 inoltre dotato di spogliatoi, sala stampa, palestre, infermeria, uffici della scuola calcio, sala studio, foresteria e mensa.\nSono circa 220 gli atleti delle squadre giovanili della Reggina che usufruiscono del Centro, cui si aggiunge la prima squadra, gli staff tecnico/sanitari e la redazione del sito e della web-tv."}
{"id": "527369", "revid": "1543377", "url": "https://it.wikipedia.org/wiki?curid=527369", "title": "Improvvisamente l'estate scorsa (film)", "text": "Improvvisamente l'estate scorsa (\"Suddenly, Last Summer\") \u00e8 un film del 1959 diretto da Joseph L. Mankiewicz, tratto dall'omonima pi\u00e8ce teatrale di Tennessee Williams, adattata per il cinema dallo stesso drammaturgo insieme a Gore Vidal.\nIl film ricevette tre \"nomination\" ai Premi Oscar 1960 (sia Katharine Hepburn che Elizabeth Taylor candidate come miglior attrice protagonista, oltre a miglior scenografia) e la Taylor vinse il Golden Globe per la migliore attrice in un film drammatico.\nI codici di autoregolamentazione in vigore, noti come Codice Hays, costrinsero Vidal a togliere qualsiasi riferimento diretto all'omosessualit\u00e0. Vidal stesso narra, nel libro di Vito Russo \"Lo schermo velato\" e nel documentario che ne \u00e8 stato tratto, che i movimenti di censura di quei tempi, specialmente la Legione della Decenza, lo costrinsero a rivedere molti dei dialoghi cos\u00ec che il tema dell'omosessualit\u00e0 venisse solamente sfiorato e il personaggio omosessuale non avesse nel film n\u00e9 un volto n\u00e9 una voce.\nNel 1993 l'opera di Williams ha avuto un adattamento televisivo, \"Suddenly, Last Summer\", diretto da Richard Eyre e interpretato da Maggie Smith, Rob Lowe, Richard E. Grant, e Natasha Richardson.\nTrama.\nNew Orleans, 1937. La ricca ed eccentrica Mrs. Violet Venable si rivolge alla clinica psichiatrica del dottor Hockstader promettendo un milione di dollari perch\u00e9 venga attuato un trattamento di lobotomia su sua nipote Catherine Holly. La ragazza, attualmente degente in un istituto religioso, ha iniziato a soffrire di disturbi emotivi particolarmente violenti dopo che Sebastian, suo cugino e figlio di Violet, \u00e8 morto in circostanze oscure durante una vacanza in Spagna alla quale era presente anche lei. Allo scopo viene chiamato uno specialista, il dottor Cukrovicz.\nL'incontro si tiene nella tenuta di Mrs. Venable, in un giardino dall'aspetto surreale che ricorda una specie di giungla primordiale (\"come l'alba della creazione\"). Tra felci primitive (veri \"fossili viventi\") e piante carnivore accudite e nutrite con cura maniacale. Al dottor Cukrovicz in effetti risulta chiaro che tra Mrs. Venable e suo figlio sussisteva un rapporto decisamente morboso: il ragazzo si occupava esclusivamente di poesia e arte, anche se scriveva un solo componimento all'anno (il \"canto d'estate\") dopo aver passato l'intera estate in viaggio con la sola compagnia di sua madre.\nAnche il successivo incontro nell'istituto con Catherine solleva ulteriori dubbi: la ragazza gli rivela con impressionante lucidit\u00e0 ulteriori dettagli sul rapporto tra Sebastian e Violet. Il cugino, elogiato da Mrs. Venable, viene descritto come ambiguo e manipolatore. Inoltre, quando tenta di ricordare ci\u00f2 che successe in Spagna, Catherine ha un crollo emotivo, come se il peso del ricordo fosse esasperante.\nCukrovicz decide di prendere altro tempo e di tenere sotto osservazione Catherine presso la clinica di Hockstader, il quale fa pressioni sull'uomo perch\u00e9 la operi al pi\u00f9 presto al fine di intascare i soldi e costruire un nuovo padiglione per il manicomio. Il chirurgo per\u00f2 \u00e8 titubante a procedere con l'operazione, poich\u00e9 essa cancellerebbe irrimediabilmente la verit\u00e0 sulla morte di Sebastian; l'uomo decide cos\u00ec di approfondire il caso. La visita della madre e del fratello di Catherine, inoltre, getta ulteriori ombre sulla faccenda: Violet ha infatti promesso a entrambi un'ingente somma di denaro, che potranno avere solo dopo la lobotomia della ragazza e l'agitata signora Holly, completamente succube di Violet, accetta anche se sarebbe contraria. Quando Catherine comprende la verit\u00e0, tenta di fuggire dal manicomio ma viene fermata da alcuni pazienti che la assalgono.\nIl giorno dopo Mrs. Venable va a far visita a sua nipote, e le due donne hanno un violento confronto: la ragazza accusa sua zia di volerla operare per nascondere la verit\u00e0 su Sebastian a tutti, in particolare a se stessa; le rinfaccia inoltre di non aver capito di essere stata, come d'altronde lei, l'\"esca\" che Sebastian utilizzava per \"attirare la compagnia\". Violet sviene e Catherine ne approfitta per tentare il suicidio gettandosi da una balconata nel reparto delle donne, ma viene salvata in extremis.\nIn seguito a questi eventi Hockstader pone un ultimatum a Cuckrovicz, ma quest'ultimo, ormai preso dalla faccenda, riesce a negoziare un ultimo tentativo: porter\u00e0 Catherine a casa di sua zia e le somministrer\u00e0 del penthotal per farle rivivere ci\u00f2 che successe l'estate precedente. Interrogata dal medico e sotto l'effetto del siero, la ragazza inizia a ricordare la sua vacanza con Sebastian. Il cugino l'aveva costretta ad indossare un costume di seta bianca che a contatto con l'acqua traspariva moltissimo, perch\u00e9, attirati dalla sua nudit\u00e0, i ragazzi della vicina spiaggia pubblica si avvicinassero a lui; la ragazza capisce con orrore di essere stata il mezzo usato da Sebastian per procurarsi del sesso a pagamento (Sebastian era infatti omosessuale e i ragazzi, ridotti alla fame, accettavano di avere rapporti sessuali con lui in cambio di denaro).\nBen presto per\u00f2 Sebastian si era stancato di quelli che lui riteneva pezzenti e troppo scuri di carnagione, e pianificava di spostarsi nel Nord Europa, dove avrebbe trovato ragazzi biondi e dalla pelle bianca. Durante un giorno caldissimo nella cittadina galiziana di \"Cabeza de Lobo\", i ragazzi adescati da Sebastian avevano seguito lui e Catherine fin dentro ad un ristorante, ma il ragazzo a causa dell'afa non si sentiva molto bene ed avvertiva dei dolori al cuore perci\u00f2 esasperato, aveva tentato di fuggire. I ragazzi, affamati e fuori di s\u00e9 per la grande calura, vedendolo come una preda lo avevano inseguito in una folle corsa per le strade della citt\u00e0, fino ad arrivare alle rovine di un tempio pagano sul colle dove lo avevano assalito e ne avevano mangiato le carni sotto gli occhi terrificati di Catherine. La ragazza scioccata era ritornata di corsa in paese ad avvertire la polizia, ma al suo arrivo sulla collina non c'era pi\u00f9 niente da fare poich\u00e9 tutti i ragazzi erano misteriosamente spariti e Sebastian era ormai a terra senza vita con il corpo nudo quasi tutto divorato.\nAl termine del suo racconto la ragazza crolla per terra in lacrime; Mrs. Venable chiude l'ultimo quaderno di poesia di Sebastian (completamente bianco) e, sopraffatta dalla verit\u00e0, si rivolge al dottor Cukrovicz come se fosse proprio suo figlio, dimostrando di essere impazzita. Mentre la donna viene portata via da Hockstader, Cukrovicz si avvicina a Catherine che, ormai libera dal peso sulla sua mente, \u00e8 guarita.\nProduzione.\n\u00c8 il terzo film tratto da opere di Tennessee Williams e come nei precedenti la censura intervenne per oscurare o togliere ogni riferimento al tema dell'omosessualit\u00e0. Data la sua fine tragica non venne operata una censura totale ma lasciato un collegamento, sia pure velato, tra il comportamento di Sebastian e la sua tragica fine.\nTra l'altro il personaggio non ha un volto, rendendo quindi la sua presenza pi\u00f9 incisiva.\nElizabeth Taylor aveva appena concluso il suo lungo contratto con la casa di produzione MGM ed era una delle dive che garantiva alti incassi ai film che interpretava, per questo us\u00f2 tutto il suo potere per fare in modo che venisse ingaggiato il suo grande amico Montgomery Clift. L'attore era stato vittima di un tragico incidente automobilistico e venne salvato proprio dalla Taylor ma divenne presto dipendente dai farmaci e faticava a recitare in scene lunghe tanto che il regista chiese spesso di sostituirlo.\nGli altri attori e la troupe invece non ebbero problemi con lui ed erano evidentemente dalla sua parte.\nSempre la Taylor, per prepararsi alla difficile scena del monologo finale in cui dopo aver descritto la fine di Sebastian crolla in un pianto disperato, pare abbia utilizzato un metodo da Actor's Studio ovvero ha riportato alla mente le emozioni provate dopo la tragica scomparsa in un incidente aereo del suo terzo marito Mike Todd.\nIl film venne girato tra il mese di maggio e il mese di settembre del 1959. Le scene all'interno vennero girate presso gli Shepperton Studios in Gran Bretagna, mentre gli esterni in varie localit\u00e0 spagnole tra cui Majorca.\nPer il ruolo interpretato da Katharine Hepburn, si era inizialmente pensato a Vivien Leigh che non pot\u00e9 accettare l'offerta perch\u00e9 impegnata sulle scene teatrali a Londra.\nDistribuzione.\nIl film giunse nelle sale italiane il 18 marzo 1960, con un divieto ai minori di 16 anni e senza taglio alcuno.\nNell'estate del 1976 torna nei cinema in una seconda edizione censurata, senza divieto, di modo da consentirne la diffusione a mezzo televisivo.\nInfatti l'anno dopo, luned\u00ec 28 novembre 1977 viene trasmesso per la prima volta alle 20:40 sull\u2019allora Rete 1 (Rai 1), esente della scena in cui Elizabeth Taylor illustra con dovizia di particolari come il cugino Sebastian viene trucidato.\nNel 1989 esce in VHS grazie a RCA Columbia, e nel novembre 2002 per la prima volta in DVD, distribuzione Sony, prima in Jewell case e successivamente in amaray.\nRiconoscimenti.\nLe protagoniste Katharine Hepburn e Liz Taylor sono state candidate sia al Premio Oscar alla miglior attrice protagonista che al Golden Globe per la migliore attrice in un film drammatico. Il primo \u00e8 stato vinto da Simone Signoret (\"La strada dei quartieri alti\"), mentre il secondo \u00e8 stato vinto dalla Taylor.\nAccoglienza in Italia.\nNella stagione 1959-60, secondo la \"Borsa Film\" del settimanale dell'Agis \"Il Giornale dello Spettacolo\", il film si classific\u00f2 al sesto posto per incassi.\nRiferimenti in altre opere.\nIl titolo del film \u00e8 richiamato dal documentario italiano del 2008 \"Improvvisamente l'inverno scorso\", realizzato da Gustav Hofer e Luca Ragazzi."}
{"id": "527378", "revid": "21880", "url": "https://it.wikipedia.org/wiki?curid=527378", "title": "Lago Tanganyika", "text": ""}
{"id": "527382", "revid": "767487", "url": "https://it.wikipedia.org/wiki?curid=527382", "title": "Kaos (film)", "text": "Kaos \u00e8 un film del 1984 diretto dai fratelli Taviani.\n\u00c8 tratto da quattro \"Novelle per un anno\" di Pirandello, a cui si aggiunge un quinto racconto immaginato dai registi, ma ispirato alle novelle \"Una giornata \"(\"Colloquio con la madre\"), e \"Colloquii coi personaggi \"(seconda parte).\nCon questo lavoro i Taviani hanno iniziato la loro collaborazione con il direttore della fotografia Giuseppe Lanci (gireranno insieme cinque film di seguito, ultimo dei quali \"Tu ridi\").\n\"Kaos\" \u00e8 anche il film che ha visto recitare insieme per l'ultima volta Franco e Ciccio.\nTitolo.\nViene denominata \"Caos\" una contrada di campagna, a strapiombo sul mare, dove sorge la casa natale di Luigi Pirandello.\nLo scrive in una citazione lui stesso:\nTrama.\nIl film si svolge in quattro episodi e un epilogo. Filo comune che collega gli episodi \u00e8 un corvo nero che si libra sopra la Sicilia di Pirandello con un campanello appeso al collo."}
{"id": "527383", "revid": "1305772", "url": "https://it.wikipedia.org/wiki?curid=527383", "title": "Baldo", "text": "Baldo \u00e8 una parola italiana che significa gagliardo, coraggioso. Il termine indica anche:"}
{"id": "527385", "revid": "438678", "url": "https://it.wikipedia.org/wiki?curid=527385", "title": "L'angelo del male (film 1938)", "text": "L'angelo del male (\"La B\u00eate humaine\") \u00e8 un film del 1938 diretto da Jean Renoir.\nIl soggetto \u00e8 tratto da \"La bestia umana\", romanzo di \u00c9mile Zola, diciassettesimo dei venti che formano il ciclo dei \"Rougon-Macquart\", pubblicato in \"feuilleton\" nel 1889-90. Lo stesso soggetto \u00e8 alla base de \"La bestia umana\" (\"Human Desire\") di Fritz Lang del 1954.\nTrama.\nJacques Lantier \u00e8 un macchinista, vittima di pulsioni omicide che lo costringono ad una vita molto solitaria. Si trova bene solo in compagnia del fuochista Pecqueux sulla sua \"Lison\", la locomotiva a vapore che conduce sulla linea Parigi-Le Havre.\nIl caso vuole che si trovi nei pressi del luogo di un delitto, dove incontra Roubaud, il vicecapo della stazione di Le Havre, e la sua giovane e bella moglie, S\u00e9verine. Interrogato, subendo il fascino della donna, nega di aver visto i due, discolpandoli totalmente al punto che le accuse cadono poi su un altro uomo con precedenti.\nLantier si innamora perdutamente di S\u00e9verine che ormai vive un rapporto di conflittualit\u00e0 col marito. Questi infatti aveva scoperto che la moglie, giovanissima, era stata amante del potente e anziano Grandmorin, che ha dunque deciso di uccidere illudendosi di poter cos\u00ec avere sua moglie tutta per s\u00e9.\nS\u00e9verine diventa l'amante di Lantier e gli suggerisce di eliminare il suo ormai ingombrante marito. Lantier non se la sente e il rapporto tra i due sembra cos\u00ec chiudersi. Alla festa da ballo di fine anno, S\u00e9verine flirta con un giovane facendo ingelosire Lantier che ha un ritorno di fiamma. Raggiunta a casa, lei rinnova le intenzioni criminose riguardo al marito ma lui, vittima di una crisi psicotica la uccide.\nDopo una notte insonne, Lantier, ripreso posto sulla locomotiva, dapprima racconta a Pecqueux l'accaduto dandogli un senso razionale, ma dopo poco, disperato, si getta dal treno in corsa suicidandosi.\nProduzione.\nRegia.\n\u00abNe \"La b\u00eate humaine\" le riprese con le inquadrature di Gabin e Carette su una vera locomotiva diede eccellenti risultati. Per le scene girate su quella locomotiva feci ricorso una sola volta al trasparente nell'inquadratura in cui Gabin si uccide gettandosi gi\u00f9 dal tender mentre il treno corre a tutta velocit\u00e0. Non potevo chiedere a Gabin di gettarsi da un treno vero.[\u2026] \n\"La b\u00eate humaine\" fu un'ulteriore affermazione del mio desiderio di realismo poetico. La massa d'acciaio della locomotiva diventava nella mia immaginazione il tappeto volante dei racconti orientali\u00bb.\nLe inquadrature lunghe.\nUna caratteristica dello stile di Renoir \u00e8 l'uso delle inquadrature lunghe e dei movimenti di macchina. Un esempio \u00e8 la carrellata con la quale si apre \"La b\u00eate humaine\" \u00ab...un condensato del tragitto Parigi-Le Havre, visto con gli occhi stessi del macchinista: una sequenza suggestiva per il modo in cui propone il ritmico sfilare dei pali del telegrafo ai lati della strada ferrata, il venire incontro dei segnali, delle stazioni, dei ponti, delle gallerie, il pi\u00f9 disteso procedere del treno in prossimit\u00e0 dell'arrivo. \u00c8 un modo non solo di descrivere la vita e il lavoro del protagonista \u2013 i pochi e misurati gesti del mestiere, la manovra delle leve, le palate di carbone nella fornace, e soprattutto il rifornimento d'acqua in piena corsa \u2013 ma anche di proporre un ritmo e una tensione per entrare nel dramma o, addirittura, di sostituire gli occhi del protagonista con quelli dello spettatore per una pi\u00f9 realistica immedesimazione. L'angosciosa fuga delle prospettive ferroviarie \u00e8 un presupposto dell'angoscia esistenziale di Lantier\u00bb.\nCast.\nIn vari scritti Renoir descrive i suoi personaggi e racconta come ha scelto gli attori che li interpretano.\nS\u00e9verine e Simone Simon.\n\u00abUna donna dolce, affettuosa, quietamente appassionata. [...]S\u00e9verine non \u00e8 una \"vamp\". \u00c8 una gatta, una vera gatta, con un pelo di seta che si ha voglia di accarezzare, un musetto corto, una grande bocca un po' supplicante e degli occhi pur sempre in grado di dir la loro. Ora, io so che se nel mondo del cinema c'\u00e8 una gatta, \u00e8 Simone Simon\u00bb.\nJacques Lantier e Jean Gabin.\n\u00abJacques Lantier ci interessa tanto quanto Edipo Re. Questo macchinista di locomotiva trascina dietro di s\u00e9 un'atmosfera altrettanto gravida di quella di qualsiasi membro della famiglia degli Atridi. Rimpiango una cosa: che Zola non possa vedere Jean Gabin interpretare questo personaggio. Credo che sarebbe contento.[...]Essere un personaggio tragico, nel senso classico del termine, rimanendo con in testa un berretto e addosso una tuta blu da macchinista, e parlando come la gente qualsiasi, \u00e8 un \"tour de force\" che Gabin ha portato a termine...\u00bb\nRoubaud e Fernand Ledoux.\n\u00ab...\"\u00e8 piccolo, gi\u00e0 un po' grasso, maschio, molto potente, un po' brutale, molto onesto, di una rettitudine priva di intelligenza. Quando si accorge che sua moglie lo inganna, la sua collera \u00e8 spaventosa. Potrebbe ucciderla. In seguito si calma. Fa quel che deve fare. Non ne faccio dunque un tipo nervoso. Tuttavia, bisogna che allenti la sua morale, dal momento che l'assassinio scioglie il legame sociale. Egli ha ucciso perch\u00e9 la sua donna non avesse un amante, e ora sopporterebbe quasi un amante per sua moglie pur di nascondere il suo crimine\". Queste indicazioni di Zola le conosco a memoria. Non so se anche Ledoux le conosce, ma egli agisce nel film come se questa linea direttrice avesse automaticamente guidato i suoi gesti e le sue parole\u00bb.\nColonna sonora.\n\u00abRenoir non ama la morte nei film [\u2026] bisognava tuttavia far morire Nan\u00e0, Mado, Emma, la graziosa madame Roubaud e tante altre, ma alla loro morte, ogni volta Renoir ha contrapposto quel che c'\u00e8 di pi\u00f9 vivo, le canzoni. Le donne che Renoir uccide a malincuore, agonizzano tra gli accordi popolari di un ritornello da sobborghi: il piccolo cuore di Ninon \u00e8 cos\u00ec piccolo\u2026\u00bb\nLa canzone popolare cantata nella sala da ballo dove inutilmente Pecqueux attende Lantier che, proprio in quel momento, uccide S\u00e9verine, ha parole scritte da Georges Millandy e musica di Ernesto Becucci (1898). Il ritornello recita:\nAver scelto di accompagnare il movimento della macchina da presa che mostra la morte di S\u00e9verine e inquadra la sua mano destra stretta sul cuore con un valzer popolare accentua l'effetto drammatico: \u00e8 straziante il contrasto fra la festa, la spensieratezza dei danzatori e il compiersi della tragedia.\nAccoglienza.\n\u00ab\"La B\u00eate humaine\" usc\u00ec a Parigi subito dopo il Natale e fu un successo immediato, facendo il tutto esaurito per mesi alla Madeleine. La fama di Renoir era al suo culmine\u00bb.\nCritica.\nCos\u00ec lo descrive Claude de Givray:\n\u00abC'\u00e8 il film triangolo (\"La carrozza d'oro\"), il film-cerchio (\"Il fiume\"), \"La B\u00eate humaine\" \u00e8 un film linea retta, cio\u00e8 una tragedia\u00bb.\nIl giudizio \u00e8 citato da Fran\u00e7ois Truffaut che aggiunge sul modo di lavorare del regista: \u00abJean Renoir non filma situazioni ma piuttosto - vi chiedo di ripensare a quell'attrazione da fiera che si chiama \"palazzo degli specchi\" - personaggi che cercano di uscire da questo palazzo e urtano contro gli specchi della realt\u00e0. Jean Renoir non filma idee ma uomini e donne che hanno idee e queste idee, per quanto barocche o illusorie possano essere, lui non ci invita n\u00e9 ad adottarle n\u00e9 a scartarle, ma semplicemente a rispettarle\u00bb.\nLa locomotiva.\n\u00abMa arriviamo a uno degli attori pi\u00f9 importanti di questa storia: si tratta della ferrovia stessa, e soprattutto di quell'elemento appassionante che si chiama locomotiva. La \"Lison\", la macchina di Jacques Lantier, gioca un ruolo di primo piano. [...] La si vedr\u00e0 circolare sulle rotaie, attraversare gallerie, passare i fiumi. Si vedranno le cure assidue di cui Jacques Lantier e Pecqueux la circondano\u00bb.\n\u00ab\"La b\u00eate humaine\" \u00e8 il dramma di un amore che l'uomo non pu\u00f2 controllare, una forza che lo brucia, lo travolge, lo condanna a morte. Per Zola come per Renoir questa forza \u00e8 rappresentata dalla locomotiva, la \"Lison\". Jacques Lantier ama la sua locomotiva come una donna\u00bb. (Jean Collet, \"T\u00e9l\u00e9rama\", 1968)\n\u00abLa bocca di fuoco della locomotiva apre il film e ritorna al centro della scena in cui Lantier fa visitare a S\u00e9verine la sua locomotiva in piena notte. Tutto \u00e8 riunito nel segno della forza di questo cratere addormentato\u00bb. (Charles Tesson, \"Cahiers du Cin\u00e9ma\", n.482)"}
{"id": "527386", "revid": "115549", "url": "https://it.wikipedia.org/wiki?curid=527386", "title": "Superliga portoghese", "text": ""}
{"id": "527388", "revid": "438678", "url": "https://it.wikipedia.org/wiki?curid=527388", "title": "L'insostenibile leggerezza dell'essere (film)", "text": "L'insostenibile leggerezza dell'essere (\"The Unbearable Lightness of Being\") \u00e8 un film del 1988 diretto dal regista Philip Kaufman, liberamente tratto dall'omonimo romanzo dello scrittore ceco Milan Kundera.\nAmbientato nel 1968 a Praga, nell'allora Cecoslovacchia, il film racconta la vita e le vicende degli artisti e degli intellettuali cecoslovacchi durante la cosiddetta \"Primavera di Praga\", interrotta dall'invasione sovietica col proposito di \"correggere fraternamente il deviazionismo dalla buona strada socialista\" che aveva contagiato l'intera nazione.\nTrama.\nIl protagonista della storia \u00e8 Tom\u00e1\u0161, un facoltoso neurochirurgo, che conduce una spensierata vita da impenitente dongiovanni a Praga; tra le sue amanti maggiormente assidue figura Sabina, una sensuale e disinibita pittrice, con la quale il giovane medico intrattiene un rapporto di sincera amicizia. Nel corso dei suoi spostamenti di lavoro, in una piccola stazione termale, Tom\u00e1\u0161 incontra Tereza, una cameriera che sogna di trasferirsi nella capitale per poter realizzare le sue ambizioni di fotografa.\nInnamoratosi della ragazza, Tom\u00e1\u0161 chiede a Sabina di aiutare Tereza a trovare un lavoro nella capitale, ma proprio in quei giorni i carri armati sovietici irrompono nella citt\u00e0. Nella confusione che segue, Tereza riesce a scattare delle foto e, in seguito, a venderne le pellicole in cambio della fuga in Occidente.\nTom\u00e1\u0161, Tereza e Sabina riescono quindi a rifugiarsi in Svizzera, dove quest'ultima si lega a Franz, un docente universitario ed attivista politico, che, pur di stare con lei, lascia moglie e figli. Alla sua proposta di convivenza, per\u00f2, Sabina rifiuta per timore di perdere la propria autonomia ed emigra cos\u00ec negli Stati Uniti, dove continuer\u00e0 con il suo stile di vita libero e disinibito.\nTereza, intanto, scopre che Tom\u00e1\u0161 non ha mai smesso di avere rapporti occasionali con altre donne e decide cos\u00ec di lasciarlo, tornando in patria da sola. Tom\u00e1\u0161 decide comunque di seguirla, anche a costo di vedersi confiscare il suo passaporto.\nAl suo ritorno, per un suo vecchio scritto satirico, contestato dalla nuova dirigenza filo-sovietica, gli sar\u00e0 impedito di riprendere il suo posto come neurochirurgo. Dopo mille difficolt\u00e0 nel trovare un lavoro e dopo un fallito tentativo di suicidio da parte di Tereza, la coppia decide di lasciare finalmente Praga e di andare a vivere in campagna, ospitata da un vecchio paziente di Tom\u00e1\u0161. Con il nuovo lavoro di contadini, i due vivono una breve parentesi felice, lontani dagli intrighi politici e dalle beghe cittadine, ma un banale incidente stradale pone fine alle loro vite.\nProduzione.\nIl film \u00e8 una produzione statunitense girata in lingua inglese, per\u00f2 il cast \u00e8 europeo e le riprese sono state effettuate in Francia. Le scene dell'invasione dei carri armati sono un montaggio di materiale di repertorio, alternato a scene girate a Lione appositamente per il film. Il film ebbe un discreto successo in Nord America e molto seguito e grande popolarit\u00e0 in Europa.\nKundera considera i suoi romanzi poco adatti ad essere trasposti in pellicole; a suo parere, essi perdono le loro qualit\u00e0 essenziali nel processo, lasciando il compito di produrre un qualche mistero soltanto alle storie collaterali e/o accessorie. Comunque, sembra che Kundera sia stato un consulente attivo (anche se non menzionato) durante la produzione del film. In effetti, la poesia che Tom\u00e1\u0161 bisbiglia all'orecchio di Tereza, mentre essa rimane addormentata venne scritta da lui stesso specificamente per il film."}
{"id": "527390", "revid": "767487", "url": "https://it.wikipedia.org/wiki?curid=527390", "title": "L'uomo lupo (film 1941)", "text": "L'uomo lupo (\"The Wolf Man\") \u00e8 un film del 1941 diretto dal regista George Waggner. La pellicola vede Lon Chaney Jr. nel ruolo del protagonista, e inoltre Claude Rains, Warren William, Ralph Bellamy, Patric Knowles e Evelyn Ankers, con Bela Lugosi e Maria Ouspenskaya in ruoli di comprimari. Il film rientra nel primo ciclo della serie dei \"Mostri della Universal\", ed ebbe una profonda influenza a Hollywood nella rappresentazione della leggenda dei licantropi.\nIl film ha avuto un remake, \"Wolfman\" (2010).\nTrama.\nLarry Talbot, figlio di un gentiluomo gallese, torna a casa a Llanelli dall'America dopo la scomparsa del fratello maggiore. Qui, riunitosi con il padre, conosce una bella ragazza del villaggio vicino alla sua tenuta di nome Gwen Conliffe, la quale gestisce un negozio di antiquariato. Come scusa per parlarle, Larry acquista un bastone da passeggio decorato con una testa di lupo d'argento; Gwen gli spiega che rappresenta un lupo mannaro, una creatura sanguinaria in cui possono trasformarsi anche gli esseri umani pi\u00f9 puri.\nPi\u00f9 tardi, quella notte, Larry cerca di salvare Jenny, un'amica di Gwen, dall'attacco di un lupo. Uccide la bestia con il suo nuovo bastone da passeggio, ma viene ferito. Un'indovina di nome Maleva rivela a Larry che l'animale che lo ha morso era in realt\u00e0 suo figlio Bela in forma di lupo, dicendogli che anche lui si trasformer\u00e0 in un lupo mostruoso, poich\u00e9 chiunque venga morso da un licantropo e sopravvive lo diventer\u00e0 a sua volta. La donna informa Larry che l'unico materiale in grado di uccidere un lupo mannaro \u00e8 l'argento.\nCome previsto, Larry si trasforma in un lupo mannaro durante la successiva luna piena e miete diverse vittime tra gli abitanti del villaggio. La mattina dopo torna normale e ricorda gradualmente quello che \u00e8 successo, provando orrore e senso di colpa. La seguente luna piena, chiede a suo padre di legarlo per impedirgli di ferire qualcun altro; tuttavia, una volta trasformato, si libera e aggredisce Gwen. Resosi conto del destino del figlio, che metter\u00e0 a rischio vite di persone innocenti finch\u00e9 vive, il padre lo uccide a malincuore colpendolo in testa con il suo bastone d'argento. L'uomo e Gwen assistono cos\u00ec all'ultima trasformazione del corpo del licantropo nel cadavere umano di Larry.\nProduzione.\nLe riprese durarono dal 27 ottobre al 25 novembre 1941.\nL'idea di un film sui licantropi venne gi\u00e0 ai dirigenti della Universal nel 1935, quando venne prodotto il film \"Il segreto del Tibet\" (\"Werewolf of London\"). Questa prima versione, nonostante il formidabile trucco ideato da Jack Pierce che rendeva altres\u00ec l'uomo lupo pi\u00f9 felino della versione del 1941, non ebbe molto successo fra il pubblico.\nLa svolta avvenne nel 1941, quando lo sceneggiatore ebreo Curt Siodmak, fuggito dalla Germania nazista a Hollywood, ide\u00f2 la nuova sceneggiatura per l'uomo lupo, disseminandola con riferimenti alla religione ebraica (la stella a cinque punte che compare sulla mano delle vittime del licantropo), e scrivendo la famosissima poesia: \"Even a man who is pure of heart and says his prayers by night may become a wolf when the wolfbane blooms and the autumn moon is bright\" (\"Anche l'uomo che ha puro il suo cuore, ed ogni giorno si raccoglie in preghiera, pu\u00f2 diventar lupo se fiorisce l'aconito, e la luna piena splende la sera\"). Diventato una delle pietre miliari del cinema horror, grazie allo splendido trucco ideato da Jack Pierce e dalle musiche tritonali (nel medioevo il tritono era legato alla figura di Satana), \u00e8 stato pi\u00f9 volte ripreso e citato, per esempio da John Landis nel suo \"Un lupo mannaro americano a Londra\", da Joe Dante ne \"L'ululato\" e da Fred Dekker in \"Scuola di mostri\".\nSequel.\n\"L'uomo lupo\" ebbe molto successo, e cos\u00ec Chaney riprese il ruolo in ulteriori quattro film della Universal, sebbene a differenza di altri \"mostri\" dell'epoca, Larry Talbot non ebbe mai la possibilit\u00e0 di avere un sequel solo a lui dedicato. In \"Frankenstein contro l'uomo lupo\" (1943) la tomba di Talbot viene profanata da due ladri durante una notte di luna piena, causando la sua resurrezione (e quindi rendendolo di fatto, nei film successivi, tecnicamente un \"non morto\"). La luna piena, che non era stata mostrata o menzionata nel primo film, venne impiegata come espediente per spiegare la resurrezione del mostro. Il resuscitato Talbot si mette in cerca del dottor Frankenstein sperando che egli possa trovare una cura alla sua licantropia, ma trova invece il mostro (Bela Lugosi). I due si scontrano nel finale, ma la lotta viene interrotta quando entrambi restano sepolti sotto le macerie del castello dei Frankenstein durante l'inondazione causata dalla popolazione del villaggio. In \"Al di l\u00e0 del mistero\" (1944), Talbot viene resuscitato nuovamente e gli viene promessa una cura per mezzo di un trapianto di cervello, ma l'uomo resta invece ucciso colpito da una pallottola d'argento. Egli ritorna senza spiegazioni in \"La casa degli orrori\" (1945), e viene finalmente curato dalla licantropia. Tuttavia, ne \u00e8 afflitto nuovamente, per ragioni di copione, nel film comico \"Il cervello di Frankenstein\" (1948) con Gianni e Pinotto. Questa volta l'uomo lupo \u00e8 una sorta di eroe, salvando Wilbur Grey (Lou Costello/Pinotto) dalle grinfie di Dracula (Bela Lugosi) che voleva trapiantare il suo cervello nel corpo del mostro (Glenn Strange). Afferrando il vampiro quando questi si \u00e8 trasformato in un pipistrello, l'uomo lupo cade da una balconata precipitando in mare, trascinando Dracula con lui.\nEdizioni home video.\nNegli Stati Uniti \"The Wolf Man\" venne pubblicato in formato VHS nel 1992 come parte della \"Classic Monster Collection\" degli Universal Studios. Il 27 aprile 2004, la Universal distribu\u00ec \"The Wolf Man\" in formato DVD come parte della \"Universal Legacy Collection\". L'edizione deluxe a due dischi include quattro film: \"Werewolf of London\", \"The Wolf Man\", \"Frankenstein Meets the Wolf Man\" e \"She-Wolf of London\". Inoltre sono presenti vari contenuti extra. Nel 2012 il film \u00e8 stato distribuito in formato Blu-ray come parte della \"Universal Classic Monsters Collection\".\nEdizione italiana.\nNell'edizione in DVD della Universal il doppiaggio italiano \u00e8 completamente rifatto, cos\u00ec come nel Blu-ray Disc della stessa casa. Solo il DVD prodotto dalla Sinister Film contiene ancora il doppiaggio originale e la versione integrale del film. L'edizione italiana originale fu tuttavia privata di alcune scene - probabilmente per censura - che di conseguenza non furono doppiate.\nRemake.\nLa Universal Pictures produsse un remake de \"L'uomo lupo\" diretto da Joe Johnston con protagonista Benicio del Toro nel ruolo di Lawrence Talbot (e anche produttore del film). Il remake segue la medesima trama del film originale ma la storia e i personaggi furono modificati significativamente, con Anthony Hopkins in una versione totalmente diversa del ruolo di Claude Rains. Il film venne distribuito il 12 febbraio 2010, accolto da recensioni contrastanti e scarso riscontro al botteghino. Tuttavia, nel 2011 si aggiudic\u00f2 un Academy Award for Best Makeup.\nPoich\u00e9 il remake del 2010 si era dimostrato un relativo insuccesso al box office, la Universal decise di non produrre un sequel."}
{"id": "527397", "revid": "729019", "url": "https://it.wikipedia.org/wiki?curid=527397", "title": "Silvio Orlando (rugbista)", "text": "\u00c8 cresciuto nel San Marco Mogliano, per poi passare a 18 anni alla Benetton Treviso, dove \u00e8 rimasto per dodici stagioni. Nel 2010 \u00e8 tornato a Mogliano.\nHa indossato la maglia azzurra per la prima volta il 15 febbraio 2004 contro l'Inghilterra (50-9 per gli inglesi)."}
{"id": "527402", "revid": "1272592", "url": "https://it.wikipedia.org/wiki?curid=527402", "title": "PSDI (disambigua)", "text": "PSDI \u00e8 un acronimo che sta per:"}
{"id": "527408", "revid": "709565", "url": "https://it.wikipedia.org/wiki?curid=527408", "title": "Partita catalana", "text": "La partita catalana \u00e8 un'apertura degli scacchi di tipo posizionale, caratterizzata dalle mosse:\nalla quale pu\u00f2 seguire la risposta del nero\nQuesta apertura punta al controllo della grande diagonale bianca (a8-h1), mediante il fianchettamento dell'alfiere campochiaro del bianco; grazie a questa mossa, il Bianco si riserva di spingere il pedone \"e2\" di due caselle sostenendolo, appunto, con l'alfiere fianchettato. L'apertura risulta meno sbilanciata ed aggressiva rispetto alle partite Indiane, ma pi\u00f9 ambiziosa del gambetto di donna, e porta comunque ad un gioco piuttosto tranquillo e prettamente posizionale. Si tratta di un sistema di apertura elastico, che consente diverse varianti nel posizionamento dei pezzi. Il nero, nelle prime mosse, pu\u00f2 scegliere tra due continuazioni principali:\nNel primo caso la continuazione ha il difetto di aprire la grande diagonale all'alfiere del bianco. Ciononostante ambedue gli impianti sembrano offrire pari possibilit\u00e0 ad ambedue i giocatori.\nPrende il nome dalla partita Tartakower-Font, giocata al 12\u00ba turno del torneo di Barcellona (la capitale della Catalogna, da cui il nome) del 1929, anche se in quella partita si ebbe uno sviluppo diverso da quello tipico (il Nero svilupp\u00f2 l'Alfiere in f5 prima di giocare e6)."}
{"id": "527410", "revid": "287204", "url": "https://it.wikipedia.org/wiki?curid=527410", "title": "Tombe Morte", "text": "Le Tombe Morte (note anche con il nome di Le Formose) sono un importante nodo idraulico situato nel territorio comunale di Genivolta, nel settore centro-settentrionale della provincia di Cremona; costituiscono il primo nucleo dell'ecomuseo del territorio della provincia di Cremona.\nIdrografia.\nIn uno spazio di poche centinaia di metri quadrati si intersecano tre corsi d'acqua di una certa importanza (Naviglio Civico di Cremona, Naviglio Grande Pallavicino e Canale Vacchelli). Mentre i due navigli non scambiano le proprie acque (se non in minima parte, a causa di infiltrazioni sul fondo della \"navazza\" in mattoni che permette al Naviglio Civico di scavalcare il Naviglio Grande) il Canale Vacchelli riversa la quasi totalit\u00e0 della sua portata nel Naviglio Pallavicino, nel Naviglio Civico e in una dozzina di rogge di minor calibro, tramite un notevole sistema di chiuse.\nDal nodo si stacca infine un vaso scolmatore, realizzato tra il 1968 e il 1981, che scarica in Oglio gli eventuali eccessi di portata del Naviglio Civico, del Naviglio Pallavicino e del Vacchelli.\nLa ragione per cui tanti corsi d'acqua cos\u00ec importanti si incontrano proprio in questo luogo \u00e8 da ricercarsi nelle caratteristiche morfologiche di questo lembo di Pianura Padana. Il territorio cremasco \u00e8 solcato da una valle fluviale relitta, detta \"valle del Morbasco\" o \"valle dei Navigli\". Tale valle ha la sua testata nella fascia di territorio tra Romanengo e Soncino ed \u00e8 identificabile con precisione sino a qualche chilometro a sud di Soresina. Questo avvallamento, il cui fondo \u00e8 situato una decina di metri pi\u00f9 in basso rispetto al livello fondamentale della pianura, fu in tempi remoti la sede naturale di un corso d'acqua tuttora esistente, il Morbasco, e accoglie attualmente gli alvei del Naviglio Civico di Cremona e del Naviglio Grande Pallavicino. In corrispondenza delle Tombe Morte vi \u00e8 un restringimento di questa valle, che costringe i corsi d'acqua ad avvicinarsi e quindi a incontrarsi, per poi separarsi nuovamente appena il solco torna ad allargarsi.\nIl vaso scolmatore.\nIl canale scolmatore convoglia una parte delle acque che giungono al nodo idraulico verso il fiume Oglio, in modo particolare nel caso in cui le portate dei tre vasi principali risultino pi\u00f9 elevate del necessario. Ci\u00f2 avviene nei periodi di intense precipitazioni, quando il livello dell'acqua nei vasi supera il livello di sospetto, oppure nei mesi invernali nei quali l'utilizzo dei canali e delle rogge a scopo irriguo \u00e8 ridotto al minimo.\nIdeato per la prima volta nel 1948 come soluzione al pericolo di esondazioni nel medio e basso cremonese, fu progettato nel 1960 e approvato quattro anni dopo. La sua costruzione richiese per\u00f2 molto tempo: il primo lotto venne iniziato nel 1968 e terminato l'anno successivo, mentre il secondo lotto fu cominciato nel 1978 e completato nel 1981.\nIl canale si presenta come un vaso a sezione trapezoidale o talvolta rettangolare, con le sponde e il fondale completamente cementificati al fine di ridurre l'erosione degli stessi ed eventuali infiltrazioni. Tra la testa del canale e la confluenza nell'Oglio vi \u00e8 un dislivello quantificabile in una decina di metri che d\u00e0 luogo a un salto di circa 7 metri. Tale caduta d'acqua \u00e8 sfruttata per produrre elettricit\u00e0 tramite una piccola centrale idroelettrica.\nLa centrale, attiva dal 2001 e dotata di un'unica turbina di tipo Kaplan a doppia regolazione, produce in media 7.500.000 kWh all'anno, paragonabili al consumo medio di 2500 famiglie. In realt\u00e0 tale dato si riferisce unicamente al semestre invernale (da ottobre ad aprile) dal momento che in estate la quasi totalit\u00e0 dell'acqua in arrivo al nodo idraulico viene destinata all'irrigazione. La centrale \u00e8 priva di personale addetto in quanto controllata a distanza dal gestore, la societ\u00e0 GenHydro di Padova.\nL'acqua che scorre nello scolmatore proviene sia dall'Oglio stesso (tramite il Naviglio Civico di Cremona e il Naviglio Pallavicino), sia, in misura minore, dall'Adda tramite il Canale Vacchelli. In tal modo si vengono a creare nel fiume Oglio, a valle della confluenza dello scolmatore, condizioni idrologiche e biologiche artificiali.\nLa fontana Delma.\nA poca distanza dal nodo idraulico si trova un fontanile che alimenta la roggia omonima. Di modeste dimensioni (1,5\u00a0m di profondit\u00e0 e meno di 2\u00a0m di larghezza), \u00e8 privo dei tipici manufatti, quali tubi metallici e catini in legno che favoriscono la risalita e la fuoriuscita dell'acqua, che scaturisce spontaneamente da piccole polle collocate sul fondo e sulle sponde.\nOriginariamente il capofonte era situato pi\u00f9 a nord, ma lo scavo del canale scolmatore ne ha comportato lo spostamento di alcune decine di metri.\nToponimo.\nIl nome del luogo, che in prima battuta pu\u00f2 apparire decisamente macabro, ha un'origine piuttosto controversa.\nPer chi si occupa di idraulica il termine \"tomba\" \u00e8 sinonimo di \"sifone\", ossia quel manufatto che permette a un corso d'acqua di sottopassarne un altro in base al principio dei vasi comunicanti. Probabilmente alcuni di questi manufatti sarebbero caduti in disuso, da qui l'aggettivo \"morte\".\nUn'altra ipotesi, verosimile, assegnerebbe al toponimo un significato pi\u00f9 letterale. Negli anni settanta del XX secolo vennero ritrovate nell'area alcune decine di sepolture, risalenti, pare, alla tarda et\u00e0 romana a giudicare dal tipo di copertura, realizzata in volte di mattoni semicrudi. Il cimitero doveva essere noto ormai da molto tempo alla popolazione locale, al punto che la sua presenza avrebbe dato il nome all'intera zona circostante.\nL'altro nome con cui \u00e8 noto il luogo, ossia Le Formose, si riferirebbe con ogni probabilit\u00e0 a qualche manufatto di particolare pregio. Non \u00e8 da escludere che si tratti del ponte in mattoni con il quale il naviglio civico di Cremona sovrappassa il naviglio Pallavicino.\nAccesso.\nL'area delle Tombe Morte non \u00e8 raggiungibile con mezzi motorizzati, esclusi ovviamente i veicoli ad uso agricolo, provvisti di un'apposita autorizzazione. La strada non asfaltata che vi giunge dai Tredici Ponti (al bivio tra la ex strada statale 498 e la strada provinciale 84) \u00e8 percorribile liberamente anche da veicoli privati per i primi 1500 metri. Il nodo idraulico \u00e8 per\u00f2 accessibile tramite numerosi percorsi pedonali e ciclabili. Qui si incontrano, non a caso, tre diversi itinerari: la pista ciclabile delle Citt\u00e0 Murate che da Pizzighettone conduce a Soncino passando per Soresina, la ciclabile del Canale Vacchelli che qui ha inizio e segue il corso del canale sino a Crema, e infine la ciclabile dei Navigli, inaugurata nel 2008, che segue il corso del naviglio civico sino a raggiungere Casalbuttano."}
{"id": "527414", "revid": "767487", "url": "https://it.wikipedia.org/wiki?curid=527414", "title": "La storia infinita (film)", "text": "La storia infinita (\"The NeverEnding Story\") \u00e8 un film del 1984 diretto da Wolfgang Petersen.\nIl soggetto \u00e8 tratto dall'omonimo romanzo di Michael Ende, rispetto al quale vi sono comunque numerose differenze. \u00c8 interpretato, tra gli altri, da Noah Hathaway, Barret Oliver e Tami Stronach alla sua prima apparizione cinematografica. Il suo budget di 25 milioni di dollari ne fece il pi\u00f9 costoso film di produzione tedesca. La pellicola fu un successo.\nIl film ha avuto due seguiti, \"La storia infinita 2\" (1990) e \"La storia infinita 3\" (1994).\nTrama.\nBastian \u00e8 un ragazzino amante dei racconti d'avventura, timido, riservato e sognatore. Un giorno, mentre va a scuola, s\u2019imbatte in tre bulli e inizia a scappare, rifugiandosi in una bottega. Si ritrova in una libreria, dove \u00e8 accolto bruscamente dall'anziano padrone del negozio, il signor Koreander, che \u00e8 intento a leggere uno strano volume intitolato \"La storia infinita\". I due fanno presto amicizia e l'attenzione che Koreander dedica al grande libro suscita molta curiosit\u00e0 in Bastian. Quando il bambino gli chiede informazioni, per\u00f2, Koreander gli dice che quello non \u00e8 un racconto come tutti gli altri e cerca di convincerlo a lasciar perdere. Approfittando di un attimo di distrazione, Bastian ruba il libro e scappa via. Il proprietario lo guarda allontanarsi sorridendo divertito.\nBastian arriva a scuola, in ritardo, e scopre che i suoi compagni sono gi\u00e0 impegnati con un compito in classe. Decide allora di nascondersi nella soffitta della scuola, dove inizia a leggere avidamente il libro.\nLa storia \u00e8 ambientata nel regno di Fant\u00e0sia, che \u00e8 minacciato dal \"Nulla\", un'oscura entit\u00e0 che ne sta distruggendo le terre. L'unica speranza di salvezza \u00e8 riposta nell'Infante Imperatrice, sovrana del regno, che vive nella Torre d'Avorio dove i sudditi, tra cui \"Mordiroccia\", un enorme masso che si ciba di rocce, e i suoi nuovi amici, due bizzarri maghetti, si recano disperati. Ma qui la popolazione riceve una brutta notizia: l'Imperatrice \u00e8 terribilmente malata e solo un eroe pu\u00f2 salvarla da morte certa. A farsi avanti \u00e8 il giovane e affascinante Atreyu, a cui dopo l'iniziale scetticismo viene affidato il simbolo dell'Imperatrice, l'Auryn.\nAtreyu parte in groppa al suo cavallo Artax, ma \u00e8 braccato dal malvagio Gmork, un Lupo nero enorme, manifestazione del Nulla, che lo insegue tentando d'impedirgli di compiere la sua missione. Giunto alle \"Paludi della tristezza\" Artax muore venendo inghiottito da una delle sabbie mobili della palude. Disperato per il decesso del suo cavallo, Atreyu vaga alla ricerca di Morla l'essere millenario, una gigantesca tartaruga che lo indirizza alla volta dell'Oracolo del Sud. Gli dice per\u00f2 che \u00e8 troppo lontano (circa diecimila miglia) e che non ha nessuna speranza di raggiungerlo. Atreyu, stanco e sconsolato, sta per venire inghottito dalla palude ed essere raggiunto da Gmork, quando viene tratto in salvo da un gigantesco drago bianco.\nSi risveglia tra le zampe del simpatico \"FortunaDrago\" Falkor e viene accolto dalle amorevoli cure degli gnomi coniugi Engywook e Urgl. Scopre poi che Falkor l'ha portato in prossimit\u00e0 dell'Oracolo, ma per giungere al suo cospetto deve prima superare alcune prove. La prima \u00e8 la porta delle Sfingi, il cui sguardo incenerisce gli eroi il cui cuore non \u00e8 abbastanza puro. La seconda porta \u00e8 lo specchio dell'anima: qui Atreyu vede riflesso un ragazzino intento a leggere un libro. Bastian si accorge con stupore e spavento di essere parte della storia che sta leggendo.\nL'Oracolo infine rivela ad Atreyu che l'unico modo di salvare l'imperatrice e distruggere il Nulla \u00e8 di trovare un nuovo nome per lei, e che solo un terrestre credente e sognatore pu\u00f2 farlo.\nIntanto il Nulla avanza travolgendo ogni cosa: l'Oracolo stesso viene distrutto e anche Atreyu e Falkor ne vengono travolti. L'eroe cade dalla groppa del drago e perde il medaglione. Si ritrova solo e sulle rovine di una strana citt\u00e0, sui cui muri riconosce una serie di affreschi che ritraggono le sue stesse avventure. L\u00ec incontra Gmork, che gli rivela che Fant\u00e0sia non ha confini perch\u00e9 \u00e8 fatta dei sogni degli esseri umani, e che il Nulla \u00e8 la dimostrazione che gli umani non sognano pi\u00f9. Tuttavia Gmork rivela di essere un servitore di \"coloro\" che stanno al di l\u00e0 del Nulla e che con esso, in tal modo, potranno infine controllare chi non crede pi\u00f9 in niente. Gmork era stato inviato per cercare l'emissario dell'infanta Imperatrice e ucciderlo, in quanto egli era la sola speranza di fermare il Nulla, ma fallendo. Egli non sa che quell'emissario era Atreyu, il quale rivela quindi la sua identit\u00e0 e sfida il mostro che per reazione tenta di assalirlo. Ma Atreyu riesce a prevalere e, seppur ferito, si ricongiunge con Falkor un attimo prima di venire portato via dal Nulla.\nQuando si risveglia in groppa a Falkor, Atreyu ha una brutta sorpresa: dove prima c'era il regno di Fant\u00e0sia ora c'\u00e8 lo spazio aperto, il Nulla si \u00e8 portato via tutto. Disperato, il giovane guerriero chiede aiuto all'Auryn (che Falkor aveva ritrovato) e giunge grazie ad esso alla Torre d'Avorio, unica costruzione rimasta in piedi, per ammettere davanti all'Imperatrice di aver fallito la missione. Ma la sovrana sembra al contrario felice e rivela ad Atreyu che egli ha adempiuto al suo compito, perch\u00e9 il giovane terrestre, che ha seguito tutte le avventure di Atreyu nel libro, \u00e8 in realt\u00e0 l\u00ec con loro. Bastian, senza rendersene conto, da quando ha cominciato a leggere il libro \u00e8 diventato il protagonista della storia insieme ad Atreyu e adesso solo lui pu\u00f2 salvare l'Imperatrice e Fant\u00e0sia dandole un nuovo nome. Il Nulla per\u00f2, accortosi di ci\u00f2, tenta di eliminare Bastian, provocando una tempesta nel mondo reale per distruggere la soffitta in cui il bambino si trova, con l'intento di arrivare nel mondo reale per distruggerlo. Bastian, inizialmente incredulo, non accetta che tutto sia vero e il Nulla avanza attaccando la Torre d'Avorio e uccidendo Atreyu. Il Nulla sta per uccidere l'Imperatrice e quando quest'ultima chiama per nome Bastian implorandolo di credere ai suoi sogni e di salvarla, il ragazzo, realizzato di avere in mano il destino di Fant\u00e0sia, trova il coraggio di credere di nuovo e urla contro la tempesta del Nulla il nome della madre recentemente morta (cos\u00ec simile all'Imperatrice). In tal modo il Nulla viene distrutto e l'Imperatrice rimane in vita.\nBastian si ritrova insieme all'Imperatrice in un luogo buio, dove l'unica fonte di luce \u00e8 un piccolo granello di sabbia che \u00e8 tutto ci\u00f2 che resta del vasto regno di Fant\u00e0sia. L'Imperatrice chiede a Bastian di ricreare quel mondo attraverso i suoi desideri e i suoi sogni. Il primo desiderio di Bastian \u00e8 quello di cavalcare Falkor, iniziando a riportare cos\u00ec in vita il mondo di Fant\u00e1sia (compresi Mordiroccia, i suoi amici maghetti, Atreyu e Artax) e in groppa al quale torner\u00e0 nel mondo reale mettendo in fuga i bulli che lo avevano perseguitato all'inizio. Bastian infine ritorna a casa, con la consapevolezza che ogni suo sogno gli permetter\u00e0 di dare vita a molte altre avventure...\nProduzione.\nLe riprese del film si sono svolte dal 14 marzo al 1\u00ba novembre 1983 e l'adattamento riguardava solo la prima met\u00e0 del libro. La maggior parte del film \u00e8 stata girata ai Bavaria Studios di Monaco di Baviera, ad eccezione delle scene di strada e degli interni scolastici nel mondo reale, che sono stati girati a Vancouver, in Canada (l'orologio a vapore di Gastown pu\u00f2 essere visto nella scena iniziale dell'inseguimento dei bulli), e la spiaggia dove Atreyu cade, che \u00e8 stato girato a Playa del M\u00f3nsul nel comune di N\u00edjar vicino ad Almer\u00eda (Spagna). All'epoca \u00e8 stato il film tedesco pi\u00f9 costoso.\nA quel tempo, gli effetti speciali erano particolarmente elaborati, perch\u00e9 nel 1984 gli effetti generati dal computer erano ancora agli inizi e difficilmente praticabili. Tutte le creature fantastiche del film dovevano essere quindi costruite, partendo da piccoli modelli in argilla. Sulla base di queste forme, sono state prodotte figure di gommapiuma, che hanno ricevuto un interno meccanico. Alla fine, ci sono voluti fino a 15 burattinai per muovere un singolo personaggio. Queste costruzioni possono ancora essere viste parzialmente nella Bavaria Filmstadt a Geiselgasteig vicino a Monaco di Baviera: una delle attrazioni turistiche pi\u00f9 popolari \u00e8 il drago Falkor, che \u00e8 particolarmente popolare tra i bambini, di fronte a uno schermo blu. Piccoli effetti speciali sono stati esternalizzati al Filmpark Babelsberg di Potsdam vicino a Berlino.\nColonna sonora.\nLe musiche per il film furono composte da Klaus Doldinger del gruppo jazz tedesco Passport in collaborazione con l'italiano Giorgio Moroder. Moroder scrisse assieme a Keith Forsey la canzone \"The NeverEnding Story\" che venne interpretata da Limahl, ex leader del gruppo Kajagoogoo.\nDel tema principale sono state fatte diverse cover da artisti quali \"The Birthday Massacre\", \"Creamy\", \"Dragonland\", \"New Found Glory\", \"Trick or Treat\" e dal violinista e cantante Omar Lopez. La hit di Limahl venne lanciata nel 1984 e subito si piazz\u00f2 al 4\u00ba posto delle classifiche in Inghilterra e al 6\u00ba negli USA.\nDella melodia \"Bastian's Happy Flight\" di Klaus Doldinger \u00e8 stata realizzata nel 1994 una cover dal gruppo house italiano dei Club House.\nDistribuzione.\nData di uscita.\n\"La storia infinita\" venne proiettato per la prima volta nelle sale statunitensi il 20 luglio 1984, mentre in quelle italiane il 6 dicembre dello stesso anno.\nVersione USA.\nNella versione americana del film, i titoli di testa sono stati cambiati stilisticamente (immagini di nuvole anzich\u00e9 sfondo nero). Inoltre, il film \u00e8 stato abbreviato di 6:42 minuti per semplificare la storia. La musica da film di Klaus Doldinger \u00e8 stata parzialmente sostituita dalla musica da film di Giorgio Moroder e Limahl. Entrambe le versioni sono incluse nel DVD tedesco.\nEdizioni home video.\n\u00c8 stato distribuito in Germania dalla Costantin Video e negli Stati Uniti dalla Warner. In Italia, la General Video distribu\u00ec la versione in VHS con la durata di 101 minuti, mentre la prima edizione in DVD usc\u00ec per la MTC, e la seconda (rimasterizzata) per la Eagle Pictures. Anche la versione Blu-Ray italiana \u00e8 stata distribuita dalla Eagle Pictures.\nAccoglienza.\nBotteghino.\nIl film si \u00e8 comportato molto bene al botteghino, incassando 100 milioni di dollari in tutto il mondo contro un budget di produzione di 60 milioni di marchi (circa 25-27 milioni di dollari all'epoca). Quasi 5 milioni di persone sono andate a vederlo in Germania, un numero raramente raggiunto dalle produzioni tedesche, con un incasso di circa 20 milioni di dollari statunitensi a livello nazionale. Ha anche incassato una cifra simile negli Stati Uniti; solo una modesta somma nel mercato americano, che il regista Wolfgang Petersen ha attribuito alla sensibilit\u00e0 europea del film.\nCritica.\nIl film detiene su Rotten Tomatoes un indice di gradimento dell'80% in base a 41 recensioni; il consenso del sito recita: \"Un magico viaggio intorno all'immaginazione di un ragazzino per salvare una terra incantata morente, \"La storia infinita\" rimane un'avventura per bambini molto amata.\" Su Metacritic ha un punteggio di 46 su 100 sulla base delle recensioni di 10 critici, indicando \"recensioni contrastanti o medie\".\nRoger Ebert del \"Chicago Sun-Times\" gli ha assegnato tre stelle su quattro e ha elogiato i suoi effetti visivi, affermando che \"un mondo completamente nuovo \u00e8 stato creato\" grazie a loro, un commento ripreso da \"Variety\". Gene Siskel ha detto che gli effetti speciali e la direzione artistica del film erano scadenti e che Falkor il drago fortunato assomigliava al tipo di peluche che avresti vinto a una fiera della contea e buttato via quando te ne andavi. Ha anche definito Noah Hathaway un \"noioso\" e ha detto che il film era \"troppo lungo\", anche dopo che Ebert ha sottolineato che il film durava solo 90 minuti. Joshua Tyler di \"CinemaBlend\" lo ha definito \"Uno dei pochi veri capolavori fantasy.\"\nVincent Canby ha stroncato il film come una \"fantasia senza grazia e senza umorismo per bambini\" in una recensione del 1984 sul \"New York Times\". La critica di Canby ha affermato che parti del film sembravano la guida all'esistenzialismo per preadolescenti. Ha inoltre criticato gli effetti speciali \"pacchiani\" e che la costruzione del drago sembrava un tappetino da bagno poco pratico.\nMichael Ende, autore del libro su cui \u00e8 basata la storia, dopo la prima, avrebbe dichiarato, infuriato, a causa delle enormi modifiche che produzione e regista volevano apportare alla storia, quando ormai era troppo tardi per opporsi: \u00ab...auguro la peste ai produttori. M'hanno ignorato. Quello che mi hanno fatto \u00e8 una sozzura a livello umano, un tradimento a quello artistico\u00bb. Il film venne comunque proiettato nei cinema, nonostante i tentativi dello scrittore per bloccarlo. Intent\u00f2 una causa alla produzione perch\u00e9 fosse eliminato il suo nome dai titoli di testa, causa che, nel 1985, perse.\nAdattamenti.\nDal film in particolare, pi\u00f9 che dal romanzo originale, venne tratto il videogioco di avventura testuale \"The Neverending Story\" del 1985.\nRestauro.\nNel 2012, la versione lunga tedesca \u00e8 stata ampiamente restaurata da Constantin Film e CinePostproduction GmbH. Hanno \nscansionate le due diverse versioni del film; la versione internazionale con la durata di 90/93 minuti e la versione tedesca di 97 minuti. La versione tedesca era disponibile solo in duplicato-positivo; il negativo originale era disponibile dalla versione internazionale. Per ottenere il miglior risultato possibile, il negativo originale \u00e8 stato utilizzato come base per il restauro del duplicato-positivo ed \u00e8 stato utilizzato solo per quelle sequenze che mancano nella versione internazionale. La scansione e l'elaborazione sono state eseguite in risoluzione 3K.\nRemake.\nNel 2009 la Warner Bros. aveva avviato i preparativi per produrre un rifacimento del film, acquistando i diritti cinematografici del romanzo e dei film con l'appoggio di studi minori The Kennedy/Marshal Company, Appian Way. L'annuncio della produzione informava che il nuovo film sarebbe stato attualizzato all'epoca odierna con alte aspettative dovute agli ingenti effetti visivi, e che in caso di successo sarebbero stati confermati successivi sequel dediti al riavvio della saga cinematografica. Nel 2011 tuttavia, la produttrice Kathleen Kennedy ha riferito che a causa di problemi riguardanti i diritti d'autore dell'opera, il secondo adattamento cinematografico non sarebbe pi\u00f9 avvenuto."}
{"id": "527418", "revid": "2194416", "url": "https://it.wikipedia.org/wiki?curid=527418", "title": "Jos\u00e9 Mill\u00e1n-Astray", "text": "Fondatore e primo comandante della \"Legi\u00f3n Espa\u00f1ola\" (Legione spagnola), \u00e8 stato una delle maggiori figure della prima Spagna franchista, dove fu ministro della propaganda.\nBiografia.\nIl padre Jos\u00e9 Mill\u00e1n Astray \u00e8 un avvocato, poeta, autore di libretti di \"zarzuelas\" e direttore della prigione di Madrid. La madre, Pilar Terreros Segade, \u00e8 illustratrice e autrice di commedie. Sebbene venga costretto a studiare legge, Mill\u00e1n-Astray aspira alla carriera militare.\nIl 30 agosto 1894 entra all'Accademia di fanteria di Toledo. Si diploma come luogotenente in seconda a 17 anni e serve poi nell'esercito a Madrid. Il 1\u00ba settembre 1896 entra nella \"Scuola militare superiore\".\nDopo essersi diplomato, entra nello Stato maggiore dell'esercito spagnolo. Poco dopo, scoppia una rivolta nelle Filippine e Mill\u00e1n-Astray si arruola volontario. In questa guerra ottiene molte medaglie al valore: \"Croce di Maria Cristina\", \"Croce rossa al merito militare\" e \"Croce di prima classe al merito militare\", soprattutto per aver difeso la citt\u00e0 di San Rafael con un manipolo di 30 uomini, contro 2000 ribelli. Serve poi in Marocco, dove perde un braccio e un occhio, guadagnandosi l'appellativo di \"Mutilato glorioso\".\nIl 2 marzo 1906 sposa Elvira Guti\u00e9rrez de la Torre, figlia del generale Emilio Guti\u00e9rrez C\u00e1mara e di Matilde de la Torre Perovani (1854-1928) nipote del pittore Giuseppe Perovani. Solo dopo il matrimonio Elvira rivela al marito di voler restare illibata. L'uomo accetta di mantenere \"una relazione fraterna\", cosa per cui lei gli mostra una gratitudine ossequente, se non servile.\nInteressato a formare un corpo militare di stranieri sul modello della Legione straniera francese, si rec\u00f2 in Algeria per studiare quel corpo militare. Con l'aiuto di Francisco Franco, crea la \"Legi\u00f3n Espa\u00f1ola\" ad imitazione della Legione straniera francese: con il rango di tenente colonnello ne diviene il suo primo comandante. \u00c8 lui a creare i motti \"Viva la morte\" e \"A me la legione\".\nMill\u00e1n-Astray d\u00e0 alla legione una particolare ideologia che evoca le tradizioni imperiali e cristiano-cattoliche della Spagna. Per esempio, viene adottata un'unit\u00e0 reggimentale chiamata \"tercio\", in ricordo delle formazioni di fanteria spagnole che nel XVI secolo, al tempo di Carlo V, rovesciarono le nazioni e seminarono il terrore sui campi di battaglia europei. Mill\u00e1n-Astray fa anche rivivere l'antica ideologia crociata, presentando i suoi uomini come artefici di una nuova \"reconquista\" contro la civilt\u00e0 islamica e poi come salvatori della Spagna, in lotta contro il liberalismo democratico e il comunismo.\nAllo scoppio della guerra civile spagnola nel 1936, aderisce all'Alzamiento e si schiera con i nazionalisti di Francisco Franco. Al termine del conflitto, Mill\u00e1n-Astray diviene capo della Stampa e della Propaganda del regime franchista, ufficio che, si dice, svolge come se si trovasse ancora al comando della legione.\nNel 1941, durante una partita di bridge, si innamora di Rita Gasset, figlia dell'ex ministro Rafael Gasset e cugina del filosofo Jos\u00e9 Ortega y Gasset. Mill\u00e1n-Astray si separa dalla moglie. Per evitare lo scandalo, Franco lo sposta a Lisbona, dove Rita d\u00e0 alla luce una figlia, Peregrina (23 gennaio 1942). Mill\u00e1n-Astray si impegn\u00f2 a favore del reclutamento di uomini per la Divisi\u00f3n Azul, unit\u00e0 di volontari spagnoli che fino al 1943, combatterono nelle forze dell'Asse durante la seconda guerra mondiale, soprattutto nel fronte orientale.\nDal 1943 fino alla morte fu procuratore (deputato) alle Cortes franchiste.\nMuore a Madrid per un attacco di cuore il 1\u00ba gennaio 1954."}
{"id": "527421", "revid": "339392", "url": "https://it.wikipedia.org/wiki?curid=527421", "title": "Bari (Regione della Somalia)", "text": ""}
{"id": "527422", "revid": "161273", "url": "https://it.wikipedia.org/wiki?curid=527422", "title": "Work song", "text": ""}
{"id": "527429", "revid": "110157", "url": "https://it.wikipedia.org/wiki?curid=527429", "title": "Mazyr", "text": "Mazyr (in bielorusso \"\u041c\u0430\u0437\u044b\u0301\u0440\", in russo \"\u041c\u043e\u0301\u0437\u044b\u0440\u044c\", traslitt. \"Mozyr'\") \u00e8 una citt\u00e0 della Bielorussia di 112.000 abitanti, capoluogo della provincia omonima nella regione di Homel'. Si trova a circa 133\u00a0km a ovest di Homel e circa 320\u00a0km a sud di Minsk.\nGeografia fisica.\nLa citt\u00e0 \u00e8 situata sul fiume Pryp\"jat', a 210\u00a0km a est di Pinsk e a 100\u00a0km a nord-est di \u010cernobyl'. L'area urbana comprende Kalinkavi\u010dy e lungo il fiume conta 150.000 abitanti.\nStoria.\n\u00c8 una delle citt\u00e0 pi\u00f9 antiche della Bielorussia. I primi documenti scritti risalgono al 1155, quando il principe di Kiev Juri Dolgorukij cedette la sua in propriet\u00e0 al principe di \u010cernihiv Sviatoslav Olgovi\u010d. Durante la sua storia Mazyr fu parte dei principati di Kiev, \u010cernihiv e Turov. Dalla met\u00e0 del XIV secolo fu parte del Gran Principato di Lituania. Nel 1577 Mazyr ottenne il diritto di Magdeburgo.\nIn seguito all'incendio dell'inizio del XVII secolo il Castello di Mozyr e parte della citt\u00e0 bruciarono completamente. Cos\u00ec nel 1609-1613 furono deliberati dei provvedimenti che obbligavano i cittadini a ricostruire la citt\u00e0 e il castello. Nel XVII secolo vi fu l'insurrezione antifeudale.\nNel 1793 entr\u00f2 a far parte dell'impero russo. Nel dicembre del 1917 nella citt\u00e0 si stabil\u00ec il potere sovietico. Da febbraio a dicembre 1918 la citt\u00e0 fu occupata dall'Esercito imperiale tedesco. Da marzo a giugno 1920 la citt\u00e0 conobbe l'occupazione dei polacchi. Durante la seconda guerra mondiale la citt\u00e0 fu occupata dai nazisti, dal 22 agosto 1941 al 14 gennaio 1944.\nNel 1954 Mazyr e la provincia di Mazyr entrarono a far parte della regione di Homel.\nNel 1986 la citt\u00e0 soffr\u00ec pesantemente la caduta radioattiva dovuta al disastro di \u010cernobyl'.\nEconomia.\nMazyr \u00e8 nota per la raffinerie di petrolio, la produzione di macchine e le filiere alimentari. \u00c8 sede di una delle maggiori raffinerie di petrolio della Bielorussia. L'Oleodotto dell'Amicizia trasporta l'olio grezzo dalla Russia e si biforca a Mazyr. Una branca del condotto \u00e8 diretta in Polonia e l'altra in Ucraina."}
{"id": "527430", "revid": "49022", "url": "https://it.wikipedia.org/wiki?curid=527430", "title": "Legione straniera spagnola", "text": ""}
{"id": "527439", "revid": "121707662", "url": "https://it.wikipedia.org/wiki?curid=527439", "title": "Il Santo (serie televisiva)", "text": "Il Santo (\"The Saint\") \u00e8 una serie televisiva britannica con protagonista Roger Moore, prodotta dal 1962 al 1969 dalla ITC per la catena televisiva ITV. \nLa serie si basa sul personaggio letterario Simon Templar soprannominato \"Il Santo\", ideato da Leslie Charteris nel 1928 come protagonista del romanzo \"Meet the Tiger!\", un ladro e avventuriero gentiluomo. Le prime quattro stagioni sono state girate in bianco e nero (71 episodi totali), per passare al colore nelle ultime due (47 episodi totali).\nTrama.\nSimon Templar, conosciuto come il Santo, aiuta coloro che le forze di polizia convenzionali non riescono a proteggere, spesso usando metodi che aggirano la legge, in avventure che prevedono truffe ai danni di malviventi, quasi sempre in difesa di belle donne da violenti criminali o ricchi senza scrupoli. Il Santo lasciava sempre un bigliettino da visita con il suo simbolo (un omino stilizzato con un'aureola in testa) al termine delle sue operazioni. \u00c8 lo stesso simbolo che compare nella sigla di apertura. Come nella serie di romanzi, l'ispettore Teal di Scotland Yard cerca continuamente di arrestarlo ma non vi riesce mai, vuoi perch\u00e9 riesce a sfuggirgli, vuoi perch\u00e9 nel suo agire Templar non lascia indizi che lo possano ricondurre a lui. \nProduzione.\nRoger Moore aveva gi\u00e0 tentato di acquistare i diritti di produzione dei libri del Santo e alla fine egli stesso divenne comproprietario dello spettacolo con Robert S. Baker quando pass\u00f2 al colore.\nNella serie vi erano alcuni ruoli ricorrenti, in particolare Ivor Dean, che interpretava la nemesi del Santo, ovvero l'ispettore Teal. Il rapporto di Teal con Templar era sostanzialmente simile a quella descritta nei romanzi, ma nella serie \u00e8 spesso raffigurato come un incapace, piuttosto che la caratterizzazione che ne fece Charteris come un poliziotto ufficiale, privo di fantasia. Quando era in Francia, Templar aveva avuto rapporti simili con il colonnello Latignant, raffigurato come ancora meno competente di Teal, e Templar lo aiuta ripetutamente a risolvere il caso. A differenza di Teal, Latignant non \u00e8 apparso nei romanzi di Charteris. In tutto, l'ispettore Teal ha recitato in 26 episodi e il colonnello Latignant in sei.\nIl Santo inizi\u00f2 con una serie di misteri semplici, ma nel corso degli anni adott\u00f2 un format quasi da agente segreto. I primi episodi si distinguono per Moore che infrange la quarta parete parlando con il pubblico all'inizio di ogni episodio. Con il passaggio al colore, questo \u00e8 stato sostituito da una semplice narrazione. La sequenza iniziale di presentazione della puntata di solito terminava con qualcuno che si riferiva o si rivolgeva al Santo per nome - \"Simon Templar\"; a questo punto, un'aureola appariva sopra la testa di Moore mentre il Santo guardava la telecamera (o direttamente all'aureola). Nelle prime edizioni televisive italiane l'apparizione dell'aureola veniva tagliata passando direttamente ai titoli di testa. \nMolti episodi si basavano sulle storie di Charteris, sebbene siano state necessarie sceneggiature originali man mano che la serie progrediva (\"Queen's Ransom\" \u00e8 stato sia il primo episodio a colori sia il primo episodio non basato su un'opera di Charteris). Alcune delle sceneggiature successive sono state romanzate e pubblicate come parte della serie di romanzi di The Saint.\nL'auto di Templar era una Volvo P1800 bianca con la targa personalizzata ST1. Volvo \u00e8 stata lieta di fornire la propria auto, introdotta nel 1962, per il valore promozionale che assunse a seguito della popolarit\u00e0 della serie. In precedenza la Jaguar Cars aveva respinto la richiesta da parte dei produttori di fornire una E-type. Roger Moore utilizzer\u00e0 anche nella serie Attenti a quei due un'auto con targa personalizzata, la Aston Martin DBS con sigla BS1 (iniziali del suo personaggio, lord Brett Sinclair).\nNella serie TV, il Santo vive a Londra, sebbene l'indirizzo esatto non sia mai stato rivelato (53 Grosvenor Mews \u00e8 il suo indirizzo dichiarato nell'episodio 2 della serie 2) tuttavia egli si sposta sempre in luoghi diversi, sia nel Regno Unito sia in tutto il mondo. L'intera serie \u00e8 stato girata presso gli Associated British Elstree Studios in Hertfordshire, con pochissime scene girate altrove. Ci\u00f2 \u00e8 stato ottenuto facendo ampio uso dei set di Elstree, la prima tecnologia dello schermo blu per simulare diverse posizioni sullo sfondo, con fondali dipinti o proiettati e rotanti per le scene in movimento. Nei casi in cui non \u00e8 stato possibile farlo negli studi, alcune scene sono state girate a nord di Londra, come il condominio Embassy Lodge in Regents Park Road NW3.\nEpisodi.\nSono state realizzate sei stagioni della serie, per un totale di 118 episodi."}
{"id": "527443", "revid": "438678", "url": "https://it.wikipedia.org/wiki?curid=527443", "title": "Libera (film)", "text": "Libera \u00e8 un film in tre episodi diretto dal regista Pappi Corsicato.\nOpera prima del napoletano Pappi Corsicato, in origine il film era composto dal solo segmento finale, concepito come cortometraggio e risalente al 1991; con l'aggiunta dei primi due, verr\u00e0 presentato al Festival di Berlino del 1993 ottenendo successo e vincendo il Nastro d'argento come migliore opera prima.\n\u00c8 il primo film importante di Iaia Forte, protagonista del primo e del terzo episodio: quest'ultimo ha lo stesso titolo del film. Nel secondo episodio il ruolo principale \u00e8 invece affidato a Cristina Donadio.\nTrama.\nOgni episodio prende il nome dalla protagonista.\nNel primo, Aurora, una giovane donna \u00e8 sposata con un uomo ricchissimo che non \u00e8 mai a casa e le consente di vivere comodamente da \"mantenuta\". Unico suo svago \u00e8 aiutare un prete di quartiere, canterino ed irriverente; ma ben presto il marito viene arrestato per truffa e lei, che per scegliere questo tipo di vita aveva dovuto rinunciare al vero amore, si vedr\u00e0 la casa derubata dal suo ex \"Pistoletta\", muratore, al quale aveva chiesto aiuto.\nNel secondo, Carmela, un efebico adolescente esce dal riformatorio e torna a vivere con la madre nel basso dov'\u00e8 nato. S'invaghisce, ricambiato, del venditore di musicassette del quartiere suscitando le ire di una ragazza invaghita di lui, che lo accuser\u00e0 per vendetta di furto e lo far\u00e0 nuovamente arrestare; poco prima che arrivi la polizia, scoprir\u00e0 che quella che credeva fosse sua madre \u00e8 in realt\u00e0 il padre, un trans che era stato abbandonato dalla moglie quando lui era in fasce.\nNel terzo ed ultimo episodio, Libera, una giornalaia che vive del suo modesto lavoro, scopre i tradimenti del marito. Con l'aiuto di una prostituta sua amica che introduce in casa come cameriera, filma con una videocamera nascosta il coniuge fedifrago con l'intento di denunciarlo. Sennonch\u00e9, per errore, vende la videocassetta ad un cliente \"voyeurista\" che, restando soddisfatto del film, le chiede di procurargliene altri simili. Grazie alle bollenti performance del marito, puntualmente filmate e vendute in edicola, la giornalaia diventa ricca."}
{"id": "527444", "revid": "438678", "url": "https://it.wikipedia.org/wiki?curid=527444", "title": "Linea di sangue (film 1997)", "text": "Linea di sangue \u00e8 un film thriller del 1997 interpretato da Dennis Quaid, Danny Glover, Jared Leto, e R. Lee Ermey. Il film \u00e8 ambientato a San Juan Mountains nel Colorado e ad Amarillo nel Texas, Stati Uniti.\nTrama.\nL'agente dell'FBI Frank LaCrosse (Dennis Quaid), ha il compito di rintracciare un serial killer, ma quando il killer rapisce il suo giovane figlio, il caso gli viene tolto dai suoi superiori che ritengono che questo inaspettato sviluppo possa distruggere la sua obiettivit\u00e0. In questo modo, per\u00f2, Frank \u00e8 maggiormente motivato a catturare il killer e si aggrega ad un dipartimento di polizia di una piccola citt\u00e0 per continuare la sua indagine. Nel frattempo, un autostoppista chiamato Lane Dixon (Jared Leto), viene caricato da Bob Goodall (Danny Glover), una persona affabile. Il film si alterna tra l'indagine di Frank e la storia dei due viaggiatori. Diventa facilmente chiaro che o Bob o Lane \u00e8 il killer e che l'altro \u00e8 in pericolo mortale, ma il film appositamente confonde le idee dello spettatore per rivelare solo alla fine l'identit\u00e0 del killer."}
{"id": "527445", "revid": "117509108", "url": "https://it.wikipedia.org/wiki?curid=527445", "title": "Sursum corda", "text": "La locuzione Sursum corda (\"In alto i cuori\") appartiene al rito della Messa in lingua latina secondo il rito romano della Chiesa cattolica.\n\u00c8 pronunciata dal sacerdote celebrante all'inizio del Prefazio. Il sacerdote pu\u00f2 accompagnare le parole con il gesto di alzare le mani. L'assemblea risponde \"Habemus ad Dominum\", \"Sono rivolti al Signore\".\nAppare in tutte le preghiere eucaristiche. Ippolito di Roma \u00e8 il primo a testimoniare in maniera completa il dialogo che ancora oggi si realizza all'inizio del prefazio:\nLe liturgie orientali hanno formulazioni pi\u00f9 varie:\nEstensione del significato.\nL'espressione \u00e8 usata nel linguaggio abituale come una forma di incoraggiamento, come a dire \"Su col morale\"."}
{"id": "527451", "revid": "432882", "url": "https://it.wikipedia.org/wiki?curid=527451", "title": "Billy Bragg", "text": "La sua musica combina elementi folk, punk e soul con tematiche politiche e sociali nei testi, assimilabile alla tradizione della \"canzone di protesta\".\nOltre che musicista, Bragg \u00e8 altres\u00ec un attivista politico di sinistra e convinto oppositore di qualsiasi forma di fascismo, razzismo, sessismo e omofobia. Si \u00e8 spesso impegnato anche in lotte di rivendicazione politico-sociale, spendendo la propria notoriet\u00e0 in diverse campagne di sensibilizzazione sui problemi della working class e prendendo spesso posizione a fianco del Partito Laburista inglese nella battaglia ideologica contro il \"thatcherismo\" e contro certe scelte di politica interna ed estera degli attuali governi britannici di destra.\n\"La mia teoria \u00e8 questa, io non sono un cantautore politico. Sono un cantautore onesto e cerco di scrivere onestamente su ci\u00f2 che vedo intorno a me in questo momento\".\nBiografia.\n1977: Gli inizi con i \"Riff Raff\".\nStephen William Bragg nasce il 20 dicembre 1957 nell'Essex e si avvicina alla musica durante gli anni dell'adolescenza, ai tempi dell'esplosione del movimento punk. Nel 1977, ispirato principalmente dai lavori dei Clash e dei The Jam di Paul Weller mette su, assieme al suo vicino di casa Wiggy, che lo accompagner\u00e0 poi per quasi tutto il percorso della sua carriera, la sua prima band punk/pub rock, i Riff Raff.\nGiusto il tempo di pubblicare una manciata di singoli, tra cui \"I Wanna Be a Cosmonaut\"., Il gruppo si scioglie nel 1981. Dopo questa esperienza Bragg entra nell'esercito inglese per iniziare una carriera militare che dura per\u00f2 solo pochi mesi, giusto il tempo di rendersi conto che la vita militare non fa per lui. Pagando 175 sterline per ottenere il congedo, abbandona la divisa per tornare nel mondo civile e alla sua passione principale, la musica.\nDopo una serie di lavori saltuari, Bragg comincia ad esibirsi in solitario e con una chitarra elettrica ed un amplificatore incomincia a girare nei pub inglesi e a proporre le sue \"protest song\", a met\u00e0 tra denuncia sociale e introspezione sentimentale, arrangiate con spartani accompagnamenti tra il folk, il blues e il punk.\nUn tour infinito che interess\u00f2 l'artista per anni e anni, portando il suo nome sulla bocca di molti, compreso Peter Jenner, responsabile artistico della Charisma Records che, nonostante si trovasse allora sull'orlo della bancarotta, nel maggio del 1983 fa firmare all'artista il suo primo contratto discografico per la pubblicazione (con la sussidiaria \"Utility\") del suo disco di debutto, Life's a Riot with Spy Vs Spy.\n1984: Life's a Riot With Spy vs Spy.\nRegistrato agli inizi di febbraio del 1983, presso gli studi \"Chappell Music\" di Londra e pubblicato nel maggio seguente, Life's a Riot with Spy Vs Spy contiene sette canzoni (per la durata di soli 16 minuti) di voce e chitarra elettrica, suonata ora in modo limpido e intimista, ora con una ruvidezza punk rock che rimanda alla tradizione delle \"protest song\" di Woody Guthrie e Phil Ochs, ma attualizzata dalla corrosiva ascendenza dei Clash.\nGi\u00e0 in questo primo lavoro, Bragg, mette in mostra anche quella che sar\u00e0 la caratteristica peculiare della sua scrittura, ovvero quella di saper fondere temi intimistici e romantici (come in \"The Milkman of Human Kindness\" e in \"A New England\") con istanze pi\u00f9 propriamente politiche e sociali (come ad esempio nell'attacco al sistema scolastico e al problema della disoccupazione di \"To Have and To Have Not\"), alternando toni drammatici a momenti decisamente pi\u00f9 ironici e leggeri.\nIl 27 luglio del 1983 Bragg viene chiamato ad esibirsi per la prima volta dal vivo alla trasmissione radiofonica di John Peel e, nell'ottobre dello stesso, anno firma un contratto con la \"Go! Discs Records\", che decide di ristampare il primo album.\nNel gennaio del 1984 il disco raggiunge il 30 posto nella Official Albums Chart, rimanendo in testa alle classifiche indipendenti per tre mesi.\n1984: Brewing Up with Billy Bragg.\nContemporaneamente al successo musicale cresce, in Bragg, anche la volont\u00e0 di un maggior attivismo politico e, il 19 ottobre 1984, si schiera in prima persona appoggiando pubblicamente lo sciopero dei minatori inglesi nella disputa contro il governo conservatore di Margaret Thatcher e lo smantellamento di venti siti estrattivi, che avrebbe comportato la perdita di 20.000 posti di lavoro. La risonanza internazionale dello sciopero favor\u00ec l'appoggio di gente di tutto il mondo e lo stesso Bragg pag\u00f2 con l'arresto un tentativo di presidio sotto l'ambasciata sudafricana di Trafalgar Square, a Londra.\nNel novembre dello stesso anno esce il secondo album del cantante: Brewing Up with Billy Bragg. Anche se musicalmente il disco non si discosta di molto dal precedente, svela sicuramente un musicista in piena maturazione che, alla modalit\u00e0 voce/chitarra, comincia a preferire arrangiamenti leggermente pi\u00f9 articolati, aggiungendo qua e l\u00e0 dei cori (\"Love Gets Dangerous\"), una tromba (\"The Saturday Boy\"), piuttosto che un organo (\"A Lover Sings\").\nMentre l'album riscuote un buon successo di vendite, raggiungendo il 16\u00ba posto nelle classifiche inglesi, nel febbraio del 1985, esce l'EP Between the Wars il cui titolo \u00e8 stato ispirato dallo sciopero dei minatori inglesi e in cui Bragg (che dona i proventi delle vendite al fondo dei minatori) critica la faziosit\u00e0 politica dei giornali britannici, la maggior parte dei quali si oppone allo sciopero stesso.\n1986: Talking with the Taxman about Poetry.\nNell 1986, Bragg, assieme a Paul Weller e a Jerry Dammers degli Specials d\u00e0 vita al Red Wedge, un'organizzazione nata con lo scopo di supportare e raccogliere fondi per il Labour Party, in vista delle elezioni nazionali seguenti che, con l'apporto di alcuni artisti della scena britannica (fra cui The Smiths, Jimmy Somerville, The The e i Madness) promuove un'intensa campagna di sensibilizzazione, dai palchi di mezzo Regno Unito. Dopo la sconfitta alle elezioni, che videro la conferma di Margaret Thatcher, Bragg ader\u00ec al \"Charter88\", movimento che aveva lo scopo di riformare profondamente il sistema politico britannico, partendo dall'adozione di una nuova costituzione. Alcune delle proposte formulate trovarono il consenso di alcuni membri del sistema politico britannico come, ad esempio, quella di sostituire la Camera dei Lord con un senato eletto.\nNell'ottobre del 1986 esce il terzo album Talking with the Taxman about Poetry, il cui titolo \u00e8 ispirato ad una poesia di Vladimir Majakovskij.\nProdotto da John Porter e Kenney Jones e registrato tra il marzo e il luglio precedenti, presso i \"Livingston Studios\" di Londra, il disco rappresenta decisamente una svolta sul piano musicale perch\u00e9, grazie anche ad un maggior utilizzo di musicisti coinvolti in studio, in questo album Bragg riesce a fondere lo spirito e l'esuberanza dei lavori precedenti con arrangiamenti leggermente pi\u00f9 elaborati arricchendo i tipici brani chitarra e voce con l'accompagnamento di strumenti inediti come piano, organo, violino e fiati.\nIl disco \u00e8 preceduto dal singolo \"Levi Stubbs' Tears\", un romantico omaggio al trio di produttori soul \"Holland-Dozier-Holland\" che, negli anni sessanta, furono autori di molti dei successi targati Motown.\nIl resto dell'album si divide tra brani pi\u00f9 marcatamente politici, come l'apologia sindacale di \"There's Power in a Union\", la critica al sistema imperialista americano di \"Help Save the Youth of America\" o quella al rampantismo sfrenato della classe politica inglese di \"Ideology\" (\"While we expect democracy they'are laughing on our face, and altough our cries get louder, their laughter gets louder still, above the sound of ideologies clashing\"), ad altri pi\u00f9 sentimentali e romantici come \"Greetings to the New Brunette\", \"Wishing the Days Away\" e \"Honey i'm a Big Boy Now\". In alcuni casi, addirittura, politica e romanticismo si fondono e diventano, come nel caso di \"The Marriage\" (\"Love is just a moment of giving and marriage is when we admit our parents were right\"), un pretesto per criticare l'istituzione del matrimonio.\nTalking with the Taxman about Poetry si riveler\u00e0 comunque il miglior successo commerciale di Bragg, raggiungendo l'ottava posizione nella Official Albums Chart, la classifica di vendite del Regno Unito.\nVerso la fine dell'anno, Bragg viene di nuovo arrestato e denunciato per aver tagliato la recinzione di una base militare, durante una protesta antimilitarista.\n1988: Workers Playtime.\nIl 1988 si apre con un numero uno in classifica: \"She's Leaving Home\", cover del classico dei Beatles, pubblicato come singolo a scopo benefico, raggiunge infatti il top nella Official Singles Chart.\nNell'ottobre di quell'anno, due anni dopo il suo precedente disco, esce Workers Playtime, naturale proseguimento del processo di maturazione della sua scrittura iniziato con \"Talking With\" e che, pur non ripetendo il suo successo, ottiene un buon risultato di vendite, raggiungendo la posizione numero 17 nella classifica inglese e facendo perfino capolino in quella americana, al 198\u00ba posto.\nA dispetto di una copertina che rimanda all'estetica socialista della Repubblica Popolare Cinese di Mao, il disco rivela il lato pi\u00f9 intimista e meno politico del cantautore. Fatte salve \"Rotting on Remand\", dedicato al problema dei detenuti in attesa di giudizio, \"Waiting for the Great Leap Forward\", sul ruolo dell'artista nella societ\u00e0 attuale e \"Tender Comrade\", il resto dell'album \u00e8 lasciato a canzoni sull'amore: \"She's Got a New Spell\", \"The Price I Pay\", \"Valentine's Day is Over\" o \"Must I Paint You a Picture\" che vede la partecipazione della giovane pianista Cara Tivey.\nNel maggio del 1990, esce poi The Internationale che, originariamente pubblicato dall'etichetta discografica dell'artista (\"Utility Records\"), \u00e8 un album volutamente politico, costituito principalmente da cover e riscritture di classici della tradizione della \"protest song\" socialista. Brani come \"The Red Flag \", \"A Miner's Life\", \"Nicaragua Nicaraguita\" o la stessa title-track, inno politico utilizzato dai pi\u00f9 disparati movimenti internazionali di sinistra e a cui Bragg regala un nuovo testo ed un nuovo arrangiamento, fanno di questo disco un lavoro quasi \"militante\", decisamente schierato e che tuttavia riesce a scalare le classifiche inglesi fino ad un'insperata posizione numero 34.\n1991: Don't Try This at Home.\nDon't Try This at Home, quarto album in studio del cantautore inglese, viene pubblicato il 17 settembre del 1991.\nSedici brani per un doppio Lp che rappresenta forse il lavoro pi\u00f9 ambizioso di Bragg fino a quel momento, a cominciare dagli ospiti chiamati a collaborare alle registrazioni: da Kirsty MacColl al chitarrista degli Smiths, Johnny Marr, fino a Michael Stipe e Peter Buck dei Rem.\nUn suono pi\u00f9 compatto, arrangiamenti pi\u00f9 studiati, la presenza della batteria (utilizzata raramente in passato) in diversi brani del disco, liriche pi\u00f9 introspettive e alle volte persino un po' astratte sono alcuni degli elementi distintivi di questo lavoro che ottiene buone recensioni ed un ottimo successo commerciale, piazzandosi all'ottavo posto nella classifica inglese degli album.\nFinito il tour promozionale del disco, Bragg si prende un lungo periodo di riposo, dedicandosi soprattutto alla famiglia ed al figlio e, solo cinque anni dopo, nel 1996, torna sulla scena con un nuovo album, William Bloke che, nonostante la prolungata assenza dalle scene, ottiene un discreto successo di vendite, entrando nuovamente nella Top 20.\nIl disco riporta il cantautore inglese quasi alle origini, ad una veste musicale decisamente pi\u00f9 scarna rispetto alle ultime incisioni e che vede Bragg, in diverse canzoni, con il solo accompagnamento della chitarra elettrica. Anche i testi sono nuovamente pi\u00f9 taglienti e politici, senza per\u00f2 trascurare il lato sentimentale e ironico della sua scrittura.\nNel 1997 esce Bloke on Bloke, una raccolta di \"outtakes\" provenienti dalle session dell'album precedente (\"William Bloke\") e il cui il titolo \u00e8 un gioco di parole che rimanda a \"Blonde On Blonde\", l'album di Bob Dylan.\n1998: Mermaid Avenue.\nNel 1998, dopo un concerto-tributo a Woody Guthrie al \"Central Park\" di New York, Bragg viene scelto da Nora, figlia dello stesso Guthrie, cantautore e figura leggendaria della folk music statunitense e principale fonte di ispirazione di moltissimi \"songwriter\" (Bragg compreso), per un progetto impegnativo quanto gratificante: comporre, assieme alla band statunitense dei Wilco, la musica per una serie di canzoni inedite (o non completate) del padre.\nLa quantit\u00e0 di materiale inciso fu tale che, nel giro di un paio di anni, Bragg diede alle stampe due dischi. Il primo, intitolato Mermaid Avenue e che prende il nome da un'omonima canzone dello stesso Guthrie (che a sua volta citava la strada di New York dove viss\u00e8 a lungo) viene pubblicato il 23 giugno 1998, dall'etichetta Elektra Records. Il disco venne inciso tra Chicago (citt\u00e0 d'origine dei Wilco) e Dublino, con la collaborazione anche di altri musicisti impegnati nella Natalie Merchant, gi\u00e0 voce solista della band 10.000 Maniacs.\nIl 1999 vede Bragg tornare ad esibirsi dal vivo come Billy Bragg and The Blokes, gruppo di cui fanno parte Ian McLagan (gi\u00e0 tastierista con gli Small Faces), Ben Mandelson, Lu Edmonds, Martyn Barker e Simon Edwards.\n2008: Mr. Love &amp; Justice.\nIl nuovo decennio si apre con la pubblicazione di un secondo volume dell'opera dedicata a Guthrie, intitolato Mermaid Avenue Vol. II. Entrambi i dischi sono stati poi raccolti in un cofanetto (nel 2012), intitolato .\nNegli ultimi anni ha continuato a coltivare il suo impegno politico e si \u00e8 particolarmente impegnato nelle elezioni del 2001 per sconfiggere i candidati del Partito Conservatore nel Dorset e contribuire cos\u00ec alla vittoria del laburista Jim Knight.\nIl 4 marzo del 2002, esattamente vent'anni dopo la sua prima esibizione dal vivo come solista, esce England, Half English. Il titolo \u00e8 tratto da una raccolta di saggi e articoli di Colin MacInnes, che comprende un articolo dal titolo \"Young England, Half English\", circa l'influenza della musica pop americana sugli adolescenti inglesi.\nNel 2003 viene pubblicata la raccolta Must i Paint you a Picture, che comprende 40 delle migliori canzoni dell'artista inglese, pi\u00f9 alcune rarit\u00e0.\nL'anno dopo Bragg collabora con la band ska punk americana Less Than Jake, registrando un loro brano (\"The Brightest Bulb Has Burned Out\") che venne poi incluso nella raccolta \"Rock Against Bush\".\nNell'ottobre del 2006 esce un cofanetto raccolta (con l'aggiunta di un DVD live) di quattro album precedentemente pubblicati: Workers Playtime, Don't Try This at Home, William Bloke e England Half-English.\nNel 2008 esce finalmente il nuovo album dell'artista, il dodicesimo in studio e il secondo registrato con la sua nuova band di supporto (i Blokes) al \"Chapel Studios\", nel \"Lincolnshire\", nel marzo del 2007. Il titolo, tratto da un romanzo di Colin MacInnes, \u00e8 Mr. Love &amp; Justice. Arrivato alla soglia dei cinquanta anni, Bragg continua sempre a battere i suoi temi prediletti e questi nuovi brani parlano ancora di temi sociali, politica, e amore come in \"I Keep Faith\", l'apertura del disco e in cui compare anche Robert Wyatt. Prodotto da Grant Showbiz, l'album \u00e8 pensato con una struttura sonora leggermente pi\u00f9 complessa del precedente \"England, Half English\" e con arrangiamenti meno asciutti che in passato. Il primo singolo ad essere estratto dall'album \u00e8 proprio \"I Keep Faith\", pubblicato in edizione limitata \"7\"\", il 17 marzo 2008. Un secondo singolo, il doppio \"A-side\" \"The Beach Is Free\" e \"I Almost Killed You\", \u00e8 poi uscito in versione digitale il 21 luglio 2008.\nNel 2010 esce \"Six Songs From Pressure Drop\", un cd con sei canzoni composte appositamente per' uno spettacolo teatrale (intitolato appunto \"Pressure Drop\"), messo in scena alla \"Wellcome Gallery\" di Londra dove Bragg, accompagnato dal suo gruppo, propose sue canzoni, momenti di recitazione in forma di commedia e installazioni d'arte. Questo concerto-commedia venne ideato dall'autore Mick Gordon, dopo aver letto il libro \"The Progressive Patriot: A Search for Belonging\", scritto dallo stesso Bragg e in cui venivano illustrate le idee sociali e politiche del songwriter inglese."}
{"id": "527453", "revid": "339392", "url": "https://it.wikipedia.org/wiki?curid=527453", "title": "Assia-Renana", "text": ""}
{"id": "527455", "revid": "466539", "url": "https://it.wikipedia.org/wiki?curid=527455", "title": "Reichsgau Wartheland", "text": "Reichsgau Wartheland (inizialmente Reichsgau Posen) fu il nome dato dai nazisti alla pi\u00f9 grande delle suddivisioni dei territori della Grande Polonia, che fu direttamente incorporata nel Terzo Reich tedesco dopo la sconfitta dell'Armata Polacca del 1939.\nStoria.\nLe parti principali del Reichsgau Wartheland erano state occupate dalla Prussia dal 1793 al 1807. Nel periodo 1815-1849 fu formata una regione autonoma polacca collegata alla Prussia, che fu in seguito abolita nel 1849; i polacchi ottennero tuttavia l'indipendenza nel 1918-1919. Il nome \"Wartheland\" si riferisce al fiume Warta (in tedesco \"Warthe\").\nIl territorio occupava un'area di 43.905\u00a0km\u00b2 e, nel 1941, aveva una popolazione di 4.693.700 abitanti. Il territorio era abitato dai polacchi e da una minoranza tedesca (16,7% della popolazione totale nel 1921). Nella Seconda guerra mondiale, molti polacchi furono espulsi dai territori (pi\u00f9 di 70.000 persone solo da Pozna\u0144) in azioni chiamate \"Kleine Planung\", parte del Generalplan Ost.\nInvasione.\nUna serie di attacchi programmati sul confine polacco-tedesco fornirono un pretesto per l'invasione del territorio polacco.\nDopo l'invasione della Polonia, il territorio conquistato fu spartito in quattro diversi \"Reichsgaue\" e nel Governatorato Generale fin\u00ec la zona pi\u00f9 a est. Il \"Milit\u00e4rbezirk Posen\" fu creato nel settembre 1939 e il Reichsgau Posen fu annesso alla Germania l'8 ottobre 1939. Il nome \"Reichsgau Wartheland\" fu introdotto il 29 gennaio 1940.\nOccupazione.\nNel Wartheland, i nazisti ebbero successo nella completa \"germanizzazione\", cio\u00e8 la completa assimilazione politica, culturale, sociale ed economica al Terzo Reich. La nuova burocrazia locale diede nuovi nomi alle strade e alle citt\u00e0 e si impadron\u00ec di decine di imprese polacche, dalle grandi industrie ai piccoli negozi, senza corrispondere pagamenti ai proprietari.\nLa germanizzazione delle terre annesse incluse anche l'ambizioso progetto di far insediare popolazioni tedesche sul Mar Baltico e in altre regioni occupate da polacchi e ebrei. Alla fine del 1940, le SS avevano espulso 325.000 polacchi e ebrei dal Wartheland e dal Corridoio di Danzica e li avevano trasportati al Governatorato Generale, confiscando i loro averi. Molti anziani e bambini morirono durante il percorso. Nel 1941 i nazisti espulsero altre 45.000 persone.\nFine della guerra.\nAll'inizio del 1945, le forze russe provocarono la ritirata tedesca dalle terre polacche. Molti cittadini tedeschi si ritirarono dai territori occupati, in parte per le rigide temperature invernali, in parte richiamati dal governo. Molti tedeschi catturati furono mandati ai Gulag del Kazakistan.\nI cittadini tedeschi che rimasero nelle loro propriet\u00e0 furono perseguitati. Alcuni furono espulsi dal governo comunista, da poco stabilito in Polonia dall'Armata Rossa. Le propriet\u00e0 pubbliche e private dei tedeschi furono confiscate e usate per accogliere i rifugiati polacchi provenienti dalle regioni orientali che in quel periodo venivano annesse dall'Unione Sovietica."}
{"id": "527456", "revid": "287204", "url": "https://it.wikipedia.org/wiki?curid=527456", "title": "Bird pepper", "text": "Capsicum annuum var. glabriusculum, meglio conosciuto come il \"peperoncino piqu\u00edn\" o \"peperoncino amashito\", \u00e8 una cultivar di \"Capsicum annuum\" L. \u00c8 un peperoncino molto piccante, originario dello stato messicano di Tabasco, dove \u00e8 ampiamente usato per fare la salsa o come complemento di molti altri piatti. Viene anche chiamato \"Chile pequ\u00edn\", \"Chile pet\u00edn\", \"Chiltepe\" (in Guatemala), \"Chile congo\" (in Nicaragua e nel nord della Costa Rica), \"Chile del monte\" (Cile dil monte), zanzare del Cile, mashito (per i chontales indigeni di Tabasco), amash, timpinchile (in Chiapas), chilpaya (a Veracruz), maax'ik (nello Yucat\u00e1n) e Cile kip\u00edn nella Huasteca Potos\u00edna.\nIl termine bird pepper (peperoncino degli uccelli), \u00e8 un termine generico, che si riferisce a qualsiasi specie di Capsicum, solitamente selvatica, che abbia bacche piccole e facili a staccarsi. Questa caratteristica fa s\u00ec che siano mangiate dagli uccelli, da cui il nome. Sono tutti estremamente piccanti.\nCapsicum annuum.\nTra le variet\u00e0 di \"C. annuum\", sono dette peperoncino degli uccelli:\nCapsicum baccatum.\nTra le variet\u00e0 di \"C. baccatum\", sono dette peperoncino degli uccelli \nSono entrambe specie selvatiche\nCapsicum chinense.\nTra le variet\u00e0 di \"C. chinense\", sono dette peperoncino degli uccelli:\nCapsicum frutescens.\nTra le variet\u00e0 di \"C. frutescens\", sono dette peperoncino degli uccelli:\nAltre specie.\nQuasi tutte le specie minori, selvatiche, sono simili ai peperoncini degli uccelli, anche se non sempre vengono chiamate in questo modo."}
{"id": "527461", "revid": "80598", "url": "https://it.wikipedia.org/wiki?curid=527461", "title": "Canzoni", "text": ""}
{"id": "527463", "revid": "48344", "url": "https://it.wikipedia.org/wiki?curid=527463", "title": "Metodo della prospettiva", "text": ""}
{"id": "527464", "revid": "287204", "url": "https://it.wikipedia.org/wiki?curid=527464", "title": "Il tiranno dei mondi", "text": "Il tiranno dei mondi (\"The Stars, Like Dust\") \u00e8 un romanzo di fantascienza del 1951 di Isaac Asimov. Il romanzo segna il decollo dell'autore nella narrativa fantascientifica di grande portata. Scritto all'inizio degli anni cinquanta, dopo varie bozze di romanzi rifiutate dall'editore Walter Bradbury, il manoscritto de \"Il tiranno dei mondi\" venne infine accettato e pubblicato nel 1951.\nLa sua collocazione cronologica all'interno del ciclo dell'Impero \u00e8 a tutt'oggi difficile da stabilire. I fatti di questo libro sono indubbiamente precedenti a \"Le correnti dello spazio\" e a \"Paria dei cieli\", ma come Asimov stesso stabilisce nella prefazione di \"Preludio alla Fondazione\", \"Il tiranno dei mondi\" dovrebbe essere il secondo, nell'ordine di successione interna del ciclo.\nTrama.\nBiron Farrill \u00e8 il figlio dell'ex-governatore del pianeta Widemos, arrestato dai Tirannici, dominatori dei Regni Nebulari, in cui \u00e8 compreso anche Widemos, per avere cospirato contro la loro supremazia militare. Biron \u00e8 vittima mancata di un attentato con bomba a radiazioni sulla Terra. Un suo conoscente di nome Sander Jonti lo informa dell'arresto e dell'esecuzione del padre e lo esorta a lasciare urgentemente l'universit\u00e0 della Terra, in cui studiava, per evitare di essere a sua volta arrestato dai Tirannici, che hanno agenti su molti mondi anche al di fuori dei loro domini. \nJonti gli consiglia di andare sul pianeta di Rhodia, governato da un uomo giudicato stupido e servile: Hinrik. Quest'ultimo, secondo Jonti, \u00e8 colui che ha denunciato suo padre ai Tirannici. Effettivamente i Tirannici, guidati dal commissario politico Aratap, arrivano alla corte di Rhodia e cercano di arrestare Biron. Tuttavia quest'ultimo riesce a fuggire con il cugino di Hinrik, Gillbret, e la figlia del governatore, Artemisia, rubando l'astronave del commissario Aratap. Gillbret racconta poi agli altri due passeggeri dell'astronave la sua storia su un pianeta che preparava in segreto una ribellione per attaccare i Tirannici, dominatori del settore. Egli, vent'anni prima, era capitato per sbaglio su questo pianeta, dopo un incidente che aveva ucciso i piloti Tirannici del \"Succhiatore di sangue\", un veicolo spaziale sul quale viaggiava. Gli abitanti del pianeta l'avevano lasciato in vita e, dopo averlo narcotizzato per impedirgli di scoprire l'esatta localizzazione del loro mondo, l'avevano riportato su Rhodia. Gillbret ha atteso per anni di poter lasciare Rhodia per cercare quello che chiama \"il Mondo della Rivolta\", dato che sui pianeti dominati dai Tirannici \u00e8 proibito imparare a pilotare un'astronave: Biron sa farlo perch\u00e9 ha studiato sulla Terra.\nL'astronave pilotata da Biron, intanto, si dirige verso Lingane, che, ipotizza Gillbret, potrebbe essere il pianeta della resistenza (essendo l'unico dei Regni Nebulari ad avere mantenuto una certa indipendenza dai Tirannici). Qui Biron, Gillbret e Artemisia incontrano Sander Jonti, che si rivela essere in realt\u00e0 l'Autarca del pianeta. Jonti, che sta preparando a sua volta una rivolta contro i Tirannici, afferma di non essere in contatto diretto con il \"Mondo della Rivolta\", ma dice di avere un'ipotesi in base alla quale il pianeta della resistenza si trova nella Nebulosa Testa di Cavallo, e invita i tre a seguirlo per cercarlo. Nel corso della ricerca, tuttavia, su un pianeta disabitato, Jonti cerca di uccidere Biron, ma questi viene salvato dal secondo di Jonti, Rizzett. Si scopre infine che il vero traditore non era Hinrik, ma Jonti, che aveva fatto uccidere dai Tirannici il padre di Biron perch\u00e9 era troppo popolare e minava la sua autorit\u00e0 tra i ribelli. Il commissario Aratap, che ha seguito fin dall'inizio la spedizione grazie a un localizzatore collocato sull'astronave rubata, sbarca sul pianeta deserto con una flotta di astronavi Tiranniche e imprigiona tutti, poi prosegue la ricerca del pianeta ribelle per distruggerlo. Ma al termine della ricerca si scopre che il pianeta non si trova tra i mondi, situati all'interno della Nebulosa, di cui Jonti aveva le coordinate stellari e Aratap conclude che il \"Mondo della Rivolta\" non esiste ed \u00e8 solo una fantasia o un'allucinazione di Gillbret. Jonti, passato al nemico, viene poi ucciso per vendetta da Rizzett, e a questo punto Aratap lascia Biron e Artemisia liberi di tornare su Rhodia, dato che, morto l'Autarca, l'apparente centro di ribellione, Lingane, \u00e8 stato reso inoffensivo. In un colpo di scena finale Biron rivela che Hinrik, in realt\u00e0 forte, determinato e per niente stupido, recitava da anni una parte ed era il capo del \"Mondo della Rivolta \", che si scopre essere proprio Rhodia."}
{"id": "527465", "revid": "125955679", "url": "https://it.wikipedia.org/wiki?curid=527465", "title": "Dialetto brianzolo", "text": "Il dialetto brianzolo (nome nativo \"dialett brianzoeu\") \u00e8 un insieme di variet\u00e0 del ceppo occidentale della lingua lombarda parlato nella Brianza\nStoria.\nNel periodo romano, il latino \u00e8 stato deformato dal sostrato celtico, in quanto gli abitanti della zona erano insubri lambrani romanizzati. Nel medioevo ha ricevuto influsso dalle lingue circostanti (superstrato: longobardo, lingue germaniche, celtiche). Poi le dominazioni spagnola, francese e austriaca hanno lasciato notevoli tracce nella lingua. Il francese ha contaminato specialmente il milanese, per la maggiore apertura cittadina, il quale ha a sua volta influenzato i dialetti circostanti. A partire dalla fine dell'Ottocento, tutte le lingue d'Italia hanno ricevuto un piccolo influsso da parte della lingua italiana, a causa della crescente diglossia (compresenza di italiano e lingua locale), causando, nelle generazioni pi\u00f9 giovani, delle perdite del lessico originario.\nCarlo Salvioni, nel suo \"Fonetica del dialetto moderno della citt\u00e0 di Milano\" (1884), annota di passaggio una decina di caratteristiche fonetiche dell'idioma brianzolo, tra cui la possibilit\u00e0 di volgere verbi della terza declinazione alla quarta (n. 48) e la tendenza alla posteriorizzazione della \"a\" nasale. In generale, egli riscontra in esso una conservativit\u00e0 superiore rispetto al milanese e \u2013 sempre nel confronto con il dialetto della citt\u00e0 \u2013 ne mette in luce la maggior variet\u00e0 interna, specchio di una societ\u00e0 pi\u00f9 stratificata e tradizionale.\nUna contrapposizione voluta fra dialetto milanese e quello brianzolo \u00e8 stata riscontrata da Gianfranco Ravasi nelle desinenze dialettali con cui si esprimono i due protagonisti (padrone e servo) della lirica 'Trattenimento dell'autore in villa\" scritta nel 1690 da Carlo Maria Maggi e nelle sue successive commedie. \nFrancesco Cherubini letterato e studioso delle letteratura milanese nel 1857 aggiunse un quinto volume, ai quattro precedentemente scritti del suo vocabolario milanese italiano, dedicato al brianzolo, da lui descritto come un idioma del milanese, suddivisione richiamata da Carlo Salvioni trent'anni dopo all'incirca\nNel 1955 il regista Ermanno Olmi gira il cortometraggio \"il Pensionato\" con un dialogo tutto in dialetto brianzolo, tra i due protagonisti, per accentuare il realismo della vicenda narrata nel filmato.\nEstensione geografica.\nIl dialetto brianzolo presenta distinzioni determinate dall'estensione geografica e dall'influenza delle maggiori citt\u00e0 su cui gravita la Brianza:\nAlcuni testi.\nOna novella del Boccasc.\nGiovanni Papanti, seguendo l'esempio del fiorentino Leonardo Salviati, membro dell'Accademia della Crusca il quale nel 1586 riun\u00ec dodici versioni dialettali (bergamasco, veneziano, friulano, istriano, padovano, genovese, mantovano, milanese, napoletano, bolognese, perugino e fiorentino) della novella nona della prima giornata del \"Decamerone\", tre secoli pi\u00f9 tardi, nel 1875, pubblic\u00f2 un volume dal titolo \"I parlari italiani in Certaldo alla festa del V Centenario di messer Giovanni Boccacci\" con 704 versioni della novella, tra cui quelle di tre dialetti della Brianza.\nDialetto di Erba.\nDisi donca ch'al temp dol primm re de Zipro, dopp che Goffred de Buglion l'ha vengiuu la Terra Santa, l'\u00e8 capitaa che ona gran sciora del paes de Gascogna l'\u00e8 andada a visit\u00e0 ol Sepolcher e, tornand indree, appena l'ha mettuu pee in Zipro, l'\u00e8 stada maltrattada da cert barabba degn de galera. Foeura de lee per ol magon de no av\u00e8ggh nanca on can che l'agiut\u00e0ss, l'ha pensaa ben d'and\u00e0 dal re a dimand\u00e0ggh giustizzia; ma quaichedun gh'ha ditt che la trava via ol fiaa, perch\u00e9 l\u00f9 l'eva on omm insc\u00ec flosc e mal in gamba, che non solament no 'l faseva minga giustizzia a quij ch'even staa ingiuriaa, ma senza pont d'onor ol buttava 'dree di spall tucc i despett che la gent ghe faseven a l\u00f9; sicch\u00e9 tucc quij che gh'aveven on quai despias\u00e8 se sfogaven contra de l\u00f9 svergognadol. La donna, sentuu 'sti bei coss, col magon de no podess ref\u00e0, per consol\u00e0ss on poo del s\u00f2 despett l'ha risolvuu de and\u00e0 a inzig\u00e0 la poltronaria de 'sto re e, andandeggh innanz coi lagrem ai oeugg, la gh'ha ditt: \"Ol m\u00e8 scior, m\u00ec vegni minga da t\u00ec perch\u00e9 specci d'av\u00e8ggh soddisfazion di ingiurii che m'hann faa; ma, per sollev\u00e0mm on poo, te preghi d'insegn\u00e0mm come te feet t\u00ec a no bad\u00e0ggh a quij che, come senti, te fann a t\u00ec; insc\u00ec impararoo anca m\u00ec a rassegn\u00e0mm in santa pas a la mia che, le sa ol Signor, come te la regalaria volontera a t\u00ec, gi\u00e0 che te gh'heet i spall gross assee per port\u00e0lla!\". Ol re, che fin allora l'eva staa come indormentaa, l'ha paruu dessed\u00e0ss e, scomenzand a gastig\u00e0 de bon pes quij che aveven trattaa de villan 'sta donna, l'\u00e8 doventaa fier e senza misericordia con tucc quij che dopp d'allora gh'avessen 'biuu coragg de manc\u00e0 de respett a la s\u00f2 corona.\nDialetto di Missagliola (frazione di Missaglia).\nDisi donca che ai temp del primm re de Cipri, dopo che 'l Gottifr\u00e8 de Buglion l'ha conquistaa la Terra Santa, l'\u00e8 capitaa che una bella donna de Guascogna l'era andada in pellegrinagg al Sepolcher e, tornand indree, prima de riv\u00e0 in Cipri l'ha trovaa una compagnia de \"scellerati mascalzoni\" che hann avuu el coragg de oltraggi\u00e0lla. Lee, naturalment, n\u00f2 podend d\u00e0ss pas de l'offesa ricevuda, l'ha pensaa de ricorr al re per av\u00e8ggh una soddisfazion; ma gh'\u00e8 staa gent che l'hann visada che la perdeva el temp e la fadiga, che 'l re l'era un lifrocch senza voeuja de f\u00e0 ben e che 'l sarav staa l'ultim di s\u00f2 penser quell de vendic\u00e0 l'onor di s\u00f2 suddit; l\u00f9, che 'l se lassava vegn\u00ec coi pee sul coll de tucc senza sbrott\u00e0! Allora lee, sentend insc\u00ec, desperand de pod\u00e8ss vendic\u00e0, la s'\u00e8 risolta, tant per f\u00e0 quaicossa, de and\u00e0 del re a rinfacci\u00e0ggh i soeu vilt\u00e0. Difatti la va, la ghe se presenta denanz piangend e la ghe dis: \"Oh, el m\u00e8 scior! Cred minga che vegna a secc\u00e0tt la gloria per ottegn\u00ec giustizia de la balossada che m'hann faa ma, per mia soddisfazion, te preghi dom\u00e0 d'insegn\u00e0mm come te feet t\u00ec a mand\u00e0 gi\u00f2 senza scomponnet tutt quij infamit\u00e0 che senti a d\u00ec, che te fann semper; insc\u00ec almen imparar\u00f2 anca m\u00ec a sopport\u00e0 con pazienza la mia disgrazia, che Dio sa cossa pagaria a sav\u00e8 f\u00e0 oreggia de mercant come te feet t\u00ec!\". El re, che fina allora l'era staa pigher e senza pontili, a 'sti paroll el s'\u00e8 com\u00e8 dessedaa d'un sogn e, cont una forza de sciavatt tutta noeuva, l'ha vendicaa l'ingiuria fada a quella povera donna, e dopo d'allora nissun ghe la podeva f\u00e0 che, ovei!, al minim insult che ghe fasevan a la sua corona, el casciava foeura i griff com\u00e8 un leon.\nDialetto di Proserpio.\nSci\u00e0 che ve la cuntaroo. Ai temp del primm re de Cipri, dopp che Gottifr\u00e8 de Buglione l'eva faa la conquista de la Terra Santa, ona bella sciora de Guascogna, che l'eva faa ol viagg par vid\u00e8 ol Santo Sepolcro, la tornava in sci\u00e0 e l'eva ruvada a Cipri. L\u00e0 la s'\u00e8 imbattuda con di villanoni che gh'hann faa di scherz minga bei; e lee, 'sta sciura, insc\u00ec mai travajada, gh'\u00e8 vegnuu in del coeur de rimostr\u00e0ss al re; ma gh'\u00e8 ben staa l'omm che gh'ha dii che la trava via ol temp par nigott; perch\u00e9 ol re l'eva on omm insc\u00ec poch de ben che, denanz che f\u00e0 giustizzia ai olter, el gh'eva gnanca ol coragg de f\u00e0 vendetta de quell che ghe pertoccava a l\u00f9; e se on pover omm el nava a lument\u00e0ss d'on quai dintort, l'eva inguaa de d\u00e0ggh el gust a l\u00f9 de colm\u00e0 el stee. 'Sta sciora, a sent\u00ec cost\u00f9, siccome l'ha comprenduu che l'eva inutel a vor\u00e8lla toeu con quij baloss, in allora, tant par consol\u00e0ss on poo lee, l'ha volsuu f\u00e0gghela a ol re. E la ghe s'\u00e8 ripresentada e la s'\u00e8 missa a piangg, e l'ha gh'ha dii:\"Ol m\u00e8 scior, m\u00ec gh'hoo golza a vegn\u00ec denanz a vuscioria, minga perch\u00e9 m\u00ec speccia ona vendetta del dintort che m'hann faa a m\u00ec; ma, tant par spazz\u00e0ss via on poo del dispias\u00e8, son tant de recomand\u00e0ss de f\u00e0mm la bona grazia de f\u00e0mm imprend come fee v\u00f9 a mett ol vost coeur in pas e port\u00e0 tanta pascienza tucc i voeult che v'en fan vuna a v\u00f9, che ve 'n fann tanci, almanca per quell che se sent intorna; che m\u00ec 'sta voeulta boeugna che imprenda de v\u00f9, perch\u00e9 l'\u00e8 buttada tant grossa che, ve 'l disi dal bon (e al le sa Quell l\u00e0 volt, che 'l lengg in del m\u00e8 coeur), ve la regalariss propri a v\u00f9, de tant che sii bravo a scurl\u00eci gi\u00f2\". Ol re, che l'eva sempro staa quas incantaa, a sent\u00ec 'sto detto, l'\u00e8 pars che 'l se dessiass; e, subet al present de 'sto success ch\u00ec, l'ha comenzaa a f\u00e0 ona gran vendetta; e poeu, andanden innanz, l'\u00e8 duventaa propri cattiv desformaa per tucc quij che tenteven de f\u00e0 on dintort a l'onor de l\u00f9 o del s\u00f2 trono."}
{"id": "527468", "revid": "1516630", "url": "https://it.wikipedia.org/wiki?curid=527468", "title": "Dialetto lecchese", "text": "Il dialetto lecchese \u00e8 un dialetto appartenente alla variet\u00e0 occidentale della lingua lombarda. \u00c8 parlato nella citt\u00e0 di Lecco, in alcuni comuni limitrofi, in Valsassina e sulla sponda orientale del Lago di Como. \u00c8 considerato il dialetto \"cerniera\" tra quelli occidentali e quelli orientali.\nCorrelazione con altri dialetti.\nIl dialetto attuale risente, secondo le zone, di influssi sia del bergamasco, che del brianzolo, che del comasco. Per tale motivo spesso si assiste ad una base linguistica comune con innesti ed influenze, pi\u00f9 o meno forti, secondo le zone.\nVarianti.\nSulle sponde orientali del lago di Como e nel ramo di Lecco \u00e8 parlato un dialetto molto prossimo al lecchese del capoluogo, con minime influenze dal dialetto comasco nella zona dell'alto lago. In Valsassina invece assume delle caratteristiche proprie, che lo differenziano maggiormente: tra paese e paese, si sono sviluppate notevoli differenze causate dalle non facili possibilit\u00e0 di frequentazione nei secoli passati, soprattutto nelle valli pi\u00f9 isolate delle montagne del lago. A sud-ovest di Lecco, il dialetto del capoluogo \u00e8 parlato solo nei comuni pi\u00f9 vicini, mentre allontanandosi sfuma nel brianzolo; a sud - est, in Valle San Martino \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle a Bergamo (le parlate locali nella zona occidentale della Valle tuttavia risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole).\nCaratteristiche.\nSi differenzia dal comasco e dal brianzolo, avvicinandosi al bergamasco, in parecchi vocaboli: es. \"bagai\" (bambino) invece di \"fio\u00f6\" di milanese-comasco; \"neg\u00f2t\" (niente) invece di \"nagot\", \"verg\u00f2t\" (qualcosa) invece di \"queicoss\", ecc.\nIl dialetto lecchese (soprattutto quello di Lecco centro) non si allontana molto dal milanese. In alcuni rioni di Lecco per\u00f2, che furono nel corso della storia indipendenti, troviamo differenze rispetto al dialetto di Lecco (centro storico).\nIl lecchese, per la sua posizione di confine con il lombardo orientale, ha influenze bergamasche.\nConfrontando il lecchese con il milanese, troviamo le seguenti differenze:\nTra le particolarit\u00e0 che lo differenziano dal comasco troviamo:\nLa formazione del plurale.\nVengono elencate le caratteristiche che lo differenziano dal milanese:\nEsempi di dialetto.\nUna novella del Votcent.\nDixi donca qe ind i temp del prim re de Cipri, dop qe la Terra Santa l'\u00e8 staita conquistada de Gotifred de Bulion, l'\u00e8 sucedud qe una dona nobila de Guascogna l'\u00e8 andaita come pellegrina a'l Sepolcr e, tornand indree, rivada a Cipri, l'\u00e8 staita maltratada de certs baloss. E per quest, inrabida f\u0153ra de m\u0153d, l'ha pensad de presentar i so quarelle a'l re; quaigedun g'hann dit de miga trar via el fiad, perq\u00e8 'sto re l'era ins\u00ec un coion qe miga dom\u00e0 l'era gnanc bon de far vendeta per i olter ma, de ciolla, al taxeva anca quand l'era insultad luu stess, e se quaigedun g'haveva un quai despiaxer, al se sfogava adoss a luu. La siora, sentud 'sta storia, sperand de vendicar-s, la s'\u00e8 determinada de far capir el so debol a 'sto re e, pianjend, la s'\u00e8 presentada de luu e la g'ha diit : \"Maest\u00e0, m\u00e9 vegni miga q\u00e9 per vesser vendicada dei injurie qe m'\u00e8 staite faite; ma almen desideri de saver come ta feet a soportar ins\u00ec pacifegament i torts qe, come hoo sentud a dir, t\u00e9 ta ricevet, perq\u00e8 almen poda imprender a dar-m pax dei mee despiaxer, qe el Signor al le sa se m\u00e9 i' regaleress volontera, del moment qe ta seet fait ins\u00ec polid a soportar-i\". El re, qe fin allora l'era sempr stait piger e poltron, come 'l se f\u0153ss dessedad, comen\u00e7and dei torts faits a 'sta siora, al s'\u00e8 miss a vendicar sempr tuts i injuri qe se f\u0153ss faits a la soa dignitaa.\nLa Parabola del Fi\u0153l Trason (\"el bagai spenda\u00e7on\").\nUn om al g'hera duu bagai.\nE qell plussee joven al g'ha diit a'l so p\u00e0 : \"Oh, p\u00e0, d\u00e0-m la part qe me pertoca !\" e 'l p\u00e0 l'ha spartid la soa roba intra i so duu bagai.\nOn quai d\u00e9 dop, metuds insem i so rob, el bagai plussee joven l'\u00e8 partid per andar in d'un sit lontan. L\u00e0 l'ha maiad f\u0153r t\u0153t i so daner cont una vita de baldoria.\nQuand qe 'l g'ha havud pl\u0153 gnanc cinq gei, g'\u00e8 ruvad una grand carestia ind el paes indove qe l'era e allora el bagai l'ha tacad a pater la fam.\nL'\u00e8 nait a lavorar ind de vun de qell paes e 'l so padron l'ha mandad ind i so camp a star-g adree ai porcei.\nEl bagai el voleva impiender-s el ventr cont i giande qe mangiaven i porcei, ma nissun g'ie dava.\nAllora, intra de luu, l'ha pensad : \"Quants operari in c\u00e0 del me p\u00e0 i g'ha pan fina q'i v\u0153len, e m\u00e9 inveci qeqins\u00e9 m\u0153ri de fam !\nLevaroo s\u0153, naroo ind el me p\u00e0 e ge dixaroo: \"Oh, p\u00e0, hoo fait pecad contra el Signor e contra de t\u00e8 !\"\n\"Me meriti pl\u0153 de vesser ciamad el to bagai, tratem come vun dei to operari.\"\"\nL'\u00e8 levad s\u0153 e l'\u00e8 'ndait ind el so p\u00e0. Prima anc'm\u00f2 de ruvar a c\u00e0, el so p\u00e0 l'ha vedud, el s'\u00e8 ciapad compassion, al g'\u00e8 corrud incontra, al g'ha trait i bra\u00e7 a'l coll e l'ha baxad.\nAllora el bagai al g'ha diit : \"Oh p\u00e0, hoo fait pecad contra el Signor e contra de t\u00e9, me meriti pl\u0153 de vesser ciamad el to bagai\".\nMa el p\u00e0 al g'ha deit ai so servidor : \"S\u0153, s\u0153, port\u00ed el vestid plussee bell e met\u00edgel s\u0153, met\u00edg un anell a'l did e i scarpe ai pee;\nport\u00e9 \u00e7\u00e0 el vedell qell grass, cop\u00edl e dop mangi\u00e9m e f\u00e9m festa !\nPerq\u00e8 qell bagai l'era mort e l'\u00e8 tornad in vita, al s'era perdud e l'hem trovad anc'm\u00f2\". E i hann tacad a far festa.\nMa el so bagai plussee grand l'era ind el l\u0153g e quand qe l'\u00e8 tornad a c\u00e0 l'ha sentud a sonar e cantar.\nAllora l'ha ciamad vun dei servidor per saver 'se l'era sucedud coss\u00e8.\nEl servidor al g'ha diit : \"L'\u00e8 ruvad el to fradell e 'l to p\u00e0 l'ha mazad el vedell qell grass perq\u00e8 l'ha ritrovad san e salv\".\nAllora el fradell al s'\u00e8 inrabid e 'l voleva miga 'ndar dent in c\u00e0.\nEl so p\u00e0 l'\u00e8 andait de f\u0153r e 'l s'\u00e8 metud a pregar-l.\nMa el bagai al g'ha respondud ins\u00e9 a'l so p\u00e0 : \"L'\u00e8 tants ann qe te servissi e hoo sempr fait t\u0153t qell qe t'heet volud, ma t\u00e9 ta m'heet mai dait un cavret de mangiar cont i mee amix.\nMa 'dess qe 'l me fradell l'ha mangiad f\u0153r t\u0153t cont i putane, t\u00e9 t'heet mazad per luu el vedell qell grass\".\nMa el p\u00e0 al g'ha diit : \"Car el me bagai, t\u00e9 ta seet sempr insem a m\u00e9, e t\u0153t qell qe l'\u00e8 me l'\u00e8 anca to;\nl'era de justa de far festa perq\u00e8 'l to fradell l'era mort e l'\u00e8 tornad in vita, al s'era perdud e l'hem trovad ancam\u00f2\"."}
{"id": "527472", "revid": "767487", "url": "https://it.wikipedia.org/wiki?curid=527472", "title": "Mambo (film)", "text": "Mambo \u00e8 un film del 1954 diretto da Robert Rossen.\nTrama.\nGiovanna \u00e8 bella, giovane, desiderata e desiderabile. E anche innamorata, ma forse non della persona giusta. Proprio il suo fidanzato, infatti, un certo Mario, la spinge per interesse tra le braccia di un conte, ricco e senza scrupoli. E la giovane, per amore, inizialmente accetta. Ma Giovanna crede nella vita, non nei loschi sotterfugi, e decide di seguire la propria etica. Per questo trova la forza necessaria per abbandonare entrambi gli uomini, coronando anche un sogno, quello di diventare ballerina. Su insistenza di Mario, Giovanna finisce per sposare il conte, anche perch\u00e9 ha scoperto di amarlo veramente, ma rester\u00e0 presto vedova. La salver\u00e0 ancora una volta la passione per la danza."}
{"id": "527479", "revid": "1318658", "url": "https://it.wikipedia.org/wiki?curid=527479", "title": "Bukhara", "text": "Bukh\u0101r\u0101 (in uzbeco Buxoro; ; in ; detta anche Bucara in italiano), capoluogo della regione di Bukhara, \u00e8 una citt\u00e0 dell'Uzbekistan, con una popolazione calcolata in 231.793 abitanti nel 2010.\nIl toponimo deriva quasi certamente dal termine \"vihara\", che designava un monastero buddista.\nStoria.\n\u00c8 stata per secoli una delle pi\u00f9 importanti citt\u00e0 della Transoxiana islamica, sita a oriente del Khorasan. Di essa era nativo Bukhari, il massimo tradizionalista di tutta la storia dell'Islam.\nDurante l'invasione mongola, fu distrutta da Gengis Khan e cadde poi sotto l'influenza di Tamerlano. Pi\u00f9 tardi divenne famosa come Khanato di Bukhara e in questo periodo vide svilupparsi considerevolmente la sua economia grazie ai ricchi traffici mercantili che la coinvolgevano, sorgendo sulla via della seta. La citt\u00e0 divenne cos\u00ec di nuovo un importante centro religioso dell'Asia; si costruirono numerose moschee e madrase che testimoniano ancora oggi uno splendido passato.\nTra il 1261 e il 1264 vi vissero per tre anni Niccol\u00f2 e Matteo Polo, prima di partire verso la corte di Kublai Khan. Pi\u00f9 tardi divenne un emirato, protettorato dell'Impero russo a fine Ottocento, e poi Repubblica Sovietica.\nLuoghi d'interesse.\nIl centro della citt\u00e0 storica \u00e8 un gioiello. Alcuni dei monumenti principali sono: la moschea centrasiatica pi\u00f9 antica, la Moschea Maghoki-Attar, probabilmente il luogo pi\u00f9 sacro della citt\u00e0 e il minareto Kalyan che fu quasi certamente alla sua costruzione l'edificio pi\u00f9 alto dell'Asia Centrale, e l'impressione che destava le valse di essere risparmiato dalla furia distruttrice di Gengis Khan.\nAltri siti di grande interesse sono il Mausoleo di Ismail Samani (Ism\u0101\u2018\u012bl Sam\u2018\u0101n), fondatore della dinastia dei Samanidi, vassalla dei Tahiridi, costruita con mattoni in terracotta; il Chasma Ayub, particolare mausoleo costruito sopra una fonte e infine il palazzo estivo degli ultimi Emiri della citt\u00e0.\nDa non trascurare i bazar coperti con i suoi commercianti di tappeti.\nIl complesso Po-i-Kalyan assieme al minareto Kalyan, alla moschea Kalyan e alla Madrasa Mir-i Arab\nNel 1993 Bukhara \u00e8 stata dichiarata dall'UNESCO \"Patrimonio dell'umanit\u00e0\".\nEredit\u00e0 culturale.\nLa citt\u00e0 ricopre un ruolo fondamentale nella storia a fumetti Disney del 1962 \"Paperon de' Paperoni e la cintura bucariota\"."}
{"id": "527482", "revid": "4252", "url": "https://it.wikipedia.org/wiki?curid=527482", "title": "Manon Lescaut (film 1939)", "text": ""}
{"id": "527487", "revid": "438678", "url": "https://it.wikipedia.org/wiki?curid=527487", "title": "Maratona (film)", "text": "Maratona \u00e8 un film muto prodotto nel 1929, ma distribuito nel 1930, diretto da Nicola Fausto Neroni.\nTrama.\nUn'accesa rivalit\u00e0 sportiva divide Giorgio Roberti e Fausto Renzi entrambi capaci maratoneti, Dopo una sconfitta il secondo medita di abbandonare l'agonismo, ma viene convinto da Silvia Delotti, figlia dell'organizzatore sportivo della \"Aurora\", a rientrare nella \"scuderia\" del padre. Tra Giorgio, gi\u00e0 innamorato di Silvia, e Fausto la rivalit\u00e0 diventa cos\u00ec anche sentimentale. Alla fine la tensione tra i due atleti provoca una rissa, nella quale viene coinvolta Bettina, sorella di Fausto, che cade da una scala ferendosi gravemente. Intanto Silvia induce Fausto a partecipare ad una grande corsa internazionale che ha un premio di ben 50.000 lire. Malgrado le scorrettezze di Giorgio, Fausto vince e con la somma pu\u00f2 provvedere alle cura per Bettina ed a progettare un futuro con Silvia.\nProduzione.\n\"Maratona\" fu il terzo ed ultimo film prodotto dalla \"Suprema Film\", societ\u00e0 fondata a Venezia nel 1929 da alcuni industriali veneti sino ad allora estranei al mondo della cinematografia, che era la prosecuzione sotto altro nome della fiorentina I.C.S.A., produttrice, tra l'altro, nel 1927 del \"Frate Francesco\". girato nello stabilimento di Rifredi. In precedenza la societ\u00e0 aveva realizzato e distribuito due film diretti da Guazzoni, entrambi di ambientazione africana, \"La sperduta di Allah\" e \"Miryam\". Erano in previsione alcuni altri titoli (tra essi un \"Cantastorie di Venezia\"), ma non vennero mai realizzati.\nAnche in questo caso, come gi\u00e0 era avvenuto per la \"Augustus\" fondata da Blasetti (che aveva realizzato \"Sole\"), e per la A.D.I.A., produttrice di \"Kif Tebbi\", si insistette per attribuire a questo film un ruolo importante per la ripresa (la \"rinascita\") della cinematografia italiana, dopo la crisi che l'aveva quasi azzerata negli anni venti. Per questo la \"Suprema\" venne coinvolta nel progetto di fondare un \"Consorzio Italiano Produttori\", iniziativa lanciata da Blasetti per contrastare l'attivit\u00e0 di Pittaluga, ma anche questo tentativo, al quale dovevano partecipare, oltre alla \"Suprema\" e alla A.D.I.A. anche la milanese S.A.C.I.A., non ebbe seguito. Nello stesso periodo, infatti, Pittaluga, aveva rilevato la \"Cines\" e stava attrezzando i teatri di posa romani di via Vejo con la tecnologia sonora, il che avrebbe causato la rapida scomparsa delle aziende produttrici - tra cui la \"Suprema\" - ancora legate al muto.\nIl film diretto da Neroni, autore del soggetto e della sceneggiatura in collaborazione con Giorgio Simonelli (che fu anche aiuto - regista), venne girato nei primi mesi del 1929 (la lavorazione era iniziata nel gennaio di quell'anno) nello stabilimento romano della Farnesina.\nPer la realizzazione si fecero le cose in grande sia dal punto di vista tecnico, sperimentando nuove tecniche di ripresa, che dell'impiego di personale: per le scene girate allo Stadio Nazionale le cronache del tempo raccontarono dell'impiego di 5.000 comparse, oltre a diversi operatori ed a ben 45 automezzi che servirono per trasferire tutti a Tivoli dove vennero girate altre scene. Dopo \"Maratona\" Neroni diresse soltanto un paio di altre pellicole per poi diventare direttore del doppiaggio, curando l'edizione italiana di oltre 1.000 titoli.\nAccoglienza.\nBench\u00e9 la lavorazione di \"Maratona\" fosse finita a met\u00e0 del 1929, trascorse quasi un anno prima che la pellicola arrivasse nelle sale. Usc\u00ec infatti nell'aprile del 1930, quando gi\u00e0 era in lavorazione il film sonoro italiano \"La canzone dell'amore\", che sar\u00e0 poi distribuito pochi mesi dopo. Nonostante il propagandato richiamo alla \"rinascita\", esso non ottenne commenti favorevoli, ricevendo solo giudizi di simpatia legati all'auspicata ripresa della cinematografia italiana.\nPersino sul blasettiano \"cinematografo\"\", che non perdeva occasione per rivendicare l'urgenza di una ripresa della produzione nazionale, si ammise che \u00absaremmo cattivi amici se dicessimo a Neroni e Simonelli che \"Maratona\" \u00e8 un capolavoro; fingere di ignorarne i difetti significherebbe non apprezzarne adeguatamente neppure i pregi. Evidenti preoccupazioni commerciali offuscano lo svolgimento originale del film\u00bb. Di analogo tenore un altro commento che parl\u00f2 di \u00ablepidezze, leziosaggini (e) un complesso, purtroppo, rancidamente italiano, con recitazione decisamente mediocre, nonostante una bella propriet\u00e0 tecnica e scenografica\u00bb.\nImpossibile oggi valutare retrospettivamente le opinioni espresse dalla critica del tempo, in quanto nessuno dei tre film prodotti dalla \"Suprema\" - e quindi neppure \"Maratona\" - si \u00e8 conservato. N\u00e9, come per tutta la produzione italiana di quegli anni, sono noti i dati relativi all'esito commerciale."}
{"id": "527489", "revid": "287204", "url": "https://it.wikipedia.org/wiki?curid=527489", "title": "Tafsir", "text": "Nell'Islam, il tafs\u012br () indica l'interpretazione autentica data dai dotti (\"\u02bfulam\u0101\u02be\") musulmani agli ardui passaggi del Corano; quale finalit\u00e0 dell'esegesi, l'insegnamento divino che ne discende giova al cammino salvifico che ogni credente (\"muslim\") ha da percorrere nella vita terrena, con l'attesa fiduciosa della ricompensa celeste.\nGli esegeti, o \"mufassir\u016bn\" (\ufee3\ufed4\ufeb4\ufeae\ufeed\ufee5), sono annoverati fra i principali dotti in \u00abscienze religiose\u00bb (\"\u02bful\u016bm d\u012bniyya\"): infatti, oltre a una formazione teologica, devono avere un'ottima preparazione linguistica, tradizionistica e storica.\nTra i pi\u00f9 importanti esegeti islamici possiamo citare i seguenti:\nPer quanto riguarda la scienza giuridica degli \"a\u1e25\u0101d\u012bth\" e dei \"fiqh\", Al-Bayhaqi (994-1066) fu il principale esponente della scuola sunnita di al-Shafi'i, erede spirituale dell'imam Hakim al-Nishaburi.\nSi potrebbero citare numerosi altri autori. Semplificando i termini del discorso, il \"tafs\u012br\" pi\u00f9 diffuso \u00e8 il noto \"al-Jal\u0101layn\" (\u00abdei due Jal\u0101l\u00bb), scritto per l'appunto da Jal\u0101l al-D\u012bn al-Ma\u1e25all\u012b e Jal\u0101l al-D\u012bn al-Suy\u016b\u1e6d\u012b.\nTra i \"tafs\u012br\" moderni, dai simpatizzanti del \u00abfondamentalismo islamico\u00bb \u00e8 molto seguito quello dell'egiziano Sayyid Qutb ( \"F\u012b zil\u0101l al-Qur\u02be\u0101n\" \u00abAll'ombra del Corano\u00bb) e quello del pakistano Sayyid Ab\u016b l-\u02bfAla\u02be Maududi (\"Taf\u1e25\u012bm al-Qur\u02be\u0101n\" \u00abLa comprensione del Corano\u00bb).\nTra quelli 'riformisti', invece, si ricorder\u00e0 il \"Tafs\u012br al-Man\u0101r\" (lett. \u00abIl tafs\u012br del faro\u00bb; pi\u00f9 precisamente \u00abIl tafs\u012br \"della rivista\"\u00bb), redatto da Muhammad Abduh \u2013 a suo tempo Muft\u012b d'Egitto e animatore della nota rivista 'riformista' (\"i\u1e63l\u0101\u1e25\u012b\") \"al-Man\u0101r\"."}
{"id": "527494", "revid": "339392", "url": "https://it.wikipedia.org/wiki?curid=527494", "title": "Gaspar de Guzm\u00e1n y Pimentel, conte-duca di Olivares", "text": ""}
{"id": "527496", "revid": "125019", "url": "https://it.wikipedia.org/wiki?curid=527496", "title": "Gioco posizionale", "text": "Negli scacchi il gioco posizionale \u00e8 uno stile di gioco basato perlopi\u00f9 sullo sfruttamento di elementi statici presenti nella posizione (catene di pedoni, avamposti, linee aperte [diagonali, colonne], debolezze strutturali in campo avversario); si contrappone al gioco combinativo, fondato invece su tatticismi violenti, con attacchi e contrattacchi miranti a generare un vantaggio materiale immediato o a breve termine.\nPer solito, il gioco posizionale poggia su considerazioni strategiche e piani a lunga gittata i quali, prese in esame le debolezze avversarie, descrivono il modo per trarne il massimo vantaggio: ad esempio, una colonna o diagonale aperta \u2013 se sfruttata \u2013 favorisce un'invasione del territorio nemico con i pezzi pesanti (donna, torri), mentre la presenza di un pedone avversario arretrato o isolato su colonna aperta suggerisce un attacco frontale o laterale (\"superiorit\u00e0 locale di forze\").\nTramite queste manovre i pezzi dell'attaccante acquistano posizioni dominanti, mentre il difensore \u00e8 obbligato a collocare i propri in posizioni difensive e spesso passive (onde evitare perdite di materiale). In questi casi, la mancanza di adeguato spazio per i pezzi del difensore si pu\u00f2 tradurre nell'impossibilit\u00e0 di difendere tutto il territorio: cos\u00ec, se il giocatore che ha l'iniziativa riesce ad aprire un secondo fronte di attacco (in base al \"principio delle due debolezze\"), con scarsa probabilit\u00e0 l'avversario potr\u00e0 opporsi o correre ai ripari.\nParlando di stile posizionale, \u00e8 evidente che dati schemi di apertura conducono a posizioni in cui gli elementi statici assumono una maggiore importanza \u2013 essendo pi\u00f9 difficile realizzare attacchi combinativi: ad esempio il gambetto di donna, la difesa moderna, le difese indiane (tranne la difesa est-indiana e molte altre).\nMa difficilmente i gambetti fanno parte delle aperture posizionali, in quanto lo squilibrio che creano fra materiale, tempi e iniziativa porta a un certo punto \u2013 se non subito \u2013 a uno scontro violento per ottenere un attacco di pezzi decisivo o per recuperare il materiale sacrificato.\nIn ultimo, si pu\u00f2 parlare anche di sacrificio posizionale; si tratta di un particolare tipo di sacrificio il cui scopo non \u00e8 di natura tattica (causare ingenti perdite di materiale all'avversario, dare scacco matto, promuovere un pedone), bens\u00ec posizionale: causare una o pi\u00f9 debolezze strutturali all'avversario, rovinare l'integrit\u00e0 della sua struttura pedonale, soffocare in modo permanente uno o pi\u00f9 pezzi avversari."}
{"id": "527499", "revid": "767487", "url": "https://it.wikipedia.org/wiki?curid=527499", "title": "Metello (film)", "text": "Metello \u00e8 un film del 1970 diretto da Mauro Bolognini, tratto dall'omonimo romanzo di Vasco Pratolini.\nPresentato in concorso al 23\u00ba Festival di Cannes, valse a Ottavia Piccolo il premio per la migliore interpretazione femminile.\nMassimo Ranieri, essendo napoletano, venne doppiato con cadenza fiorentina da Rodolfo Baldini.\nMassimo Ranieri si ruppe il braccio destro durante le riprese e, invitato al programma \"Canzonissima\", condotto da Johnny Dorelli dove cant\u00f2 \"'O sole mio\", si present\u00f2 con un\u2019ingessatura.\nTrama.\nRimasto orfano, Metello \u00e8 cresciuto in campagna, ma sceglie di non seguire la famiglia adottiva, quando questa perduta la concessione dei campi decide di andare a lavorare nelle miniere in Belgio. Decide di andare a Firenze, citt\u00e0 dove \u00e8 nato, e trova lavoro come muratore nel cantiere di un ingegnere, un padrone \"buono\" che ben conosce e apprezza il valore dei suoi operai, adeguandosi tuttavia alla regola generale di sfruttamento del lavoro. Arrestato per essersi scontrato con la forza pubblica, inviata a proibire le bandiere ai funerali di un muratore anarchico caduto da una impalcatura, all'uscita dal carcere ne sposa la figliola Ersilia.\nIntanto, fra gli operai di Firenze l'ideale socialista ha preso piede; Metello, che ha conosciuto l'anarchismo grazie a Betto, anarchico e amico del padre che gli insegna a leggere, segue la strada della coscienza e dell'unit\u00e0 di classe e partecipa a un grande sciopero proclamato per ottenere migliori salari.\nDurante la lotta, che si prolunga per giorni senza alcun risultato, Metello intreccia una relazione con Idina, una borghese vicina di casa, ma la stessa Ersilia interviene energicamente a stroncarla. Come gli industriali avevano previsto, tra gli operai, in sciopero da pi\u00f9 di un mese, si fa strada lo scoraggiamento, tanto che, il quarantesimo giorno, un gruppo di loro decide di ripresentarsi al lavoro, e tra di essi Olindo, fratello adottivo di Metello, tornato dal Belgio poich\u00e9 in miniera si \u00e8 ammalato e al contrario dei suoi fratelli non \u00e8 riuscito ad inserirsi nella societ\u00e0 straniera. Per impedirglielo, Metello e altri si gettano contro i gendarmi, chiamati a difendere i crumiri; un muratore viene colpito a morte da una guardia, ma in quel momento giunge la notizia che i lavoratori hanno vinto la loro battaglia sindacale. Finito, per quel suo gesto, in carcere una seconda volta, Metello promette a Ersilia di non tornare pi\u00f9 in galera per le sue lotte politiche, sapendo entrambi che non sar\u00e0 cos\u00ec.\nCritica.\nSecondo Mira Liehm, uno dei sintomi della crisi del cinema italiano degli Anni Settanta \u00e8 stata la mancanza di soggetti originali, ritenuti troppo rischiosi dai produttori. L'uso dell'Adattamento cinematografico da opere letterarie \u00e8 molto esteso. Considerando il solo Bolognini, il regista pi\u00f9 notevole, si ricordano, oltre a \"Metello\", \"L'assoluto naturale\" da Goffredo Parise e \"Bub\u00f9\" da Charles-Louis Philippe. \u00abMetello \u00e8 il miglior film di Bolognini, permeato da un caldo e personale coinvolgimento, atipico alla luce dell'approccio distaccato\u00bb del regista.\n\u00ab\"Metello\" segna per il regista un riappaesamento nella Toscana, un ritorno ad ambienti perfettamente noti e un passo avanti verso una maggiore definizione del linguaggio politico dei personaggi\u00bb."}
{"id": "527504", "revid": "287204", "url": "https://it.wikipedia.org/wiki?curid=527504", "title": "Aniello Desiderio", "text": "Studia con Stefano Aruta e Bruno Battisti D'Amario, e si perfeziona col maestro cubano Leo Brouwer. Nel 1992 si diploma \"cum laude\" presso il conservatorio di Alessandria.\nParticolarmente apprezzato per l\u2019interpretazione di brani di Paganini e Scarlatti, Carulli ed altri noti autori chitarristici italiani, tra i principali riconoscimenti attribuitigli figurano il I premio al Concorso Internazionale dell'Avana (Cuba), il I premio al Concorso Internazionale di Beniasim (Spagna), il I premio al Concorso Internazionale di Sanremo.\nTiene concerti e master class in tutto il mondo, fra le nazioni coinvolte nei suoi tour vi sono Norvegia, Germania, Croazia, Stati Uniti, Turchia, Romania, Austria, Spagna, Repubblica Ceca, Grecia, Jugoslavia, Messico, Indonesia, Lussemburgo, Brasile, Francia, Slovenia, Svizzera, Giappone, Danimarca, Colombia, Polonia, Venezuela, Paesi Bassi, Portogallo, Russia.\nHa pubblicato quattro dischi a proprio nome. Dal 28 gennaio 2019 \u00e8 docente di chitarra classica presso il conservatorio Domenico Cimarosa di Avellino."}
{"id": "527509", "revid": "1305772", "url": "https://it.wikipedia.org/wiki?curid=527509", "title": "Spice", "text": ""}
{"id": "527511", "revid": "1862310", "url": "https://it.wikipedia.org/wiki?curid=527511", "title": "Metodi di rappresentazione", "text": "I principali metodi di rappresentazione grafica, come prospettiva, assonometria e proiezioni ortogonali (con il metodo di Monge), si basano su due tipi di proiezioni:\nI principi teorici di questi metodi vanno ricercati nella geometria proiettiva, mentre la loro organizzazione, in rapporto all'applicabilit\u00e0, \u00e8 compito della geometria descrittiva, che fornisce le regole per ottenere immagini piane delle figure dello spazio. In altre parole la geometria descrittiva fornisce gli elementi utili alla risoluzione grafica della rappresentazione.\nProiezioni parallele.\nSi ha una proiezione parallela quando il centro di proiezione \u00e8 situato all'infinito. La direzione di tale centro rispetto al piano di proiezione, determina ovviamente la direzione dei raggi proiettanti, per cui si possono avere proiezioni ortogonali, come quelle utilizzate nel metodo del Monge, proiezioni quotate o proiezioni assonometriche, ortogonali o oblique.\nProiezioni centrali.\nSi ha una proiezione centrale quando il centro di proiezione \u00e8 posizionato a distanza finita. Il metodo configurato da tale situazione \u00e8 quello della proiezione centrale, o di Poncelet. Quale applicazione pratica pi\u00f9 utilizzata di esso, si ha la prospettiva, che viene distinta in prospettiva a quadro verticale e a quadro obliquo. Quella a quadro verticale assume a sua volta due differenti connotazioni: prospettiva frontale e prospettiva accidentale.\nArgomenti che devono essere trattati da un metodo di rappresentazione.\nPer descrivere un metodo di rappresentazione \u00e8 necessario trattare i seguenti argomenti:"}
{"id": "527519", "revid": "775372", "url": "https://it.wikipedia.org/wiki?curid=527519", "title": "Zu\u00f1i", "text": "Gli Zu\u00f1i (IPA: ; o anche Zuni) sono una popolazione amerindia di agricoltori che vive attualmente nello Stato del Nuovo Messico, negli Stati Uniti.\nConsiderati uno dei popoli Pueblo, il numero totale di individui tocca le 12.000 persone, di cui l'80% \u00e8 costituito da individui nativi. La maggior parte degli Zu\u00f1i vive nella riserva Zu\u00f1i, fra gli Stati dell'Arizona e del Nuovo Messico. Definiti al di sotto della soglia minima di povert\u00e0, dagli standard economici statunitensi, la maggioranza degli Zu\u00f1i non si considera povero ed accetta di buon grado l'attuale stile di vita. La loro cultura \u00e8 da annoverare tra le civilt\u00e0 iscritte nel filone dei Pueblo, di cui hanno usanze e costumi. La lingua zu\u00f1i \u00e8 una lingua isolata.\nSi tratta molto probabilmente di una singolare coincidenza, ma gli indiani Zu\u00f1i nel Nordamerica utilizzano gli stessi simboli dei numeri romani per le cifre 1, 5 e 10 (I, V e X rispettivamente). \u00c8 chiaro che V rappresenta una mano aperta, quindi il 5 per via delle 5 dita \u00e8 quindi X due mani aperte e quindi dieci.\nCuriosit\u00e0.\nGli Zu\u00f1i appaiono nel romanzo \"Il mondo nuovo\" di Aldous Huxley, dove vengono considerati selvaggi dal mondo \"civilizzato\" e vivono confinati in una riserva nel Nuovo Messico.\nAppaiono anche nel romanzo giallo di Tony Hillerman \"L\u00e0 dove danzano i morti\", ambientato nel loro villaggio e di cui uno dei protagonisti \u00e8 il capo poliziotto della trib\u00fa"}
{"id": "527526", "revid": "1543377", "url": "https://it.wikipedia.org/wiki?curid=527526", "title": "Eduardo Fern\u00e1ndez", "text": "Inizia a studiare la chitarra a 7 anni con Raul Sanchez, un allievo di Andr\u00e9s Segovia. Completa gli studi con Abel Carlevaro e Guido Santorsola.\nIl primo premio all'Uruguayan Guitar Society Competition nel 1971 e al Concorso Internazionale \"Segovia\" di Palma de Mallorca (Spagna) nel 1975 spianano la strada per il suo debutto a New York nel 1977 e sei anni dopo a Londra (Wigmore Hall), dove firma un importante contratto discografico. Da allora si \u00e8 esibito in Europa, America Latina, Giappone, Corea del Sud, Hong Kong, Taiwan e Cina, pubblicando numerosi dischi sia come solista che con orchestra. Tiene regolarmente master class a San Paulo, Buenos Aires e nelle pi\u00f9 importanti citt\u00e0 del mondo. Si occupa anche di studi musicologici; nel 2003 ha pubblicato un libro di approfondimenti sulla musica di Johann Sebastian Bach, delle cui composizioni per liuto - trascritte per chitarra - \u00e8 uno dei pi\u00f9 apprezzati interpreti."}
{"id": "527528", "revid": "86282593", "url": "https://it.wikipedia.org/wiki?curid=527528", "title": "Fondo scala", "text": "Nel campo dei sistemi di misura il fondo scala rappresenta il valore massimo che pu\u00f2 essere misurato da un determinato strumento di misura.\nIl fondo scala \u00e8 anche impropriamente chiamato \"portata\" di uno strumento, poich\u00e9 generalmente questi coincidono.\nIn realt\u00e0 vi \u00e8 una differenza tra la portata e il fondo scala di uno strumento: la portata \u00e8 il valore assoluto massimo della grandezza in ingresso (ad esempio 100V o 10A); il fondo scala \u00e8, invece, un'indicazione corrispondente al valore massimo che l'indice (nel caso di strumenti analogici) o il display (nel caso di strumenti digitali) possono dare.\nAd esempio uno strumento analogico potrebbe ricevere segnali in ingresso fino a 70V, ma l'indice ha come valore massimo 50V.\nIn alcuni casi, se il valore misurato supera di molto il fondo scala dello strumento, questo pu\u00f2 essere danneggiato in modo permanente, \u00e8 il caso degli strumenti elettronici analogici; in quelli digitali, il superamento del fondo scala della grandezza fisica misurata, \u00e8 segnalato da una determinata configurazione del display, e solitamente non danneggia lo strumento, a meno che il valore misurato non sia di grandezza tale da superare le protezioni adottate allo scopo, implementate nel circuito d'ingresso."}
{"id": "527529", "revid": "1889177", "url": "https://it.wikipedia.org/wiki?curid=527529", "title": "Diga di Pieve di Cadore", "text": "La diga di Pieve di Cadore, ad arco-gravit\u00e0, \u00e8 stata costruita, nel 1946-1949 dalla SADE, ora Enel, sbarrando il fiume Piave, formando il lago di Centro Cadore, ai piedi del paese di Pieve di Cadore. La capacit\u00e0 d'invaso \u00e8 di 68,5*106 m3 e quella utile di 64,3*106 m3."}
{"id": "527537", "revid": "174925", "url": "https://it.wikipedia.org/wiki?curid=527537", "title": "Formato digitale", "text": ""}
{"id": "527538", "revid": "116316448", "url": "https://it.wikipedia.org/wiki?curid=527538", "title": "Galleria di Ciampino", "text": "La galleria di Ciampino \u00e8 una galleria ferroviaria del Lazio\nposta lungo la ferrovia Roma-Frascati.\nStoria.\nLa galleria venne realizzata dallo Stato Pontificio nel 1856 durante la costruzione della linea, per superare la collina di Villa Senni e la via Anagnina, e creare il collegamento diretto tra Ciampino e Frascati.\nDurante la seconda guerra mondiale \u00e8 stata utilizzata come nascondiglio di due giganteschi cannoni tedeschi, Krupp K5, \u201cRobert\u201d e \u201cLeopold\u201d, soprannominati dalla gente del posto \"il cannonissimo\". Questi cannoni venivano tirati fuori dalla galleria uno alla volta per sparare, dalla stazione di Ciampino proiettili del calibro di 280\u00a0mm e del peso di circa 250\u00a0kg verso Anzio. Cessato il fuoco veniva nuovamente nascosto nella galleria. I soldati anglo-americani, che conoscevano gli effetti di questi cannoni, li chiamavano Anzio Annie e Anzio Express.\nCaratteristiche.\nTuttora in funzione, \u00e8 situata nel territorio comunale di Roma presso il confine dei territori dei comuni di Ciampino, Grottaferrata e Frascati.\nLa galleria ha sviluppo rettilineo, \u00e8 lunga 284\u00a0m ed \u00e8 l'unica opera particolare di ingegneria del tracciato della linea."}
{"id": "527540", "revid": "1543377", "url": "https://it.wikipedia.org/wiki?curid=527540", "title": "Ippovia", "text": "L'ippovia \u00e8 un itinerario o sentiero, percorribile a cavallo.\nIl termine \"ippovia\" non esisteva in origine con tale significato nella lingua italiana, in quanto in precedenza indicava una tranvia a cavalli. Il vocabolo con questo significato \u00e8 stato coniato da Giovanni Gamberini e sua moglie Chiara Parenti nel 1984, per connotare un prodotto turistico riguardante itinerari a cavallo sul monte Amiata; successivamente il marchio \u00e8 stato da loro registrato presso la Camera di commercio di Siena, ma in seguito \u00e8 divenuto di uso corrente tale senso.\nDescrizione.\nUna ippovia \u00e8 un itinerario percorribile a cavallo, quasi mai asfaltato, che raggiunge e attraversa luoghi naturali come parchi, riserve, boschi, supera colline e valli, costeggia laghi e fiumi, e raggiunge luoghi culturali come aree archeologiche, costruzioni e dimore storiche, borghi. Consente la pratica dell'equiturismo (turismo a cavallo), ma pu\u00f2 essere utilizzata anche per la percorrenza a piedi (trekking) o in mountain bike (cicloturismo).\nLungo il percorso vanno previsti posti tappa, ossia stazioni di sosta attrezzate, possibilmente distanti tra loro non pi\u00f9 di 20\u201340\u00a0km, dove il cavaliere e il cavallo possono trovare assistenza, ristoro e la possibilit\u00e0 di pernottare (in foresterie, agriturismo, casolari privati o pubblici rifugi).\nIppovie in Italia.\nIn Italia vi sono numerose ippovie:"}
{"id": "527541", "revid": "767487", "url": "https://it.wikipedia.org/wiki?curid=527541", "title": "Sistema di Urano", "text": "In astronomia, si suole indicare come sistema di Urano la regione di spazio del sistema solare dominata dall'influenza gravitazionale del pianeta Urano, ed occupata dai suoi satelliti naturali, dai suoi anelli planetari ed eventualmente dalla sua magnetosfera.\nDimensioni.\nLe dimensioni della sfera d'influenza gravitazionale uraniana sono date dal raggio di Hill del sistema Urano-Sole, secondo la formula\nEntro le incertezze dovute alla presenza degli altri oggetti principali del sistema solare, specialmente Giove, questo raggio delimita la regione di spazio entro la quale l'attrazione gravitazionale esercitata da Urano risulta predominante rispetto a quella del Sole. Tutti i corpi celesti che si trovano stabilmente all'interno della sfera di Hill di Urano sono in orbita uranocentrica.\nStruttura.\nIl sistema di Urano si compone di:\nAltri oggetti possono intersecare periodicamente o meno il sistema di Urano, senza tuttavia rimanere gravitazionalmente legati al gigante gassoso per via della loro elevata velocit\u00e0 iniziale; pu\u00f2 essere questo il caso di comete o asteroidi collocati su orbite particolarmente ellittiche, come pure di sonde spaziali.\nOggetti principali.\nSegue un prospetto dei dieci oggetti principali del sistema di Urano, in ordine di massa.\nEsplorazione.\nUna sola sonda interplanetaria di fabbricazione umana ha attraversato il sistema di Urano, a partire dall'inizio dell'era spaziale; si tratta della \"Voyager 2\", che si \u00e8 poi diretta verso Nettuno e sta tuttora proseguendo il suo viaggio verso lo spazio interstellare."}
{"id": "527546", "revid": "1691119", "url": "https://it.wikipedia.org/wiki?curid=527546", "title": "Martin Cruz Smith", "text": "\u00c8 noto principalmente per i suoi romanzi bestseller di genere giallo-thriller, ma ha scritto anche western, spionaggio e un romanzo ucronico (\"The Indians Won\", 1970).\nBiografia.\nNasce nella citt\u00e0 di Reading, in Pennsylvania. I suoi genitori sono John Calhoun Smith, musicista jazz, e Louise Lopez, Indiana, cantante jazz e leader del movimento per i diritti degli indiani d'America.\nNel 1977 cambia legalmente il suo secondo nome William in Cruz, nome della nonna materna. Dopo aver frequentato l'Universit\u00e0 della Pennsylvania, dove si laurea in Scrittura creativa nel 1964, Smith lavora come reporter al \"Philadelphia Daily News\". Il suo primo romanzo \"The Indians Won\" (1970), affronta il problema delle minoranze, in questo caso quello degli indiani d'America, e sconfina nell'ucronia. La sua seconda opera, \"I due cuori di Roman Grey\" (1971), prosegue lungo questo filone. Nel 1981 Smith pubblica \"Gorky Park\", che diventa rapidamente un best seller, anche per le inedite ambientazioni.\nSmith vive in California con la moglie e tre figli, continuando a considerarsi un outsider della scrittura.\nOpere.\nSerie dell'ispettore Arkady Renko.\nTra i diversi romanzi scritti da Cruz Smith quelli di maggior successo sono certamente quelli che hanno per protagonista l'ispettore moscovita Arkady Renko. E quest'ultimo \u00e8 divenuto ormai uno dei personaggi letterari meglio costruiti ed amati dal pubblico negli ultimi anni. Riservato ed apparentemente chiuso, Renko \u00e8 in realt\u00e0 un uomo dalle eccezionali doti investigative, che mal si sposano con il suo scetticismo e cinismo riguardo all'apparato burocratico e politico dell'URSS socialista.\nNel primo libro della serie, \"Gorky Park\" (che prende il nome dal parco moscovita dove vengono rinvenuti tre cadaveri) Renko si ritrova ad affrontare un caso difficoltoso, osteggiato dal colonnello Pribluda, membro dei servizi segreti del Kgb, che in seguito da acerrimo nemico diverr\u00e0 il solo disposto ad aiutarlo. \u00c8 in questo primo capolavoro dello scrittore statunitense che appare la figura di Irina Asanova, una ragazza tanto affascinante quanto misteriosa, di cui Arkady si innamorer\u00e0.\nIl secondo libro della serie, forse tra i meno noti in Italia (anche per la scarsa diffusione di copie nelle librerie) \u00e8 \"Stella Polare\". Il titolo stavolta deriva dal nome di un peschereccio sovietico, sul quale il Nostro \u00e8 stato costretto ad imbarcarsi dopo le lunghe ed agitate peripezie che chiudono il primo libro. La bellezza di questo secondo romanzo della serie consiste soprattutto nell'ambientazione: tutto il libro, eccezion fatta che per poche pagine, si svolge a bordo della nave. In questo ambiente cos\u00ec claustrofobico e malsano, l'ispettore Renko, ormai degradato a mero marinaio, deve scoprire chi ha assassinato un membro dell'equipaggio, una giovane donna addetta alla pulizia del pescato. In questa avventura Renko conoscer\u00e0 un'altra donna, e nonostante un rapporto amoroso fugace rimarr\u00e0 sempre mentalmente legato alla sua amata Irina.\nIn \"Red Square\" l'indagine sulla morte di un delinquente condurr\u00e0 Arkady in Germania, prima a Monaco e poi a Berlino, direttamente tra le braccia di Irina, adesso trasferitasi nella Germania Occidentale. In questo capolavoro letterario Cruz Smith unisce attimi di struggente malinconia (nelle prime pagine Arkady rincasa alla sera esclusivamente per ascoltare la voce di Irina alla radio) a momenti di azione e di investigazione, creando personaggi secondari efficaci e credibili, quali la patologa Polina e l'agente Minin. Alla prima Arkady recita anche una poesia della Achmatova:\n\"&lt;poem&gt;Brindo alla nostra casa in rovina\nai dolori della mia vita\nalla nostra solitudine insieme\nE a te sollevo il bicchiere\na labbra malvagie, \nche ci hanno tradito\nad occhi gelidi e spietati\ne alle dure realt\u00e0 della vita\nche \u00e8 rozza e brutale\nche Dio non ci ha salvati.&lt;/poem&gt;\"\n\"Havana\" \u00e8 forse il libro pi\u00f9 pessimista della serie, dove Arkady perde le poche certezze della sua vita, arrivando al punto di tentare il suicidio. Stavolta le indagine del Nostro si svolgeranno a Cuba, con l'aiuto di una poliziotta locale.\nIn \"Lupo mangia cane\" la storia drammatica della Russia si sposa con l'ennesimo capolavoro di Smith: l'ispettore Renko, sempre pi\u00f9 disilluso e triste, stavolta \u00e8 in Ucraina, a \u010cernobyl', per indagare su un suicidio che a lui non appare tale. Tra le rovine di un luogo devastato dall'incidente nucleare, dove vivono poche decine di persone che hanno deciso di non abbandonare le loro abitazioni, Arkady lotter\u00e0 contro l'ottusit\u00e0 della polizia locale, contro un ambiente naturale ostile e malato, ma soprattutto contro nemici che non immaginava di avere. In questo libro appare la nuova figura femminile, la dottoressa Eva Kazka, una donna affascinante quanto imprevedibile, dalla spiccata intelligenza ed astuzia ma anche dal carattere spigoloso e freddo. Appare anche Zhenya, un orfano con problemi di socializzazione, conosciuto per caso da Arkady che diverr\u00e0, nonostante problemi quasi insormontabili, il suo miglior amico ed una sorta di padre putativo.\nNell'ultimo romanzo, \"il fantasma di Stalin\", Renko affronter\u00e0, come gi\u00e0 accaduto in \"Red Square\", un'indagine in cui il sospettato \u00e8 anche il suo antagonista amoroso. Se in \"Red Square\" Max Albov voleva rubargli Irina, stavolta \u00e8 un pluridecorato militare, candidato alla presidenza della neonata repubblica Russa, a volergli sottrarre la dottoressa Kazka.\nI motivi per cui \u00e8 consigliata caldamente la lettura dei romanzi di Smith relativi all'ispettore Renko sono molteplici: curatissime le ambientazioni, sia storicamente che geograficamente; caratterizzati eccellentemente tutti i personaggi, compresi quelli minori; avventure avvincenti, dove il \"nero\" riesce a sposarsi perfettamente con i sentimenti. E poi c'\u00e8 lui, il protagonista, Arkady, cos\u00ec umano ed \"antieroe\" da divenire subito un beniamino del lettore, che non pu\u00f2 fare altro che entusiasmarsi leggendo le sue peripezie.\nSerie \"The Inquisitor\".\nRomanzi scritto con lo pseudonimo di Simon Quinn"}
{"id": "527556", "revid": "767487", "url": "https://it.wikipedia.org/wiki?curid=527556", "title": "Sistema di Nettuno", "text": "In astronomia, si suole indicare come sistema di Nettuno la regione di spazio del sistema solare dominata dall'influenza gravitazionale del pianeta Nettuno, ed occupata dai suoi satelliti naturali, dai suoi anelli planetari ed eventualmente dalla sua magnetosfera.\nDimensioni.\nLe dimensioni della sfera d'influenza gravitazionale nettuniana sono date dal raggio di Hill del sistema Nettuno-Sole, secondo la formula\nEntro le incertezze dovute alla presenza degli altri oggetti principali del sistema solare, specialmente Giove, questo raggio delimita la regione di spazio entro la quale l'attrazione gravitazionale esercitata da Nettuno risulta predominante rispetto a quella del Sole. Tutti i corpi celesti che si trovano stabilmente all'interno della sfera di Hill di Nettuno sono in orbita poseidocentrica.\nStruttura.\nIl sistema di Nettuno si compone di:\nAltri oggetti possono intersecare periodicamente o meno il sistema di Nettuno, senza tuttavia rimanere gravitazionalmente legati al gigante gassoso per via della loro elevata velocit\u00e0 iniziale; pu\u00f2 essere questo il caso di comete o asteroidi collocati su orbite particolarmente ellittiche, come pure di sonde spaziali.\nOggetti principali.\nSegue un prospetto dei dieci oggetti principali del sistema di Nettuno, in ordine di massa.\nEsplorazione.\nUna sola sonda interplanetaria di fabbricazione umana ha attraversato il sistema di Nettuno, a partire dall'inizio dell'era spaziale; si tratta della \"Voyager 2\", che sta tuttora proseguendo il suo viaggio verso lo spazio interstellare."}
{"id": "527559", "revid": "16073", "url": "https://it.wikipedia.org/wiki?curid=527559", "title": "La corrispondenza omologica", "text": ""}
{"id": "527560", "revid": "27723", "url": "https://it.wikipedia.org/wiki?curid=527560", "title": "Sistema nettuniano", "text": ""}
{"id": "527561", "revid": "27723", "url": "https://it.wikipedia.org/wiki?curid=527561", "title": "Sistema gioviano", "text": ""}
{"id": "527563", "revid": "27723", "url": "https://it.wikipedia.org/wiki?curid=527563", "title": "Sistema saturniano", "text": ""}
{"id": "527564", "revid": "172", "url": "https://it.wikipedia.org/wiki?curid=527564", "title": "Tepin", "text": ""}
{"id": "527565", "revid": "27723", "url": "https://it.wikipedia.org/wiki?curid=527565", "title": "Sistema uraniano", "text": ""}
{"id": "527566", "revid": "172", "url": "https://it.wikipedia.org/wiki?curid=527566", "title": "Piquin", "text": ""}
{"id": "527567", "revid": "287204", "url": "https://it.wikipedia.org/wiki?curid=527567", "title": "Temple Bar", "text": "Temple Bar (in irlandese: \"Barra an Teampaill\") \u00e8 un quartiere del centro di Dublino particolarmente rinomato, ritrovo di molti artisti di strada, ristrutturato e rinnovato a partire dagli anni novanta ed adibito ad autentico luogo turistico. Nel quartiere, centro della vita notturna della capitale irlandese, vi sono numerosi pub e club. \nTra i pi\u00f9 importanti locali di questa zona ci sono il Temple Bar, che prende il nome dal quartiere, l'Hard Rock Cafe e la Porterhouse. \nSi suppone che questa via prenda il nome dalla famiglia Temple, che viveva in quest'area nel XVII secolo. Sir William Temple, rettore del Trinity College nel 1609, si fece costruire la casa in quest'area, non lontana da The Bar, nome di una passeggiata pedonale lungo il fiume Liffey.\nDiverse attivit\u00e0 culturali hanno luogo nei dintorni, promosse dal Temple Bar Cultural Trust, e l'area di Temple Bar vede anche la presenza dell'Irish Film Institute e di altri centri culturali come il Project. \nMeeting House square.\n\u00c8 una piazzetta di dimensioni modeste in cui si esibiscono artisti di strada. In estate vengono organizzate delle rassegne cinematografiche. Su un lato della piazza sorge l'edificio che ospita il \"National Photographic Archive\" (archivio fotografico nazionale)."}
{"id": "527573", "revid": "118961319", "url": "https://it.wikipedia.org/wiki?curid=527573", "title": "W\u0142oc\u0142awek", "text": "W\u0142oc\u0142awek \u00e8 una citt\u00e0 della Polonia centrale sul fiume Vistola.\nSi trova nel voivodato della Cuiavia-Pomerania, e fino al 1999 era capoluogo del voivodato di W\u0142oc\u0142awek.\nStoria.\nIl nome latino di W\u0142oc\u0142awek \u00e8 \"Vladislavia\"; la sua diocesi, in Cuiavia, fu menzionata per la prima volta in una bolla pontificia emessa da Eugenio III nel 1148.\nIl primo vescovo di W\u0142oc\u0142awek fu Warner (presumibilmente tedesco), il cui nome appare nella citata bolla, seguito da Onoldius d'Italia.\nLa diocesi era anche chiamata \"Vladislaviensis et Pomeraniae\" perch\u00e9 estendeva la sua giurisdizione anche alla Pomerania.\nIl nome potrebbe derivare da \"W\u0142adys\u0142aw\", nome dei re Ladislao II Jagellone, suo nonno Ladislao I e Ladislao II di Boemia. \nDal 1939 al 1945 la citt\u00e0 fu parte del Terzo Reich con il nome di \"Leslau\", esonimo tedesco risalente al Medioevo oggi decaduto. Subito dopo l'occupazione, l'intera popolazione ebraica della citt\u00e0 (circa 10.000 persone, ovvero il 20% degli abitanti) fu rinchiusa in un ghetto, soggetta a eccidi e deportazioni, fino alla sua totale liquidazione il 24 aprile 1942.\nSport.\nTeam.\nIn citt\u00e0 ha sede la squadra di pallacanestro dello Klub Koszyk\u00f3wki W\u0142oc\u0142awek\nImpianti.\nPalazzo dello sport di Hala Mistrz\u00f3w"}
{"id": "527576", "revid": "729019", "url": "https://it.wikipedia.org/wiki?curid=527576", "title": "Aero L-29 Delfin", "text": "LAero L-29 Delfin (nome in codice NATO: Maya) era un aereo militare da addestramento a reazione, che negli anni sessanta divenne l'addestratore standard per i Paesi del Patto di Varsavia. Si tratt\u00f2 del primo aereo a reazione progettato e costruito in Cecoslovacchia.\nStoria del progetto.\nAlla fine degli anni cinquanta, le forze aeree sovietiche erano alla ricerca di un aereo da addestramento a reazione, che potesse sostituire gli aerei con motori a pistoni che erano utilizzati per svolgere questa attivit\u00e0. Tale requisito prevedeva anche che il nuovo aereo potesse essere adottato da tutti i Paesi del blocco sovietico, in modo da avere un tipo standard per l'attivit\u00e0 di addestramento. La cecoslovacca Aero Vodochody rispose con il prototipo XL-29, progettato da Z. Rubli\u010d e K. Tom\u00e1\u0161. L'aereo vol\u00f2 per la prima volta il 5 aprile 1959, spinto da un motore di fabbricazione britannica Bristol Siddeley Viper. Il secondo prototipo, invece, utilizzava il propulsore di fabbricazione cecoslovacca M701, che fu successivamente montato su tutti gli aerei seguenti.\nIl disegno concettuale di base era quello di produrre un aereo fondamentalmente semplice, che fosse di facile costruzione e manutenzione. La semplicit\u00e0 e la \u201crusticit\u00e0\u201d furono ottenute grazie al ricorso di controlli di volo manuali, grandi flap e l'incorporazione di aerofreni sui lati della fusoliera, che garantivano sia la stabilit\u00e0, sia un buon comportamento in volo. Questi accorgimenti portarono a un invidiabile record di sicurezza per il modello.\nL'Aero L-29 era in grado di operare, oltre che sulle piste dei normali aeroporti, anche su erba e piste semipreparate. Allievo pilota e istruttore erano posizionati in tandem, con quest'ultimo in posizione leggermente rialzata. Entrambi i posti di pilotaggio erano dotati di seggiolino eiettabile.\nNel 1961, l'L-29 fu valutato contro il polacco PZL TS-11 Iskra e il sovietico Yakovlev Yak-30, e risult\u00f2 vincitore. La Polonia decise di continuare comunque lo sviluppo del suo modello, ma tutti gli altri Paesi del Patto di Varsavia, d'accordo con il COMECON, scelsero il Delfin.\nLa produzione inizi\u00f2 nel 1963 e prosegu\u00ec per undici anni, con un totale di circa 3\u00a0500 esemplari costruiti. Oltre alla versione \u201cbase\u201d da addestramento, ne fu realizzata anche una acrobatica monoposto (L-29A Akrobat) e un'altra da ricognizione con una videocamera montata sul muso (L-29R).\nImpiego operativo.\nIl Delfin fu utilizzato per svolgere attivit\u00e0 di addestramento basico, intermedio e all'utilizzo delle armi. Per l'ultimo tipo di missione, fu equipaggiato con punti d'aggancio per imbarcare pods, bombe e razzi, con un carico massimo imbarcabile di circa 200\u00a0kg.\nL'Aero L-29 era un addestratore \u201ccompleto\u201d, che metteva in condizione le varie forze aeree di adottare un aereo capace di sostituire la grande variet\u00e0 di modelli a pistoni in servizio.\nI Delfin furono anche impiegati in combattimento dall'Egitto contro i carri armati israeliani durante la guerra dello Yom Kippur. Il maggior utilizzatore, comunque, fu l'Unione Sovietica, che ne ricevette 2\u00a0000 esemplari.\nGli L-29 furono sostituiti da molti operatori dall'Aero L-39 Albatros, realizzato dalla stessa casa.\nIl 2 ottobre 2007, un esemplare fu il primo aereo a reazione al mondo a volare utilizzando come combustibile il biofuel, senza aver avuto bisogno di modifiche.\nUtilizzatori.\nGovernativi.\nOltre a questi, vi sono anche alcuni operatori civili."}
{"id": "527577", "revid": "3358", "url": "https://it.wikipedia.org/wiki?curid=527577", "title": "Decompilazione", "text": "La decompilazione \u00e8 l'attivit\u00e0 di ingegneria inversa mediante la quale viene ricostruito il codice sorgente a partire da un file eseguibile in linguaggio macchina.\nPrincipi di base.\nSemplificando, la compilazione consiste nella traduzione del codice sorgente ad alto livello in codice oggetto a basso livello. Per mezzo di questo processo, oltre alla traduzione letterale delle istruzioni nelle equivalenti istruzioni per i processori, vengono rimpiazzate le funzioni contenute nelle librerie e rimossi i commenti inseriti dallo sviluppatore. Inoltre, il file eseguibile pu\u00f2 essere composto da pi\u00f9 moduli, aggregati nella fase di linking.\nL'operazione inversa, non potendo ad esempio conoscersi a priori le librerie utilizzate, produce una rappresentazione attendibile ma per forza di cose meno leggibile dell'originale. I commenti originali, per inciso, sono irrimediabilmente persi.\nTale processo non riguarda soltanto i file eseguibili di programma (ad esempio i file .EXE) ma qualunque file prodotto da un processo di compilazione, come ad esempio le animazioni in Adobe Flash.\nApplicazioni.\nLa \"decompilazione\" pu\u00f2 essere utile nei seguenti casi:\nStoria.\nLa nascita dei decompilatori \u00e8 contemporanea a quella dei compilatori, ma il primo vero decompilatore fu scritto da Joel Donnelly nel 1960 al \"Naval Electronic Labs\" per decompilare il codice macchina dei programmi NELIAC su un computer Remington Rand \"Univac M-460 Countess\", progetto visionato dal Prof. Maurice Halstead che lavor\u00f2 sulla decompilazione tra gli anni '60 e '70, e pubblic\u00f2 tecniche che stanno alla base dei compilatori odierni.\nDurante gli anni '60 la decompilazione fu usata nel processo di conversione dei programmi dalla seconda alla terza generazione; in questo modo i programmi per le macchine di terza generazione furono riscritti in maniera automatica.\nTra gli anni '70 e '80, la decompilazione fu adoperata per la portabilit\u00e0 dei software, documentazione, debugging, rielaborazione di codici sorgenti perduti, e modifica di file eseguibili gi\u00e0 esistenti.\nA partire dagli anni '90 in poi tale tecnica \u00e8 diventata uno strumento di reverse engineering capace di ausiliare gli utenti nel controllo di programmi per verificare la presenza di codice maligno, verificare che il compilatore generi un codice corretto, tradurre programmi binari da una macchina a un'altra e capire l'implementazione di una specifica funzione di libreria.\nTecniche di decompilazione.\nDecompilazione per le macchine reali.\nI decompilatori per le macchine reali possono essere:\nUno dei maggiori problemi nella decompilazione del codice sorgente \u00e8 che non tutti i compilatori generano codice allo stesso modo perch\u00e9 ognuno effettua le proprie ottimizzazioni. Ci\u00f2 significa che bisognerebbe attuare procedure di compilazione ben precise per ciascun compilatore, in modo da aver maggiori possibilit\u00e0 di capire il codice.\nPer questa ragione, unita alle informazioni che vengono inevitabilmente perdute, le tecniche di decompilazione da codice macchina sono state progressivamente abbandonate o comunque utilizzate solo per esperimenti accademici.\nDecompilazione per le macchine virtuali.\nEsistono grandi differenze tra il codice macchina delle applicazioni per macchine reali (ad esempio Assembler) e il codice macchina delle applicazioni per macchine virtuali (ad esempio Bytecode). In particolare, tali differenze si riferiscono alle informazioni relative al codice sorgente che vengono conservate dentro il codice macchina.\nTra tutte le macchine virtuali la pi\u00f9 famosa \u00e8 la Java Virtual Machine il cui \u201ccodice macchina\u201d si chiama bytecode.\nIl bytecode contiene molte pi\u00f9 informazioni rispetto al codice macchina.\nImplicazioni legali.\nTale operazione viene classificata dalla legge come una forma di \"copia\".\nNormalmente numerosi software sono sotto copyright da parte degli autori. Questo significa che copiare la stessa idea su un altro programma \u00e8 proibito dalla legge.\nLa decompilazione \u00e8 lecita solamente in alcuni casi precisi descritti nella legge 633/1941 diritto d'autore italiano all'articolo 64quater.\nIn sintesi \u00e8 possibile decompilare un eseguibile solamente se ci\u00f2 \u00e8 necessario per avere le informazioni utili al conseguimento dell'interoperabilit\u00e0 con un programma creato autonomamente, a patto che la decompilazione sia eseguita da chi possiede la licenza d'uso dell'eseguibile da decompilare e che le informazioni ricercate non siano gi\u00e0 facilmente reperibili. \nInoltre la decompilazione deve essere limitata alle parti indispensabili per l'interoperabilit\u00e0.\nLe informazioni ottenute non possono essere utilizzate per fini diversi dall'interoperabilit\u00e0 n\u00e9 comunicate a terzi per altri fini.\nLa domanda circa l'utilizzazione del diritto di decompilazione prende sostanza nel momento in cui il codice sorgente originale \u00e8 mantenuto segreto: per esempio, potrebbe essere necessario decompilare un sistema operativo per comprenderne il funzionamento, per poter scrivere un programma che funzioni su quella precisa piattaforma; o procedere alla decompilazione di un programma di un rivale commerciale affinch\u00e9 sia possibile comprendere come funzioni per poter creare un software che generi formati file in uscita compatibili.\nSiamo di fronte ad un vero e proprio conflitto d'interessi. Da un lato, si ritiene importante, nell'interesse pubblico, la interoperativit\u00e0 dei programmi tra loro. Dall'altro lato, la segretezza del codice sorgente \u00e8 una prassi molto comune di mercato: \u00e8 una forma di protezione dei propri programmi da modifiche illegittime, e di raccolta d'informazioni importanti dei propri concorrenti di mercato. La Direttiva, quindi, \u00e8 stata disegnata per prevenire l'utilizzazione del diritto di decompilazione affinch\u00e9 non sia messa in pericolo la protezione conferita dalla segretezza.\nLe condizioni e le limitazioni previste per il diritto di decompilazione sono tassative. La stesura risulta spesso poco chiara, ragion per cui c'\u00e8 incertezza sull'interpretazione che forniranno i tribunali in questo caso \"limite\". Il diritto di decompilazione dovr\u00e0, in ogni caso, essere utilizzato con estrema cautela. Ci vuole un'adeguata consulenza giuridica per non cadere in errori.\nLe condizioni pi\u00f9 importanti da rispettare si traducono nel fatto che le informazioni ottenute attraverso l'utilizzazione del diritto di decompilazione potranno essere utilizzate solo con obiettivo di garantire la interoperativit\u00e0 fra i programmi e non potranno essere cedute a terzi, tranne quando sia necessario al suddetto scopo. In pratica, l'unico modo per essere sicuri di ci\u00f2, \u00e8 attraverso l'uso di una \"stanza pulita\". La procedura \u00e8 la seguente:\nQuesto procedimento non pu\u00f2 essere realizzato alla luce del sole. Nella pratica soltanto un'azienda con risorse notevoli sar\u00e0 in grado di ricavare profitto dal diritto di decompilazione.\nProtezione dalla decompilazione.\nProteggere il codice dalla decompilazione \u00e8 un obiettivo difficilmente raggiungibile. Si possono tuttavia adottare degli espedienti opportuni, limitare l'operazione di decompilazione da parte di utenti meno esperti, o almeno si pu\u00f2 complicare la vita dei novelli cracker.\nPrendiamo in esame Java, che a differenza degli altri linguaggi di programmazione ha come scopo primordiale funzionare su qualunque genere di hardware dotato di un'implementazione della Virtual Machine. In pratica quando compiliamo un listato Java, il .class che ricaviamo non \u00e8 codificato nel linguaggio macchina di uno specifico processore, ma \u00e8 \"tradotto\" in una sorta di \"macro-linguaggio\". Dunque a eseguire il file .class in questione non sar\u00e0 il processore ma un software che interpreta i bytecode ed esegue le istruzioni codificate. \nAnalogamente a quanto avviene per qualsiasi altro linguaggio di programmazione, il codice generato dopo la compilazione pu\u00f2 sempre essere disassemblato. Per\u00f2, i file .class creati dal compilatore Java, e destinati ad una macchina virtuale, conservano un numero di informazioni relative al codice sorgente assai maggiore rispetto a un .exe tradizionale. \nQuesto rende pi\u00f9 facile la realizzazione di software che consentono un processo di reverse engineering molto accurato, che va ben oltre il processo di disassemblaggio. Infatti, esistono in rete diversi programmi sia freeware che commerciali, che consentono la decompilazione vera e propria dei file .class. Questi software sono capaci di ricreare un codice sorgente che differisce veramente di poco da quello originario.\nSi ricorre generalmente all'offuscamento del codice. Tale tecnica consiste nel complicare il codice in fase di programmazione rendendone pi\u00f9 difficile la comprensione degli algoritmi. Un esempio di offuscamento pu\u00f2 essere ad esempio trasformare una semplice operazione come\n c = a * b;\nin\n c = 0\n while(b-- &gt; 0)\n c = c + a;\nQuesta tecnica pu\u00f2 almeno scoraggiare i cracker alle prime armi quando si troveranno a cercare di comprendere il listato. Un altro tipico esempio \u00e8 la modifica dei nomi delle variabili e dei metodi con nomi senza senso.\nUn'altra tecnica ancora adoperata per proteggersi dalla decompilazione \u00e8 quella di modificare il bytecode dei class file in maniera tale da non comprometterne la funzionalit\u00e0 ma generare degli errori nei programmi di decompilazione. Questo per sfruttare i bachi dei decompilatori.\nAmmettendo che questi ultimi svolgono un compito molto complesso, partiamo dal presupposto che presentino sempre dei bug e si cerca di individuarli e sfruttarli. \nSe tale decompilatore \u00e8 un eseguibile, realizzato ad esempio in C o in altro linguaggio compilato, si pu\u00f2 sfruttare uno dei principali punti deboli di tali linguaggi: gli overflow. \nUna prima idea che viene in mente, analizzando il linguaggio Java, \u00e8 che quest'ultimo non pone limiti alla lunghezza dei nomi delle variabili. Inseriamo una variabile jolly, all'interno della classe da proteggere con un nome molto lungo.\nInseriamo inoltre, all'interno della classe da proteggere, un metodo inutile che dichiara 514 variabili locali. Questo secondo espediente provoca un incremento del codice di poco superiore al Kbyte.\nEsistono altre tecniche per offuscare i codici come ad esempio la criptazione delle classi. Tuttavia non \u00e8 necessario ricorrere alla modifica manuale del bytecode poich\u00e9 esistono programmi creati esclusivamente a questo scopo."}
{"id": "527579", "revid": "6923", "url": "https://it.wikipedia.org/wiki?curid=527579", "title": "Mariotto (Bitonto)", "text": "Mariotto \u00e8 una frazione del comune di Bitonto. \u00c8 distante 14\u00a0km dal capoluogo comunale, \nDescrizione.\nMariotto deve il suo nome a Mariotto Verit\u00e0, feudatario del territorio nel XV secolo. Nel 1500, a seguito del matrimonio tra Maria Lorita, figlia di Mariotto Verit\u00e0, e Berardino Gentile di Barletta, il feudo pass\u00f2 in eredit\u00e0 ai Gentile. Mariotto rest\u00f2 feudo dei Gentile fino al 1806, quando con la legge del 2 agosto, emanata da Giuseppe Bonaparte Re di Napoli, che abol\u00ec la feudalit\u00e0, divenne libera propriet\u00e0 della casata dei Gentile.\nL'abitato \u00e8 situato ai piedi della Murgia barese a circa 240 metri sul livello del mare; proprio il territorio di Mariotto permette al comune di Bitonto di rientrare nell'area del Parco nazionale dell'Alta Murgia.\nL'attivit\u00e0 prevalente \u00e8 l'agricoltura (oliveti, vigneti e mandorleti); Mariotto \u00e8 conosciuta per la qualit\u00e0 del proprio olio extra vergine di oliva e per il proprio vino.\nLa popolazione \u00e8 di circa 2150 abitanti.\nLa frazione \u00e8 nota per il numero elevato di tenute e masserie nei dintorni, tipiche di molti centri rurali pugliesi. Dista 4\u00a0km da Palombaio e circa 14\u00a0km da Bitonto. \u00c8 inoltre vicina alla piccola localit\u00e0 boschiva di Quasano, nel comune di Toritto.\nLa crescita della popolazione.\nLa piccola comunit\u00e0 ha avuto un incremento demografico costante nel corso degli ultimi due secoli. Dal 1815-20 al 1850 vi si stanziarono ben 86 nuclei famigliari provenienti per la maggior parte da Terlizzi (il 62%) e da Bitonto (il 19%), ma anche da Ruvo di Puglia, Corato, Andria, Molfetta, Giovinazzo e addirittura da Rose (Cosenza) e Napoli. La presenza numerosa di abitanti provenienti da Terlizzi fin\u00ec inevitabilmente per caratterizzare e influenzare gli usi, i costumi, le tradizioni di Mariotto e nondimeno lo stesso vernacolo mariottano.\nL'incremento demografico fu di tali dimensioni che gi\u00e0 nel 1919, dopo nemmeno un secolo, la popolazione raggiunse i 1500 abitanti ai quali se ne aggiungevano anche altri 4000 nei periodi in cui era pi\u00f9 richiesta la manodopera agricola."}
{"id": "527580", "revid": "1154737", "url": "https://it.wikipedia.org/wiki?curid=527580", "title": "Baia di Ballyheige", "text": "La baia di Ballyheige (\"Ballyheige Bay\" in inglese) \u00e8, se si esclude la foce dello Shannon, la pi\u00f9 settentrionale della baie del Kerry, contea della Repubblica d'Irlanda. Di considerevoli dimensioni, assume una forma abbastanza semicircolare, partendo a nord da Capo Kerry per chiudersi a sud in due piccole insenature minori, tra cui Barrow Harbour.\nOltre a Ballyheige che le d\u00e0 il nome, ci sono altri centri e localit\u00e0 importanti nella baia, come Banna e la sua enorme spiaggia, Glenderry e Ardfert."}
{"id": "527582", "revid": "1706800", "url": "https://it.wikipedia.org/wiki?curid=527582", "title": "Tom Petty and the Heartbreakers", "text": "Tom Petty and the Heartbreakers (spesso scritto anche come Tom Petty &amp; the Heartbreakers) sono stati un gruppo musicale statunitense originario di Gainesville, Florida, e attivo dal 1976 al 2017, anno della morte del fondatore e leader Tom Petty.\nStoria.\nGli inizi e i primi due album (1974\u20131978).\nLe prime band alle quali Tom Petty prese parte furono i Sundowners, gli Epics e i Mudcrutch. Nel 1974, i Mudcrutch firmarono un contratto con la casa discografica Shelter Records e si trasferirono dalla loro citt\u00e0 natale Gainsville (Florida) a Los Angeles, in California. Nel 1975 il gruppo pubblic\u00f2 un singolo, \"Depot Street\", che non riusc\u00ec ad ottenere successo il successo sperato e port\u00f2 al successivo scioglimento del gruppo.\nNel 1976, Petty diventa il front man di \"Tom Petty and the Heartbreakers\", gruppo che include gli ex membri dei Mudcrutch Mike Campbell (chitarrista solista), e Benmont Tench (tastiere) insieme a Ron Blair (basso) e Stan Lynch (batteria).\nGli Heartbreakers iniziano la carriera discografica nello stesso anno con un album omonimo, pubblicato sotto l'etichetta Shelter Records. Inizialmente il gruppo non ottiene molta notoriet\u00e0 negli Stati Uniti, ma riesce a raggiungere rapidamente il successo nel Regno Unito suonando il brano \"Anything That's Rock 'n' Roll\" all trasmissione televisiva Top of the Pops. I primi singoli pubblicati includono anche \"Breakdown\" e \"American Girl\", i quali, a seguito del riscontro positivo ottenuto nel Regno Unito, guadagnano popolarit\u00e0 anche negli Stati Uniti. In particolare, \"Breakdown\" entra nella Top 40 nel 1978, mentre \"American Girl\" diviene una hit anche grazie alla sua apparizione nella colonna sonora del popolare film FM del 1978 e alla cover pubblicata nel 1977 da Roger McGuinn sul suo LP \"Thunderbyrd\".\nIl secondo album pubblicato, \"You're Gonna Get It!\" (1978) segna il primo disco d'oro per il gruppo e lancia i singoli \"I Need to Know\" e \"Listen To Her Heart\".\nNel 1979, la band viene trascinata in una disputa legale quando la ABC Records, distributore della Shelter Records con la quale il gruppo ha un contratto, viene venduta alla MCA Records. Petty rifiuta di essere trasferito sotto un'altra etichetta discografica e, attenendosi ai suoi principi, tenta di sciogliere il contratto, arrivando anche a dichiarare bancarotta come tattica per vincere la causa contro la MCA.\nIl successo (1979\u20131984).\nNel 1979, risolta la controversia legale con la casa discografica, gli Heartbreakers pubblicano il loro terzo album, Damn the Torpedoes, con l'etichetta Backstreet, una sussidiaria di MCA. L'album, che diventa in breve tempo disco di platino, comprende i singoli \"Do not Do Me Like That\" e \"Refugee\", che ottengono un grande successo negli Stati Uniti, divenendo due tra i pezzi pi\u00f9 celebri della band.\nNonostante la popolarit\u00e0, Petty si ritrova nuovamente in contrasto con la compagnia discografica quando, nel 1981, gli Heartbreakers si apprestano a pubblicare l'album successivo dal titolo \"Hard Promises\". La MCA intendeva pubblicare il disco a 9,98$, che all'epoca erano considerati una cifra elevata per un album discografico. Questo prezzo era infatti superiore di 1,00$ rispetto al normale prezzo di listino di 8,98$ al quale erano venduti gli altri dischi. Petty espresse alla stampa le sue obiezioni riguardo al rialzo dei prezzi e la questione divent\u00f2 in breve tempo una causa popolare tra gli appassionati di musica negli Stati Uniti. Per supportare la propria posizione, il gruppo prese in considerazione la possibilit\u00e0 di non consegnare l'album per la pubblicazione o di ribattezzarlo \"Eight Ninety-Eight\" (in italiano Otto e Novantotto), ma alla fine la MCA decise di non aumentare il prezzo di vendita. \"Hard Promises\" entr\u00f2 subito nella Top Ten, diventando disco di platino e portando al successo il singolo \"The Waiting\". L'album includeva anche il duetto \"Insider\", con la cantante dei Fleetwood Mac Stevie Nicks.\nNel 1982, poco dopo l'uscita del disco, il bassista Ron Blair lascia la band e viene sostituito da Howie Epstein (ex bassista della band di Del Shannon), dando agli Heartbreakers una nuova line up fino al 1991. Il primo album al quale Epstein collabora \u00e8 \"Long After Dark\", che presenta i successi \"You Got Lucky\" e \"Change of Heart\".\n\"Southern Accents\" \"e Let Me Up (I've Had Enough)\" (1985\u20131988).\nIl 1985 segna l'uscita del sesto album in studio, \"Southern Accents\", la cui registrazione si rivela per\u00f2 non priva di problemi. Intenzionato a realizzare un doppio concept album incentrato sul sud degli Stati Uniti, Petty non riesce infatti a raggiungere un risultato di suo gradimento e, frustrato dal processo di missaggio del brano \"Rebels\", si frattura la mano sinistra colpendo con un pugno un muro dello studio di registrazione. Ripresosi dall'incidente, Petty completa il disco insieme alla band, ma l'idea di pubblicare un doppio album viene abbandonata per questioni di tempo. \"Southern Accents\" include tra gli altri il singolo dal suono psichedelico \"Do not Come Around Here No More\", prodotto e scritto insieme a Dave Stewart degli Eurythmics.\nIl successivo tour di concerti ottiene un grande successo e, sempre nel 1985, porta alla pubblicazione della raccolta di brani dal vivo \"\".\nLa band dimostra ulteriormente le proprie capacit\u00e0 quando Bob Dylan invita gli Heartbreakers ad unirsi a lui come backing band per il suo \"True Confessions Tour\" attraverso l'Australia, il Giappone, gli Stati Uniti e l'Europa.\nNel 1987, il gruppo pubblica \"Let Me Up (I've Had Enough)\", un album in studio pensato per suonare come una registrazione dal vivo, grazie ad una tecnica presa in prestito da Dylan. Il disco include il singolo \"Jammin 'Me\", scritto da Petty con la collaborazione di Dylan e Campbell. Nello stesso periodo, Dylan registra inoltre una versione della composizione di Petty, \"Got My Mind Made Up\", sul suo album \"Knocked Out Loaded\".\nGli anni 90 e i primi anni 2000.\nNel 1989, Petty debutta con il suo primo album da solista intitolato Full Moon Fever, al quale i membri della band partecipano solo in parte. Il disco comprende cinque singoli di grande successo (\"I Won't Back Down\", \"Runnin' Down a Dream\", \"Free Fallin'\", \"A Face in the Crowd\" e \"Yer So Bad\"), e viene accompagnato da un tour.\nDopo la parentesi solista di Petty, nel 1991 gli Heartbreakers tornano al lavoro per pubblicare \"Into the Great Wide Open\", album prodotto da Jeff Lynne (che aveva lavorato in precedenza con Petty al progetto Traveling Wilburys). I brani estratti includono la title track \"Into the Great Wide Open\" e \"Learning to Fly\". Nello stesso anno, il polistrumentista Scott Thurston si unisce alla band durante il tour per la promozione dell'album.\nNel 1993, esce \"Greatest Hits\", prima raccolta dei brani di maggior successo che include anche il singolo inedito \"Mary Jane's Last Dance\".\nNel 1994, il batterisa Stan Lynch lascia la band a causa di alcune divergenze artistiche avute con Petty. Il suo posto viene temporaneamente riempito da Dave Grohl per poi passare definitivamente a Steve Ferrone, il quale aveva lavorato nello stesso anno al secondo album solista di Petty intitolato Wildflowers. Nello stesso periodo, gli Heartbrakers fanno da backing band per l'ambum Unchained di Johnny Cash.\nNel 1995 viene pubblicato un cofanetto di sei CD intitolato \"Playback\". Circa la met\u00e0 delle tracce erano precedentemente uscite in altri album, mentre le restanti includono B-sides, demo e tracce registrate dal vivo. Due brani degni di nota sono la versione \"solista\" del duetto di Petty del 1981 con Stevie Nicks, \"Stop Draggin' My Heart Around\" e la canzone \"Waiting For Tonight\", che vede la partecipazione dei The Bangles ai cori. Quest'ultimo brano \u00e8 apparso anche nella raccolta di due CD, , pubblicata nel 2000.\nNel 1996, Petty scrive la colonna sonora del film \"Il senso dell'amore\" diretto da Edward Burns ed interpretato da Cameron Diaz e Jennifer Aniston. Da questo lavoro nasce l'album Songs and Music from \"She's the One\", che include una cover di una canzone di Beck intitolata \"Asshole\" e i tre estratti \"Walls (Circus)\", \"Climb that Hill\" e \"Change the Locks\".\nNel 1999, gli Heartbreakers pubblicano l'album \"Echo\" con il produttore Rick Rubin al timone. Il disco raggiunge il numero 10 nelle classifiche degli album degli Stati Uniti e presenta, tra i singoli estratti, \"Room at the Top\" e \"Swinging\".\nIl 28 aprile 1999, Tom Petty e gli Heartbreakers ricevono una stella sulla Hollywood Walk of Fame per il loro contributo all'industria discografica. La mattonella con la stella \u00e8 collocata al 7020 di Hollywood Boulevard.\nNel 2000 viene pubblicato il doppio cd , compilation che raccoglie i pi\u00f9 famosi successi della band pubblicati fino ad allora.\nNel 2002, il gruppo torna sulle scene pubblicando il disco \"The Last DJ\", nel quale i testi di molte canzoni contengono attacchi pungenti all'industria musicale e alla continua ricerca di profitto da parte delle major discografiche. L'album raggiunge la posizione numero 9 nelle classifiche statunitensi e vede il ritorno di Ron Blair in due dei brani. Durante la registrazione del disco, Blair si ritrova infatti a sostituire l'uomo che era stato in precedenza il suo sostituto, Howie Epstein, il quale lascia la band per problemi personali. Hepstein muore nel 2003 all'et\u00e0 di soli 47 anni per abuso di droghe.\nGli ultimi anni (2006\u20132017).\nNel trentesimo anniversario della band, il 2006, gli Heartbreakers dirigono il quinto festival annuale della musica e delle arti di Bonnaroo e girano gli Stati Uniti con un tour che include i Pearl Jam, gli Allman Brothers Band e Trey Anastasio come band di supporto. Inoltre, Stevie Nicks si unisce nuovamente al gruppo in numerose date per eseguire in duetto con Tom alcuni brani selezionati dal vasto catalogo degli Heartbreakers.\nNello stesso anno esce anche Highway Companion, terzo ed ultimo lavoro solista di Petty prodotto insieme a Jeff Lynne e Mike Campbell.\nIl 21 settembre 2006, Tom Petty e i suoi compagni di band ricevono come riconoscimento le chiavi della citt\u00e0 di Gainesville, in Florida, dove sono nati o vissuti da giovani.\nDa luglio 2006 fino al 2007, la Rock and Roll Hall of Fame di Cleveland, Ohio, ha presentato un'esposizione di articoli di Tom Petty. Gran parte del contenuto \u00e8 stato donato da Petty stesso durante una visita a casa sua da parte dello staff curatoriale della Rock Hall.\nNel 2007, la band accetta l'invito a partecipare all'album Goin'Home: A Tribute to Fats Domino, un album tributo al pianista e cantante americano Fats Domino, contribuendo con la loro versione di \"I'm Walkin\".\nNel 2008, gli Heartbreakers sono protagonisti dello show di met\u00e0 partita della XLII edizione del Super Bowl, durante il quale suonano alcuni dei loro successi pi\u00f9 famosi.\nNell'aprile di quell'anno, i componenti della precedente band di Petty, i Mudcrutch, si riuniscono per pubblicare un album omonimo. La formazione del nuovo gruppo include gli Heartbreakers Tom Petty, Benmont Tench e Mike Campbell, insieme a Randall Marsh e Tom Leadon. Alla fine del 2008, i Mudcrutch rilasciano anche un EP registrato dal vivo.\nNel 2009, gli Heartbreakers tornano insieme pubblicando la raccolta dal vivo \"The Live Anthology\", alla quale fa seguito l'annuncio di un nuovo album in studio, dal titolo \"Mojo\", in uscita nella primavera del 2010.\nIl 2014 \u00e8 invece l'anno di \"Hypnotic Eye\", ultimo lavoro di studio pubblicato dalla band.\nNel 2017, la band d\u00e0 il via negli Stati Uniti al \"40\u00b0 Anniversary Tour\", per festeggiare l'anniversario del gruppo. Iniziato il 20 aprile a Oklahoma City, in Oklahoma, il tour si \u00e8 concluso il 25 settembre con una performance all'Hollywood Bowl di Hollywood, in California. Il concerto di Hollywood, che sarebbe stata l'ultima esibizione live degli Heartbreakers, si \u00e8 concluso con il pezzo \"American Girl\"\nMorte di Tom Petty e seguito (2017\u2013oggi).\nLa mattina del 2 ottobre 2017, Petty viene trovato privo di sensi in casa sua, senza respiro e in pieno arresto cardiaco. Dopo un susseguirsi di notizie premature sulla sua morte da parte dei media, Petty si spegne presso l'UCLA Medical Center di Santa Monica, in California all'et\u00e0 di 66 anni.\nNessuna dichiarazione ufficiale sul possibile scioglimento o sul futuro degli Heartbreakers \u00e8 stata fatta immediatamente dopo la morte di Petty. Tuttavia, nella sua ultima intervista con il Los Angeles Times pochi giorni prima della sua morte, Petty ha dichiarato che gli Heartbreakers si sarebbero probabilmente sciolti se uno dei suoi membri fosse morto o divenuto troppo malato per esibirsi.\nNell'aprile 2018, Campbell, Tench e Ferrone fanno da band di supporto per il concerto di beneficenza Light Up the Blues a Los Angeles, al quale partecipano anche Beck, Patti Smith e Stephen Stills, con il quale hanno eseguito \"I Will not Back Down\". Nello stesso mese, \u00e8 stato annunciato che Campbell (insieme al cantante Neil Finn) si \u00e8 unito ai Fleetwood Mac per sostituire il chitarrista del gruppo Lindsey Buckingham.\nA settembre 2018 la band pubblica \"An American Treasure\", raccolta postuma di brani inediti, versioni alternative e hit di successo ideata come omaggio alla carriera di Tom Petty e come ringraziamento ai suoi numerosi fan."}
{"id": "527583", "revid": "287204", "url": "https://it.wikipedia.org/wiki?curid=527583", "title": "Wloclawek", "text": ""}
{"id": "527584", "revid": "125661662", "url": "https://it.wikipedia.org/wiki?curid=527584", "title": "Aero L-39 Albatros", "text": "LAero L-39 Albatros \u00e8 un monomotore a getto da addestramento avanzato ad alte prestazioni, prodotto dall'azienda cecoslovacca Aero Vodochody negli anni settanta ed utilizzato nelle forze aeree del Patto di Varsavia, principalmente nella forza aerea sovietica Voenno-vozdu\u0161nye sily, ed in molte altre forze filosovietiche a livello mondiale.\nPrimo esempio di addestratore a getto di seconda generazione e primo ad essere equipaggiato di motore turboventola, l'Albatros sostitu\u00ec gradualmente il precedente L-29 Delf\u00edn rimanendo in produzione dal 1970 al 1997 ed eguagliandone il successo con oltre 2\u00a0900 esemplari realizzati. Successivamente forn\u00ec la base per ulteriori sviluppi che si concretizzarono nei modelli L-59 Super Albatros ed Aero L-159 ALCA caratterizzati dall'incremento nelle prestazioni complessive. Analogamente ai pari ruolo contemporanei di produzione occidentale, alla versione da addestramento ne venne affiancata una da attacco leggero dotata di armamento.\nStoria del progetto.\nIl progetto dell'L-39 Albatros si deve ad uno specifico requisito, denominato \"C-39\" (C per \"cvi\u010dn\u00fd\" - addestratore), emesso negli anni sessanta per la fornitura di un addestratore che avesse il compito di sostituire l'L-29 Delf\u00edn nelle scuole di volo delle varie aeronautiche militari del blocco sovietico. La cecoslovacca Aero Vodochody, che nello sviluppo ricevette un significativo supporto dall'Unione Sovietica, realizz\u00f2 un velivolo predisposto per poter essere velocemente convertito in un aereo da attacco leggero con compiti di supporto alle truppe a terra, una soluzione questa, gi\u00e0 adottata da concorrenti occidentali quali il britannico Hawker Siddeley Hawk o l'italiano Aermacchi MB-339.\nIl prototipo venne approntato nel 1968 e portato in volo per la prima volta il 4 novembre dello stesso anno.\nTecnica.\nL'L-39 \u00e8 costruito per compiti di esplorazione e addestramento ed \u00e8 caratterizzato da un aspetto diventato uno standard nel campo degli addestratori di recente produzione; abitacolo biposto in tandem con il posteriore rialzato destinato all'istruttore, dimensioni compatte, ala con valori angolari di freccia e diedro vicini allo zero per favorirne le caratteristiche di alta manovrabilit\u00e0 e di volo acrobatico.\nLa fusoliera \u00e8 realizzata in leghe metalliche e materiali compositi, con la parte anteriore in fibra di vetro che incorpora l'abitacolo a due posti in tandem, l'anteriore riservato il pilota ed il posteriore, rialzato per favorire la visibilit\u00e0 fronte volo, per l'istruttore, accessibile dal tettuccio apribile separatamente ed incernierato a destra.\nL'ala, montata bassa, era dotata di una freccia alare appena pronunciata, con pianta a doppio cono (double-taper) ed allungamento alare relativamente basso. Ad essa sono integrati, in maniera permanente, due serbatoi dalla capacit\u00e0 di 100 L ciascuno.\nIl modello basico aveva solo due piloni per un massimo di 500\u00a0kg di carico, ma dopo di questo, denominato L-39C, arriv\u00f2 lL-39ZO con quattro piloni per 1\u00a0100\u00a0kg, poi lL-39ZA che aggiungeva anche un cannone da 23\u00a0mm con appena 150 colpi.\nImpiego operativo.\nMolti paesi esteri hanno approfittato dell'economicit\u00e0 dell\"Albatros\" e ne hanno acquistati in quantit\u00e0. Negli Stati Uniti d'America \u00e8 un jet popolarissimo, in quanto costituisce il minimo indispensabile per dare l'ebbrezza del volo a reazione, con un consumo dichiarato di soli 380 litri di cherosene l'ora.\nLa sua evoluzione ha portato all'L-59 e all'L-159, con elettronica e motore molto potenziati, al punto che l'ultimo di questi \u00e8 stato prodotto anche in modelli da combattimento veri e propri (sempre biposto)."}
{"id": "527585", "revid": "486946", "url": "https://it.wikipedia.org/wiki?curid=527585", "title": "A.C. Arezzo", "text": ""}
{"id": "527587", "revid": "1305772", "url": "https://it.wikipedia.org/wiki?curid=527587", "title": "Sporting Club Lecce 1908-1922", "text": "Storia.\nLo Sporting Club Lecce era una societ\u00e0 polisportiva di Lecce comprendente, oltre a due squadre di calcio, anche un comparto di ciclismo e un comparto di atletica, fondata il 15 marzo 1908. Antenata dell'Unione Sportiva Lecce, che nacque nel 1927, con la sua fondazione dette inizio ufficialmente al calcio a Lecce. Sospese l'attivit\u00e0 alla fine della stagione calcistica 1922-23, nella quale il club partecip\u00f2 al massimo campionato italiano, scomparendo in seguito dal panorama sportivo.\nRosa 1907-1908.\nLa rosa dello Sporting Club Lecce nella stagione 1907-1908, cos\u00ec come si evince dallo Statuto inviato alla FIGC per l'affiliazione, era:\nRosa 1912-1913.\nLa rosa dello Sporting Club Lecce nel 1912-1913 (attivit\u00e0 dilettantistica) era cos\u00ec composta:\nCuriosit\u00e0.\nIl 14 luglio 2005 nasce, a Lecce, un club calcistico attivo solo in ambito giovanile che, per rievocare il nome dello storico sodalizio sportivo precursore del calcio cittadino, viene denominato \"A.S.D. Sporting Club Lecce\"."}
{"id": "527588", "revid": "767487", "url": "https://it.wikipedia.org/wiki?curid=527588", "title": "Kicking Against the Pricks", "text": "Kicking Against The Pricks \u00e8 il terzo album di Nick Cave and the Bad Seeds, Pubblicato per la prima volta nel 1986, l'album \u00e8 una raccolta di classici della tradizione pop-rock americana. Il titolo si riferisce ad un passo del Nuovo Testamento (Atti degli Apostoli 26: 14).\nIl disco vede l'esordio nelle file dei Bad Seeds del batterista Thomas Wydler."}
{"id": "527590", "revid": "228587", "url": "https://it.wikipedia.org/wiki?curid=527590", "title": "Startup", "text": ""}
{"id": "527592", "revid": "729019", "url": "https://it.wikipedia.org/wiki?curid=527592", "title": "Cessna T-37 Tweet", "text": "Il Cessna T-37 Tweet \u00e8 un aereo da addestramento biposto, bimotore a getto, prodotto tra il 1955 ed il 1975 dall'azienda statunitense Cessna Aircraft Company ed ancora in servizio operativo come addestratore basico nelle scuole di volo dell'United States Air Force.\nIl T-37 fu il primo velivolo a getto di concezione statunitense espressamente progettato come addestratore; infatti il precedente Lockheed T-33 Shooting Star era uno sviluppo del caccia Lockheed P-80 Shooting Star.\nAnalogamente ad altri progetti similari, quali l'italiano Aermacchi MB-326, dal T-37 venne ricavata una variante da combattimento, il A-37 Dragonfly, dotata a differenza del suo predecessore di armamento offensivo."}
{"id": "527593", "revid": "17351", "url": "https://it.wikipedia.org/wiki?curid=527593", "title": "BAe Sea Harrier", "text": ""}
{"id": "527596", "revid": "1226", "url": "https://it.wikipedia.org/wiki?curid=527596", "title": "Op Art", "text": ""}
{"id": "527597", "revid": "767487", "url": "https://it.wikipedia.org/wiki?curid=527597", "title": "Sciarada (film)", "text": "Sciarada (\"Charade\") \u00e8 un film del 1963 diretto da Stanley Donen in Technicolor. \u00c8 ispirato al racconto \"The unsuspecting wife\" scritto nel 1961 da Peter Stone.\nTrama.\nIn vacanza sulle Alpi, l'americana Regina \"Reggie\" Lampert confida all'amica Sylvie di aver intenzione di divorziare dal proprio marito Charles, uno svizzero dal passato oscuro e dal presente alquanto misterioso. Ritornata a Parigi, Reggie trova il lussuoso appartamento coniugale completamente vuoto; ad attenderla e a condurla in commissariato c'\u00e8 l'ispettore Grandpierre, che le rivela che Charles \u00e8 appena stato assassinato e gettato dal treno su cui viaggiava, sulla tratta Parigi-Bordeaux. Charles, che in realt\u00e0 era un incallito avventuriero, in possesso di ben quattro passaporti falsi, stava fuggendo con l'equivalente di $ 250.000 ricavati dalla vendita di quanto contenuto nell'appartamento e la polizia sospetta che anche la donna sia coinvolta.\nDi nuovo nell'appartamento, Reggie si trova davanti Peter Joshua, un uomo conosciuto in vacanza che si offre di aiutarla. Il giorno dopo Reggie viene convocata all'ambasciata americana dal funzionario della CIA Hamilton Bartholomew, che la informa dei retroscena relativi al denaro sparito: durante l'ultima guerra Charles e tre complici, Tex, Scobie e Gideon, tutti appartenenti all'Office of Strategic Services, il servizio segreto americano durante la seconda guerra mondiale, avevano sottratto 250.000 dollari destinati alla Resistenza francese, nascondendo la somma in attesa di recuperarla alla fine del conflitto; Charles aveva per\u00f2 ingannato i compagni tornando a prendere il denaro in anticipo a loro insaputa. Bartholomew invita Reggie a collaborare con la CIA, ma la mette in guardia sulla pericolosit\u00e0 dei tre ex complici del marito, i quali sono infatti a caccia del bottino e l'avvicinano minacciosamente durante il funerale di Charles, facendole capire di essere convinti che lei abbia il denaro. Reggie confida tutto a Peter, ignorando che lui sia in contatto con i tre.\nDopo una zuffa fra Joshua e Scobie nella camera di Reggie, Scobie le telefona avvertendola di non fidarsi di Peter e rivelandole che l'uomo in realt\u00e0 si chiama Dyle. Su consiglio di Bartholomew, Reggie pedina Peter fino alla sede parigina dell'American Express e gli telefona da una cabina chiedendogli spiegazioni. Peter, che ammette di chiamarsi Alexander Dyle e di essere fratello di Carson Dyle, gi\u00e0 compagno di Charles, Tex, Scobie e Gideon, dichiara a Reggie di essere alla ricerca delle prove dell'assassinio del fratello a opera dei complici, avvenuto all'epoca del furto del denaro. Tex, Scobie e Gideon, i quali alloggiano presso l'Hotel Saint Jacques (lo stesso di Reggie e Dyle) propongono una reciproca perquisizione delle stanze alla ricerca dei soldi, ma durante le ricerche Scobie viene trovato annegato nella vasca da bagno di Dyle. Bartholomew informa Reggie che Carson Dyle non aveva fratelli perci\u00f2, durante una gita serale sulla Senna in bateau-mouche, la donna interroga nuovamente Dyle, che modifica la sua versione e le rivela di essere Adam Canfield, un ladro di professione. Nella notte, anche Gideon viene ucciso nell'ascensore dell'albergo.\nReggie riprende a lavorare all'Unesco come interprete, e l\u00e0 viene raggiunta da Adam, il quale si \u00e8 accorto che dalla borsa di Charles manca un oggetto personale: un'agenda su cui aveva annotato il suo ultimo appuntamento. La donna ricorda che si trattava di un incontro fissato per le 17,30 del gioved\u00ec precedente, ai Jardins des Champs-\u00c9lyse\u00e9s. I due, giunti sul posto, scorgono Tex. Mentre Adam lo sorveglia, Reggie incontra l'amica Sylvie, che ha accompagnato il figlioletto Jean-Louis al mercatino dei francobolli che si tiene ogni gioved\u00ec pomeriggio. Tex, Adam e Reggie hanno contemporaneamente un'intuizione: il denaro \u00e8 stato speso per l'acquisto di tre francobolli rari, poi apposti sulla busta di una lettera nella borsa di Charles. I due uomini corrono all'hotel mentre Reggie, che aveva regalato quei francobolli a Jean-Louis, si fa indicare dal bimbo il commerciante a cui il piccolo li ha appena venduti, ma la bancarella nel frattempo \u00e8 stata chiusa in tutta fretta. La donna riesce comunque a rintracciare lo studio di filatelia di \"monsieur\" Felix, che la accoglie con la consapevolezza che lo scambio \u00e8 stato di certo un errore e le restituisce i preziosi francobolli.\nReggie torna in hotel, dove scopre il cadavere di Tex, assassinato non senza essere riuscito a scrivere sulla \"moquette\" il nome \"Dyle\" prima di morire. Sconvolta dalla convinzione che l'assassino sia Adam, Reggie telefona a Bartholomew, comunicandogli gli ultimi avvenimenti; l'uomo le d\u00e0 appuntamento al Palais-Royal. Reggie esce inseguita da Adam, sopraggiunto nel frattempo. L'inseguimento, prima sul \"metr\u00f2\" e poi a piedi, si conclude tra le colonne del Palais-Royal, dove avviene l'ennesimo colpo di scena: Bartholomew \u00e8 Carson Dyle, il quarto complice che Charles, Tex, Scobie e Gideon credevano di aver ucciso anni prima e che \u00e8 invece sopravvissuto ed \u00e8 tornato per vendicarsi dei vecchi compagni e recuperare il denaro. La donna riesce a fuggire e si rifugia nel vicino teatro della Com\u00e9die-Fran\u00e7aise, dove Adam la salva uccidendo Dyle. Il mattino dopo, recandosi all'ambasciata americana per restituire i francobolli, Reggie scopre che Adam, di cui si \u00e8 ormai innamorata, \u00e8 in realt\u00e0 Brian Cruikshank, un funzionario del dipartimento del tesoro degli Stati Uniti d'America, incaricato di recuperare il denaro. L'amore fra i due pu\u00f2 ora trionfare, coronato dalla proposta di matrimonio da parte di Brian.\nRemake.\nNel 2002 \u00e8 stato girato un \"remake\" da Jonathan Demme intitolato \"The Truth About Charlie\", interpretato da Mark Wahlberg.\nOmaggi.\nIl finale del film, con i due protagonisti che si baciano, si vede in una scena di \"Pretty Woman\" di Garry Marshall (1990)"}
{"id": "527598", "revid": "1226", "url": "https://it.wikipedia.org/wiki?curid=527598", "title": "Optical art", "text": ""}
{"id": "527599", "revid": "124025846", "url": "https://it.wikipedia.org/wiki?curid=527599", "title": "Fosfogliceridi", "text": "I fosfogliceridi (detti anche glicerofosfolipidi) rappresentano la classe pi\u00f9 importante di fosfolipidi, i lipidi la cui testa polare contiene un gruppo fosfato. Queste sostanze costituiscono una frazione significativa dei lipidi di membrana nei regni batterico, vegetale e animale.\nGrazie alle loro propriet\u00e0 anfipatiche un'estremit\u00e0 si presenta idrofobica e l'altra idrofila, ci\u00f2 contribuisce a dirigere la disposizione di questi in foglietti detti doppio foglietto fosfolipidico, mediante interazioni idrofobiche tra le molecole fosfolipidiche e interazioni idrofile tra fosfolipidi e acqua.\nLa testa polare \u00e8 generalmente legata tramite legame fosfodiestere a un gruppo alcool-derivato e, se tale gruppo \u00e8 colina, la molecola prende il nome di fosfatidilcolina o lecitina; mentre il legame con inositolo, serina e etanolamina costituisce le cefaline.\nTutti possono essere considerati come derivati del \"L-glicerolo-3-fosfato\". In questa molecola il C2 \u00e8 uno stereocentro e i fosfogliceridi presenti in natura sono derivati dell'enantiomero L."}
{"id": "527600", "revid": "1154737", "url": "https://it.wikipedia.org/wiki?curid=527600", "title": "Baia di Tralee", "text": "La baia di Tralee (\"Tralee Bay\" in inglese) \u00e8 una delle principali insenature dell'isola d'Irlanda. Situata nelle coste occidentali del Kerry, \u00e8 contigua alla vicina baia di Ballyheige e separata dalla baia di Brandon da un sottile lembo di terra, Maharees.\nMorfologicamente, \u00e8 piuttosto bizzarra: caratterizzata dalla solita forma di ferro di cavallo regolare e semicircolare all'esterno, si inoltra in maniera del tutto diversa, favorita dall'erosione del Lee che sfocia proprio in quella zona, nella parte pi\u00f9 interna e sud-orientale, fino a raggiungere il centro di Tralee che le d\u00e0 il nome.\nOltre Tralee, altri centri importanti sono Blennerville col suo caratteristico mulino a vento (\"Windmill\"), Castlegregory e Aughacasla."}
{"id": "527602", "revid": "729019", "url": "https://it.wikipedia.org/wiki?curid=527602", "title": "Hawker Siddeley Nimrod", "text": "L'Hawker Siddeley Nimrod \u00e8 un quadrigetto da pattugliamento marittimo inglese realizzato alla fine degli anni sessanta.\nIl nome Nimrod \u00e8 quello di un re babilonese citato nella Bibbia, noto per le proprie doti di cacciatore; era gi\u00e0 stato utilizzato negli anni trenta per indicare un aereo da caccia imbarcato.\nA partire dai primi anni settanta costituisce il principale aereo da pattugliamento marittimo, antisommergibile in forza alla Royal Air Force. Rappresenta un elemento di grande importanza nel teatro operativo del Nord Atlantico, ma ha trovato impiego operativo in tutti i teatri che hanno visto impegnate le forze inglesi, dalla Guerra delle Falkland fino alla Guerra d'Iraq.\nIl Nimrod, a seguito delle trasformazioni societarie della Hawker Siddeley, \u00e8 stato prodotto dalla BAE Systems fino al suo ritiro dal servizio avvenuto il 28 giugno 2011.\nStoria.\nSviluppo.\nSviluppato nei tardi anni sessanta dalla Hawker Siddeley (oggi BAe Systems) per sostituire l'Avro 696 Shackleton (estrema derivazione del Lancaster), il Nimrod deriva dal primo aereo di linea a reazione, il controverso de Havilland DH.106 Comet: gli ultimi due esemplari usciti dalle linee di montaggio della de Havilland, vennero acquistati per lo sviluppo del Nimrod e le linee di montaggio furono trasferite presso gli impianti di Woodford della Hawker Siddeley.\nLa struttura venne sostanzialmente mantenuta invariata: la fusoliera \u00e8 pi\u00f9 corta di meno di due metri, ma \u00e8 stata modificata con l'integrazione di una sezione sottostante (non pressurizzata) che, senza incidere significativamente sulla resistenza aerodinamica, conferisce al velivolo la caratteristica sezione a \"8\" e crea lo spazio sufficiente per due capienti vani destinati allo stivaggio delle armi di caduta. La parte superiore della fusoliera ospita un ricco sistema avionico di bordo comprendente MAD in sonda caudale, radar prodiero, boe sonore, sistema di combattimento ed elaborazione dati digitale.\nTra i carichi utili si segnalano siluri ASW, missili Sea Eagle, bombe di profondit\u00e0 (convenzionali o nucleari). Parte di tali carichi sono alloggiati in piloni subalari.\nMentre il Comet montava i turbogetti Rolls-Royce Avon il Nimrod monta quattro turboventole Rolls-Royce Spey. Lo Spey, pur essendo un progetto risalente alle prime generazioni di questa tipologia di motore, ha rappresentato per anni il progetto maggiormente significativo dell'industria aeronautica britannica, \u00e8 caratterizzato da dimensioni compatte e un buon rapporto peso-potenza ed un consumo molto contenuto, specie nelle versioni prive di postbruciatore. Lo stesso motore, in versioni meno potenti, \u00e8 presente sia nel Vought A-7 Corsair II che nell'AMX. Per incrementare la durata delle missioni, nel 1982 tutti i velivoli furono muniti di sonda per il rifornimento in volo, installata nella parte alta del muso.\nI Nimrod \"elettronici\".\nAgli inizi degli anni settanta il ruolo di Airborne Early Warning era svolto da macchine inglesi ormai totalmente obsolete (ancora una volta si trattava degli Avro Shackleton); la RAF decise di trovare loro un successore ed opt\u00f2 per una versione dedicata del Nimrod: la AEW.3. Si presentava come macchina con notevoli potenzialit\u00e0: in particolare impiegava un radar che garantiva la copertura dei 360 gradi in maniera continuativa (anche se forse entro distanze pi\u00f9 ridotte rispetto alle capacit\u00e0 Boeing E-3 Sentry). Alle estremit\u00e0 alari vi erano antenne di un sistema ESM/ELINT, mentre le consolle digitali per gli operatori elettronici erano almeno 7, sistemate nella fusoliera centrale.\nL'originale profilo del Nimrod venne reso ancor pi\u00f9 caratteristico dalla presenza del sistema radar della Marconi, che a differenza dell'americano E-3 Sentry e del russo Mainstay \u00e8 installato in due antenne separate, una a prua e una a poppa. L'elettronica di bordo venne provata su di un Comet Mk.4 nel 1977, mentre il primo Nimrod AEW decoll\u00f2 per la prima volta nel 1980 e si tratt\u00f2 del penultimo esemplare della versione MR Mk.1 (matricola XZ286).\nL'entrata in servizio doveva avvenire nel 1983, ma problemi nello sviluppo dell'avionica e ulteriori modifiche alle specifiche richieste dalla RAF resero inaccettabili i costi per lo sviluppo del velivolo.\nVenne deciso quindi di abbandonare questo ambizioso (e pubblicizzato) programma nazionale, che avrebbe dovuto assicurare la difesa aerea dell'arcipelago britannico dai bombardieri sovietici congiuntamente all'altro prodotto di punta dell'industria inglese, il Tornado ADV. Quest'ultimo ebbe a sua volta numerosi problemi e ritardi nello sviluppo, ma riusc\u00ec a superarli, sia pure solo alla fine della Guerra fredda. Ma se l'ADV resistette alla concorrenza delle macchine statunitensi, specialmente del Tomcat, nel caso del Nimrod non rest\u00f2 che acquistare un AWACS statunitense: la scelta cadde sull'E-3 Sentry, di cui 7 macchine (in versione specifica, la \"D\") vennero acquistate all'inizio degli anni novanta; queste andarono cos\u00ec sostituire gli anziani Shackleton AEW.\nLe cellule dei Nimrod AEW, 11 in totale previste, gi\u00e0 approntate, non poterono nemmeno essere convertite alla lotta ASW in quanto i vani portabombe erano stati eliminati dalla struttura della fusoliera e furono successivamente impiegate come fonte di pezzi di ricambio.\nImpiego operativo.\nIl Nimrod \u00e8 entrato in servizio (nell'autunno del 1969) imponendo un salto in avanti nella capacit\u00e0 operativa sul mare da parte della RAF. Uno dei pochi, se non l'unico, tra i pattugliatori marittimi a non avere turboeliche, il velivolo inglese ha un ottimo curriculum di servizio, con un solo esemplare perso nei primi 10 anni di servizio in un teatro operativo difficilissimo in termini meteorologici, come quello dell'Atlantico settentrionale.\nAlcuni vennero usati con un ruolo marginale, data la necessit\u00e0 di operare dall'isola di Ascensione, nel conflitto del 1982; alcuni erano stati dotati di missili aria-aria AIM-9 Sidewinder, che gli conferirono una certa capacit\u00e0 di autodifesa, ma soprattutto di eseguire eventuali missioni di intercettazione a lunghissima autonomia contro macchine di seconda linea, grazie anche alla velocit\u00e0 di punta, assai elevata grazie alla motorizzazione adottata.\nPoco, o nulla, \u00e8 dato conoscere in merito alla carriera della versione R.1, da sorveglianza elettronica e spionaggio, stanti i compiti svolti (altamente classificati) che rendono pressoch\u00e9 indisponibile ogni informazione su tali macchine.\nPoco conosciuto all'estero (data la sua mancanza di successi nell'export) il Nimrod ha svolto e svolge una intensa carriera di successo nel pattugliamento marittimo, con una dotazione elettronica di eccellente livello, che compensa la minore attitudine della macchina nel volo a basse velocit\u00e0 rispetto ai pattugliatori turboelica.\nIl Nimrod dalla sua entrata in servizio ha avuto un ruolo rilevante nelle missioni di Ricerca e soccorso sul mare sfruttando l'autonomia, il radar e la possibilit\u00e0 di trasportare nelle stive fino a dodici gommoni di salvataggio per dieci persone o altri equipaggiamenti di salvataggio da lanciare ad eventuali naufraghi.\nDal 2001 alcuni Nimrod sono impegnati in missioni di pattugliamento marittimo nel Golfo Persico, nell'Oceano Indiano e nel Golfo di Aden per contrastare attivit\u00e0 di contrabbando e pirateria in varie operazioni NATO e ONU.\nI Nimrod sono inoltre impiegati in Iraq e Afghanistan per missioni ISTAR (Intelligence, Surveillance, Target Acquisition and Recoinnaissance) sfruttando le capacit\u00e0 dei sensori radar, ESM ed elettro-ottici come il Wescam.\nIl due novembre 2006 un Nimrod (matricola XV230) \u00e8 precipitato in Afghanistan, probabilmente per un guasto, tutti i dodici uomini del No. 120 Squadron ed i due osservatori a bordo sono rimasti uccisi.\nIn tempi recenti la ricostruzione di pochi esemplari agli standard pi\u00f9 moderni (MRA.4) in attesa di ricorrere ad una nuova cellula, ha comportato investimenti enormi (oltre 2 miliardi di sterline) per la dozzina di macchine prescelte tra le meno usurate, che ha dato adito a polemiche accese sulla reale utilit\u00e0 di tale scelta.\nNel 2003 era stato deciso di convertire diciotto MR.2 alla nuova versione MRA.4, l'anno successivo sono stati ridotti a dodici per ragioni economiche.\nAttualmente tutti i quattordici Nimrod MR.2 ancora operativi sono concentrati sulla base aerea di Kinloss in Scozia ed assegnati ai No. 120 e 201 Squadron ed al No. 42 Operational conversion Unit (OCU) che \u00e8 il reparto dedicato alla conversione operativa degli equipaggi. Da questi reparti proviene anche il personale che viene assegnato al No. 325 Expeditionary Air Wing per i rischieramenti all'estero.\nIl primo aprile 2009 sono stati radiati i primi tre MR.2, il ritiro dovrebbe essere completato entro marzo 2011 mentre a breve dovrebbero iniziare le consegne degli MRA.4 che dovrebbero essere completate nel 2012.\nAttualmente \u00e8 stata finanziata la conversione di soli nove aerei, considerati dalla RAF troppo pochi per le esigenze operative.\nDescrizione tecnica.\nSi tratta sostanzialmente di un adattamento dell'ultima versione di produzione del Comet 4, mentre i motori originali vennero sostituiti con le turboventole Rolls-Royce Spey capaci di una spinta pari a circa 54 kN.\nDi particolare rilevanza la modifica alla fusoliera mediante l'applicazione di una chiglia esterna che non \u00e8 stata pressurizzata.\nL'armamento era costituito da bombe di profondit\u00e0 (fino al 1992 erano in dotazione anche con testata nucleare), siluri (Mk 46 o Stingray) e mine navali. I missili aria-superficie in dotazione potevano essere Aerospatiale SS.12/AS.12, Martel, AGM-65 Maverick e AGM-84 Harpoon. Tra i carichi a disposizione vi erano, ovviamente, anche le boe sonar per la ricerca dei sottomarini.\nNella versione MR.2, alloggiati in piloni alari, erano in dotazione missili aria-aria AIM-9 Sidewinder, in funzione difensiva.\nPer ci\u00f2 che concerne i sistemi di rilevazione, nella versione iniziale MR.1 sono stati rispettivamente installati: sul muso (nella parte aggiunta della fusoliera) il radar di sorveglianza (un EMI ASV-21D), sulla parte superiore della deriva il sistema ESM (di produzione della francese Thomson-CSF) ed in una trave posta all'estremit\u00e0 della coda il sistema MAD, un magnetometro prodotto dalla statunitense Emerson Electric.\nL'equipaggio \u00e8 in genere costituito da dodici persone, due piloti, due navigatori, un flight engineer, un addetto all'avionica e sei operatori ai sistemi di missione.\n\u00c8 possibile per\u00f2 avere a bordo un maggior numero di operatori di missione oppure osservatori o passeggeri fino ad altre tredici persone."}
{"id": "527603", "revid": "599013", "url": "https://it.wikipedia.org/wiki?curid=527603", "title": "Jamal Crawford", "text": "Detentore di diversi record NBA, \u00e8 l'unico giocatore (insieme a Lou Williams) ad aver vinto in tre occasioni NBA Sixth Man of the Year Award. Nel corso della carriera ha vinto anche l'NBA Teammate of the Year Award e risulta attualmente l'8\u00b0 miglior tiratore da tre punti nella storia della NBA.\nCarriera.\nI primi anni.\nDopo una sola stagione alla University of Michigan \u00e8 stato scelto nei draft NBA 2000 al numero 8 assoluto dai Cleveland Cavaliers che lo hanno per\u00f2 immediatamente girato ai Chicago Bulls in cambio di Chris Mihm. La sua prima stagione ai Bulls gioca una stagione al di sotto delle aspettative con 4,6 punti di media e il 35,2% al tiro. Il secondo anno le sue cifre sono per\u00f2 raddoppiate con 9,3 punti a partita con il 47,6% dal campo.\nLa consacrazione.\nNella terza stagione Crawford assume stabilmente il ruolo di sesto uomo, ruolo che interpreta alla perfezione con 10,7 punti segnati. L'anno dopo il giocatore di Seattle stupisce molti addetti ai lavori con un'ottima stagione che gli vale 17,3 punti a partita e l'abbattimento - con 165 tiri da tre punti segnati - del record di franchigia precedente, appartenente a Scottie Pippen con 156. Produce anche una singola partita segnando 50 punti contro i Toronto Raptors.\nIl trasferimento a New York.\nAlla fine dell'anno Crawford viene ceduto ai New York Knicks in cambio di Othella Harrington, Frank Williams, Cezary Tryba\u0144ski e Dikembe Mutombo. La sua prima stagione a New York \u00e8 molto positiva dal punto di vista individuale, ma deludente da quello dei risultati di squadra date le grandi aspettative che c'erano sulla squadra della \"Grande Mela\". Crawford segna 17,7 punti a partita, secondo marcatore della squadra dietro Stephon Marbury. L'anno dopo la sua media punti scende a 14,3, forse anche a causa del suo ritorno al ruolo di sesto uomo.\nWarriors ed Atlanta.\nIl 21 novembre 2008 viene scambiato con i Golden State Warriors in cambio di Al Harrington. L'anno successivo, il 24 giugno 2009, viene scambiato con Acie Law e Speedy Claxton trasferendosi agli Atlanta Hawks.\nPortland Trail Blazers e Los Angeles Clippers.\nIl 15 dicembre del 2011, Crawford firma per la franchigia dei Portland Trail Blazers, andando a colmare nel roster il vuoto lasciato dal ritiro prematuro di Brandon Roy, suo amico fraterno.\nIn seguito si trasferisce ai Los Angeles Clippers, compagine in cui milita per 5 stagioni.\nMinnesota, Phoenix e Brooklyn.\nIl 9 luglio 2017 firma per i Minnesota Timberwolves, che lascia dopo una sola stagione per accasarsi ai Phoenix Suns."}
{"id": "527604", "revid": "287204", "url": "https://it.wikipedia.org/wiki?curid=527604", "title": "Zuni", "text": ""}
{"id": "527606", "revid": "287204", "url": "https://it.wikipedia.org/wiki?curid=527606", "title": "Hail\u00e8 Selassi\u00e8", "text": ""}
{"id": "527607", "revid": "767487", "url": "https://it.wikipedia.org/wiki?curid=527607", "title": "Peppino e Violetta (film 1950)", "text": "Peppino e Violetta \u00e8 un film del 1950 diretto da Maurice Cloche.\nProduzione.\nProdotto dalla Exelsa Film di Mario Forni, in coproduzione con la Film Costellation di Parigi il film, ambientato ad Assisi, fu girato all'interno degli studi del Centro Sperimentale di Cinematografia di Roma, in doppia versione italiana e inglese, per uscire nelle sale nel 1951."}
{"id": "527610", "revid": "438678", "url": "https://it.wikipedia.org/wiki?curid=527610", "title": "Un uomo tranquillo (film 1952)", "text": "Un uomo tranquillo (\"The Quiet Man\") \u00e8 un film commedia del 1952 diretto da John Ford. Fu presentato in concorso nella selezione ufficiale della 13\u00aa Mostra internazionale d'arte cinematografica di Venezia (1952).\nLa sceneggiatura di Frank S. Nugent si basa su un racconto breve di Maurice Walsh pubblicato nel 1933 sul \"Saturday Evening Post.\" John Ford ha vinto il premio Oscar per la regia, mentre un altro Premio Oscar \u00e8 andato alla Fotografia che ritrae una lussureggiante campagna irlandese.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nAnni 20 del XX secolo. Sean Thornton, un americano di Pittsburgh, torna nel villaggio irlandese di Innisfree per acquistare la fattoria in cui \u00e8 nato e che era di propriet\u00e0 della sua famiglia prima di emigrare. Egli \u00e8 un uomo tranquillo che torna in Irlanda per ritrovare la quiete lontano dal caos americano e dalla carriera di pugile, durante la quale ha accidentalmente causato la morte di un avversario sul ring. Mentre si reca al villaggio, incontra e si innamora di Mary Kate Danaher, una rossa dal carattere forte, sorella del prepotente proprietario terriero Will Danaher, che ambisce anch'egli all'acquisto della fattoria. Quando Sean compera la fattoria si inimica Will Danaher il quale, saputo dell'interessamento dell'americano per la sorella, osteggia il loro fidanzamento.\nDurante una tradizionale festa del paese, con una corsa di cavalli in cui Sean vince su tutti i partecipanti, alcuni suoi amici, tra cui il sacerdote cattolico padre Lonergan, fanno credere a Will Danaher che la ricca vedova Tillane (ex proprietaria della fattoria dei Thornton) sarebbe disposta a sposarlo, ma solo se Mary Kate non vivesse pi\u00f9 in casa sua. Danaher quindi acconsente al matrimonio ma, scoperto l'inganno il giorno delle nozze, si rifiuta di consegnare alla sorella la dote, costituita da una grossa somma di denaro e dai mobili ereditati dalla loro madre. Sean, che non ha problemi economici, non si preoccupa della dote, ma non comprende che per Mary Kate essa rappresenta la sua indipendenza e la sua identit\u00e0. Sconvolta dal rifiuto di Sean di affrontare il fratello e di chiedere ci\u00f2 che \u00e8 suo legalmente, Mary Kate crede che Sean sia un debole che non sa far rispettare i loro diritti e i due passano la prima notte di nozze separati in casa. La mattina seguente scoprono che gli altri abitanti del villaggio avevano convinto Will a cedere i mobili di Mary Kate, ma non i suoi soldi.Dopo l'ennesimo rifiuto di Sean di chiedere i soldi al cognato, Mary Kate lo lascia appiedato e torna a Innisfree - erano andati a fare compere nella cittadina vicina a cinque miglia di distanza - e l'uomo, di ritorno verso casa, si ferma a confidarsi con il sacerdote della Chiesa protestante, il Reverendo Playfair, che \u00e8 l'unico che conosce la vera storia di Sean, avendo conservato dei ritagli di giornale sull'uccisione del pugile avversario: egli \u00e8 l'unico che capisce il conflitto interno di Sean e il suo rifiuto allo scontro fisico.\nNel tentativo di costringere Sean a confrontarsi con Will, Mary Kate lo lascia e sale su un treno per Dublino che \u00e8 in partenza da Castletown. Sean la raggiunge con il cavallo e la trascina via dal treno. Seguito dagli abitanti del paese, curiosi di sapere come andr\u00e0 a finire, la costringe a camminare con lui le cinque miglia di ritorno a Innisfree. Giunti direttamente alla fattoria Danaher, Sean chiede a Will la sua dote e, quando questi si rifiuta, getta Mary Kate verso di lui, dicendo che \"nessuna dote, nessun matrimonio\". Punto nell'orgoglio, Will finalmente paga la parte monetaria della dote di sua sorella. Sean lancia i soldi in una fornace vicina che Mary Kate tiene aperta, dimostrando cos\u00ec che lei non si preoccupava dei soldi, ma solo di ci\u00f2 che essi rappresentavano.\nMentre Mary Kate si allontana, annunciando che andr\u00e0 a casa a preparare la cena inizia fra Will e Sean la \u00ab...\"pi\u00f9 epica scazzottata della storia del cinema, non tanto per la sua specifica caratteristica spettacolare ...quanto perch\u00e9, sottratta alla tradizionale collocazione claustrofobica, diventa immagine di purificazione collettiva, partecipata condivisione di un senso comune della vita.\"\u00bb. I due uomini si trascinano a suon di pugni fino al paese seguiti e incitati dalla folla, fino a che ubriachi e ormai divenuti amici, tornano a casa da una titubante Mary Kate che serve loro la cena.\nNel finale, Will inizia a corteggiare \"secondo le tradizioni\" la vedova Tillane, e cos\u00ec \"la pace viene restituita a Innisfree\".\nProduzione.\nLe riprese sono iniziate il 7 giugno 1951. Tutte le scene all'aperto sono state girate in Irlanda nella Contea di Mayo e nella Contea di Galway, mentre le scene di interni sono state girate verso la fine di luglio agli Studios di Hollywood.\nIl film rappresent\u00f2 un'esperienza inedita per Wayne e Ford, entrambi noti soprattutto per i film western. Ford lesse la storia nel 1933 ed acquist\u00f2 i diritti per 10 dollari. L'autore della storia percep\u00ec altri 2.500 dollari quando la casa di produzione acquist\u00f2 l'idea, e ottenne un pagamento finale di 3.750 dollari quando il film venne realizzato. La Republic Pictures accett\u00f2 di finanziare il film solo a condizione che i due protagonisti ed il regista facessero prima un film western, partendo quindi per l'Irlanda solo dopo aver completato \"Rio Bravo\" (1950).\nUna delle condizioni poste dalla Republic Pictures fu che il film si svolgesse in due ore, tuttavia il risultato finale fu di due ore e nove minuti. Durante la proiezione del film per i dirigenti, Ford ferm\u00f2 il film a circa due ore, lasciando in sospeso il finale, cosicch\u00e9 i dirigenti si persuasero e permisero al film la durata voluta dal regista. \nLa storia \u00e8 ambientata nella comunit\u00e0 fittizia di Inisfree. Questa non \u00e8 da confondere con il Lago dell'isola di Innisfree, sito a Lough Gill sul confine di Sligo, reso famoso dal poeta William Butler Yeats. Molte scene furono effettivamente girate in un villaggio di Cong, nella contea di Mayo, in particolare alla base del castello di Ashford che, in seguito al successo del film, \u00e8 divenuto una localit\u00e0 turistica. Altre localit\u00e0 del film includono Thoor Ballylee, la stazione ferroviaria di Ballyglunin vicino a Tuam nella contea di Galway (che nel film \u00e8 la fittizia stazione di Castletown), la spiaggia di Lettergesh, dove \u00e8 stata girata la scena della corsa di cavalli, il \"Ponticello dell'uomo tranquillo\", su cui si ferma Sean al suo arrivo per ammirare la casa d'infanzia, posto sulla strada N59 tra Maam Cross e Oughterard.\nIl film mostra una rappresentazione idealizzata della societ\u00e0 irlandese, senza divisioni basate sulla religione. Il sacerdote cattolico, padre Lonergan, e il Reverendo Playfair protestante mantengono un forte rapporto amichevole in tutto il film, cosa che rappresentava la norma in quello che allora era lo Stato irlandese libero. Le tensioni religiose si verificarono negli anni Trenta, ma erano la norma solo nell'Irlanda del Nord. Inoltre, seguendo uno stereotipo classico, gli uomini vengono rappresentati quasi tutti con la pipa perennemente in bocca, intenti a scommettere su qualunque cosa - mania che contagia anche i sacerdoti - e pronti a brindare ogni qualvolta se ne presenti l'occasione con la pinta di birra scura in mano. Si ironizza sulla lentezza dei treni, che sono sempre in ritardo a causa delle discussioni che i macchinisti hanno in ogni stazione con i capistazione, sulla curiosit\u00e0 della gente per ogni fatto particolare che avviene in paese (memorabile la camminata di Sean che riporta la moglie a casa seguiti da una folla di curiosi via via pi\u00f9 numerosa), sulle usanze di fidanzamento particolarmente severe, ecc.\nProtagonista indiscusso del film \u00e8 il paesaggio irlandese, con le sue verdi vallate, i suoi muretti in pietra, i placidi fiumiciattoli.\nColonna sonora.\nFord ha scelto il suo amico, il compositore di Hollywood Victor Young, per comporre la colonna sonora del film. Young ha inserito nella colonna sonora molte ballate irlandesi come \"\"Rakes of Mallow\" e \"The Wild Colonial Boy\". Un brano musicale scelto dallo stesso Ford \u00e8 molto importante: si tratta della melodia \"Isle of Innisfree\"\" scritta non da Young, ma dal poliziotto/cantautore irlandese Richard Farrelly . La melodia di questo brano, che viene ascoltata per la prima volta nella sequenza iniziale, \u00e8 il tema musicale principale e viene ripresa varie volte nel corso del film.\nQuando Maureen O'Hara \u00e8 morta nell'ottobre 2015, la sua famiglia ha dichiarato che l'attrice ha ascoltato la musica del film durante le sue ultime ore."}
{"id": "527611", "revid": "767487", "url": "https://it.wikipedia.org/wiki?curid=527611", "title": "I Trolls", "text": "I Trolls, poi New Trolls, sono stati un gruppo musicale pop-rock italiano.\nStoria.\nIl gruppo inizia a fare musica nel 1965 quando Pino Scarpettini, livornese di nascita, si trasferisce a Genova per completare gli studi musicali di composizione ed orchestrazione presso il Maestro Moretti del \"Conservatorio Paganini\". Conosce Vittorio De Scalzi, figlio del titolare dell'albergo dove risiede (\"Genova Sturla\").\nPino suonava il piano e veniva da una prima esperienza di gruppo, gli \"Astratti\". Con Vittorio, che suonava la chitarra, nasce subito un'intesa. Inizialmente Pino coinvolge Vittorio in una breve parentesi con gli Astratti, poi i due creano un primo gruppo denominato i \"Goldfingers\".\nUn giorno Pino, passeggiando per il centro di Genova, vede esposto in una vetrina uno strano pupazzetto capellone e portafortuna. Lo compra e propone a Vittorio di chiamare il gruppo con il nome del portafortuna, uno gnomo delle fiabe scandinave, il \"troll\". Da quel momento (\u00e8 il 1966) inizia la scalata dei Trolls al successo. Non hanno rivali nei concorsi, che vincono e stravincono con consensi di stampa e popolarit\u00e0. Gli altri componenti sono Ugo Guido al basso, Giulio Menin alla batteria e Piero Darini alla chitarra. In breve tempo sono chiamati i Beatles italiani. Il loro brano pi\u00f9 famoso \u00e8 \"A che vale vivere\", cover della canzone \"I've Been Loving You Too Long\" di Otis Redding.\nIl salto avviene al concorso \"1\u00ba Torneo Rapallo Davoli\" dove in una finale tiratissima si piazzano al terzo posto, dopo i Mat 65 e I Corvi, un vero trionfo culminato con il contratto con la \"Columbia Voce del Padrone\" e l'uscita del primo 45 giri \"Dietro la nebbia\"/\"Questa sera\".\nPoi il gruppo originario ha dei cambiamenti e si divide in due realt\u00e0. Ancora due 45 giri, \"Cherish\" e \"Il mondo che vuoi\", per i Trolls con Pino, Ugo Guidi e Piero Darini, ai quali si aggiungono Luciano Milanese ed Enzo Berruti (detto Bunny). Questi Trolls vincono ancora un grande referendum, \"Complessi dell'Estate\" indetto dal settimanale \"Ciao Amici\", aggiudicandosi la manifestazione nel settembre del 1966 (Palasport di Torino) arrivando primi davanti ai Rokes, New Dada, Equipe 84, Giganti, Renegades, Pooh, Dik Dik, Nomadi e tanti altri.\nSeguono concerti, televisione, articoli stampa, dischi fino al 1967. Qui si interrompe l'esperienza dei Trolls di Pino Scarpettini e inizia quella di Vittorio De Scalzi, che aggiunge un \"New\" al nome originale e continua la storia come \"New Trolls\". Pino parte militare ed ha una pausa. Riprende dopo circa un anno creando altri gruppi e una propria etichetta discografica, La \"Clou Disque\". Nel 1969 I Trolls pubblicano il 45 giri \"A che vale vivere/Oggi come oggi\" WS 8012 su etichetta West Side di Cesare La Loggia.\nNel 2012 esce la compilation \"Trolls are back\" che vede rappresentata tutta la storia dei Trolls."}
{"id": "527612", "revid": "53508", "url": "https://it.wikipedia.org/wiki?curid=527612", "title": "Concerto di Capodanno", "text": "Per concerto di Capodanno si fa riferimento a eventi e manifestazioni di carattere musicale in celebrazione del nuovo anno.\nTra i pi\u00f9 celebri troviamo:"}
{"id": "527613", "revid": "1154737", "url": "https://it.wikipedia.org/wiki?curid=527613", "title": "Baia di Brandon", "text": "La baia di Brandon (\"Brandon Bay\" in inglese) \u00e8 una delle pi\u00f9 rinomate e vaste insenatura della penisola di Dingle, nel Kerry, contea d'Irlanda.\nDescrizione.\nLa baia \u00e8 situata ad ovest della baia di Tralee, sulla parte settentrionale della penisola, morfologicamente a marea bassa ha una forma quasi perfettamente semicircolare, delimitata ad est dal lembo di terra di Maharees e ad ovest dalla massa montuosa di Brandon Point. Con l'alta marea si forma, invece, un braccio pi\u00f9 indentato, che coincide con la foce del fiume Owenmore.\nLa baia prende il nome dal monte Brandon, uno dei pi\u00f9 alti d'Irlanda (951\u00a0m), da cui prendono il nome anche molte localit\u00e0 limitrofe: un villaggio (Brandon), i promontori Brandon Point e capo Brandon e la scogliera Brandon Creek. Il monte in realt\u00e0, prende il nome da uno dei santi pi\u00f9 venerati in Irlanda, San Brendano il Navigatore. Dalle cime del complesso del monte Brandon, e pi\u00f9 precisamente dal famoso Connor Pass, si ha una panoramica di tutta la baia.\nLa baia \u00e8 meta gettonatissima per gli appassionati di windsurf, a tal punto che ha ospitato tre eventi professionistici nel 2000, 2001 e 2002. Anche il surf sta conoscendo una sempre crescente diffusione.\nI centri principali sono Cloghane e Kilcummin."}
{"id": "527614", "revid": "767487", "url": "https://it.wikipedia.org/wiki?curid=527614", "title": "Porte aperte (film)", "text": "Porte aperte \u00e8 un film di Gianni Amelio del 1990, ispirato all'omonimo romanzo di Leonardo Sciascia pubblicato nel 1987.\nIl film \u00e8 stato presentato nella Quinzaine des R\u00e9alisateurs al 43\u00ba Festival di Cannes.\nTitolo.\nIl titolo del film riprende quello del libro, e in una scena del film si comprende chiaramente il significato dell'espressione, quando si fa riferimento alla propaganda fascista. Secondo quest'ultima, la pena di morte sarebbe stata un deterrente sufficiente a garantire agli italiani di poter vivere con le \"porte aperte\" anche di notte. Una tesi che viene messa in dubbio dal protagonista del film in una discussione con un collega.\nTrama.\nNella Palermo degli anni trenta un giudice, Vito Di Francesco, tenta a suo modo di opporsi, a termini di legge, alla condanna a morte di Tommaso Scal\u00eca, ormai destinato alla pena capitale per aver ucciso, nello stesso giorno, con una baionetta il suo ex datore di lavoro, avvocato Spatafora ed un ex collega, nonch\u00e9 la moglie, con una pistola. Il giudice si scontra con i poteri dello Stato e con lo stesso imputato il quale, invece, chiede di essere fucilato. Nonostante tutto, Di Francesco riesce ad ottenerne l'ergastolo, poich\u00e9 non crede nell'efficacia della pena di morte e giudica tale pena pi\u00f9 crudele degli stessi omicidi commessi dall'accusato. Per il suo gesto, non gradito alle gerarchie, Di Francesco verr\u00e0 trasferito per punizione in una pretura di scarso rilievo e la sua carriera sar\u00e0 rovinata. Il film si conclude con la scritta in cui si riferisce che Scal\u00eca verr\u00e0 condannato a morte in appello e fucilato.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "527618", "revid": "984922", "url": "https://it.wikipedia.org/wiki?curid=527618", "title": ".ck", "text": ".ck \u00e8 dominio di primo livello nazionale (TLD) assegnato alle Isole Cook.\n\u00c8 amministrato dalla Oyster Internet Services."}
{"id": "527623", "revid": "110157", "url": "https://it.wikipedia.org/wiki?curid=527623", "title": ".cl", "text": ".cl \u00e8 dominio di primo livello nazionale (TLD) assegnato al Cile.\n\u00c8 amministrato dalla Universit\u00e0 del Cile."}
{"id": "527624", "revid": "1154737", "url": "https://it.wikipedia.org/wiki?curid=527624", "title": "Baia di Ard na Caithne", "text": "La baia di Ard na Caithne \u00e8 la pi\u00f9 occidentale delle baie settentrionali della penisola di Dingle, in Irlanda. Orientata verso nord e delimitata da capo Baile na nGall ad est e ad ovest dalla costa scoglierosa di Ard na Caithne, villaggio da cui prende il nome, l'insenatura \u00e8 ideale per attivit\u00e0 come la pesca e il luogo dov'\u00e8 situato il Gallarus Oratory"}
{"id": "527626", "revid": "1543377", "url": "https://it.wikipedia.org/wiki?curid=527626", "title": ".cm", "text": ".cm \u00e8 dominio di primo livello nazionale (ccTLD) assegnato al Camerun.\n\u00e8 anche usato come abbreviazione di .com\n\u00c8 amministrato dalla Camtel."}
{"id": "527627", "revid": "1522738", "url": "https://it.wikipedia.org/wiki?curid=527627", "title": "Campo di concentramento di Jasenovac", "text": "Il campo di concentramento di Jasenovac, creato dallo Stato Indipendente di Croazia, retto da Ante Paveli\u0107 con il pieno appoggio dell'Italia fascista e della Germania nazista, fu il pi\u00f9 grande campo ustascia, operante dall'agosto 1941 all'aprile 1945. Venne definito, in una lettera del 24 febbraio 1943 indirizzata ad Ante Paveli\u0107, il dittatore dell'epoca, dal cardinale Alojzije Viktor Stepinac una \"vergognosa macchia per lo Stato Indipendente Croato\". Si trova nei pressi dell'omonima localit\u00e0 sulle rive del fiume Sava, ad un centinaio di chilometri a sud-est di Zagabria, vicino all'attuale confine croato-bosniaco.\nStruttura del campo.\nIl campo di Jasenovac era articolato in cinque campi principali: \nA Jasenovac erano collegati anche due campi minori che furono adibiti esclusivamente a bambini: \nNumero delle vittime.\nLa distruzione degli archivi del campo e l'assenza di ogni documentazione rendono difficile fornire un computo esatto del numero del vittime. Non stupisce che nelle fonti siano circolate le cifre anche pi\u00f9 diverse.. \nSecondo le stime oggi pi\u00f9 accreditate e condivise tra gli storici, il numero di morti si colloca in una forbice fra 77.000 e 99.000. Di questi, i serbi sono stimati fra 45.000 e 52.000 (su un totale di 320/340.000 serbi uccisi in Croazia dagli ustascia), fra 12.000 e 20.000 ebrei (su un totale di pi\u00f9 di 30.000 uccisi), fra 15.000 e 20.000 zingari e fra 5.000 e 12.000 croati e musulmani oppositori politici o religiosi del regime ustascia. Molte delle vittime erano bambini di et\u00e0 compresa fra i tre mesi e i quattordici anni. Sono stati individuati i nominativi di 83.145 persone che si ritiene con buona probabilit\u00e0 siano deceduti al campo tra il 1941 e il 1945. Fra di esse ci sono anche diciannove italiani, diciotto uomini e una donna..\nNella sponda serba del fiume su cui \u00e8 costruito il campo, ovvero nella \"Republika Srpska\" (parte della confederazione della Bosnia ed Erzegovina), si \u00e8 continuato a lungo a ripetere la cifra di circa 600.000 vittime, oggi ritenuta del tutto irrealistica, che fu elaborata dalla storiografia jugoslava e portata avanti fino agli anni Ottanta anche nelle altre Repubbliche.\nDirezione del campo.\nJasenovac fu diretto tra gli altri dall'ufficiale usta\u0161a Dinko \u0160aki\u0107, catturato in Argentina nel 1998. Chiamato a giudizio nel suo Paese insieme all'amante Nada Luburi\u0107, negarono ogni accusa, ma furono condannati a 20 anni di carcere (20 aprile). Fu diretto per due mesi anche dal francescano Miroslav Filipovi\u0107-Majstorovi\u0107, che vi era entrato come prigioniero per crimini commessi in precedenza. L'ex religioso e cappellano militare, gi\u00e0 sospeso dalle sue funzioni dal legato papale il 4 aprile 1942, venne espulso dall'ordine dei francescani il 22 ottobre 1942. Nel 1946 venne giudicato colpevole da un tribunale civile jugoslavo di Belgrado e condannato a morte per i suoi crimini."}
{"id": "527631", "revid": "12420", "url": "https://it.wikipedia.org/wiki?curid=527631", "title": "Danze popolari", "text": ""}
{"id": "527633", "revid": "767487", "url": "https://it.wikipedia.org/wiki?curid=527633", "title": "Lichtspielhaus", "text": "Lichtspielhaus \u00e8 il secondo DVD della band Industrial metal tedesca dei Rammstein, dopo quello uscito in occasione del Live aus Berlin. Esso \u00e8 stato pubblicato nel 2003 e contiene dei video di esibizioni \"live\", i videoclip pubblicati fino ad allora, i \"Making of\" di alcuni di essi e un'intervista.\nIl titolo \u00e8 un vecchio termine tedesco per indicare il cinema (letteralmente \"teatro di luce\")"}
{"id": "527646", "revid": "438678", "url": "https://it.wikipedia.org/wiki?curid=527646", "title": "Rebus (film 1969)", "text": "Rebus \u00e8 un film del 1968 diretto da Nino Zanchin.\nTrama.\nJeff Miller \u00e8 un croupier statunitense che lavora a Londra e la cui vita disordinata, condita da abbondanti bevute, gli ha fatto perdere l'ennesimo impiego. Viene cos\u00ec coinvolto, a sua insaputa, da un elegante agente segreto con ombrello e bombetta, nelle indagini su di una truffa da parte di un'organizzazione criminale ai danni dei casin\u00f2 di tutto il mondo e spedito a Beirut a lavorare in un casin\u00f2 del posto.\nQui viene contattato dall'organizzazione criminale per barare alla roulette, in modo da far vincere cospicue somme di danaro a delle persone ingaggiate per puntare a dei numeri prestabiliti: la roulette truccata far\u00e0 uscire sempre quei pochi numeri stabiliti. Miller, coinvolto sentimentalmente dalle bella Laura, non contento di aver svolto il proprio compito per il quale \u00e8 stato pagato, vuole vederci chiaro e indaga a fondo, dal momento che \u00e8 stato anche fatto oggetto di un attentato cos\u00ec da eliminarlo una volta terminato il proprio ruolo.\nSeguendo un'intuizione porta cos\u00ec alla fine la polizia a incastrare il capo dell'organizzazione: la signora Brown, un'apparentemente innocua turista americana che si finge distratta e sconclusionata per portare a compimento i propri piani criminali."}
{"id": "527647", "revid": "1522738", "url": "https://it.wikipedia.org/wiki?curid=527647", "title": "Joe Swanson", "text": ""}
{"id": "527648", "revid": "1564499", "url": "https://it.wikipedia.org/wiki?curid=527648", "title": "Scale di carestia", "text": "Le scale di carestia sono dei metodi per misurare il livelli di disponibilit\u00e0 del cibo, da situazioni nelle quali un'intera popolazione ha cibo adeguato ad una vera e propria carestia.\nLa parola \"carestia\" ha connotazioni altamente emotive e politiche e c'\u00e8 stata una prolungata discussione tra le agenzie internazionali di assistenza che offrono aiuto per la nutrizione sulla sua esatta definizione. Ad esempio nel 1998, sebbene fosse in corso una grave carestia nel Sudan del Sud, una spropositata quantit\u00e0 di aiuti in cibo and\u00f2 in favore delle vittime della Guerra del Kosovo. Questa ambiguit\u00e0 nell'identificare se una carestia sia o non sia in corso, e la mancanza di criteri condivisi per differenziare diversi livelli di scarsit\u00e0 di cibo, ha creato un nuovo interesse nell'offrire definizioni precise. Differenti livelli di scarsit\u00e0 richiedono differenti tipi di risposte, e diversi metodi per misurare le carestie sono stati proposti per aiutare le agenzie a determinare la linea di condotta pi\u00f9 appropriata.\nMetodo di misura.\nUna difficolt\u00e0 che vi \u00e8 stata in tutti i tentativi di definizione \u00e8 legata alla differenza tra il vedere la carestia come un evento e il vederla come un processo. Nel primo caso, la carestia \u00e8 definita approssimativamente come l'evento nel quale molte persone muoiono d'inedia in una localit\u00e0 o in una regione. Nel secondo, la carestia \u00e8 un processo che cronologicamente ha origine con una o pi\u00f9 distruzioni che gradualmente conducono a una mortalit\u00e0 diffusa. Tuttavia queste definizioni generali sono poco utili per chi deve pianificare aiuti, in quanto termini come \"regione\", \"diffusa\", ecc. sono non definiti.\nUno dei primi metodi di misura furono i Codici della Carestia indiana, sviluppati dal colonialismo britannico negli anni 1880. I Codici definivano tre livelli di scarsit\u00e0 di cibo: prossimo alla scarsit\u00e0, scarsit\u00e0 e carestia. \"Scarsit\u00e0\" era definito come tre anni consecutivi di raccolti magri, con produttivit\u00e0 del raccolto ridotta da met\u00e0 a un terzo del normale, che coinvolgeva una vasta parte della popolazione. \"Carestia\" inoltre includeva un incremento del prezzo del cibo oltre il 140% di quello normale, spostamenti di persone alla ricerca di sostentamento, e mortalit\u00e0 diffusa. Il codice del cibo del Punjab affermava che \"L'imminenza della morte \u00e8 l'unico criterio per dichiarare una carestia\". Implicito ai Codici era l'assunto che la carestia fosse un evento, non un processo.\nLa premessa basilare dei Codici della Carestia indiana form\u00f2 la base di numerosi successivi sistemi di allarme precoce. Uno dei pi\u00f9 efficaci \u00e8 il sistema di allarme precoce del distretto Turkano del Kenya settentrionale, i cui indicatori includono: livelli di pioggia, prezzo di mercato dei cereali, stato del bestiame, condizioni e previsioni tendenziali sullo stato dei pascoli, progetti per la distribuzione di cibo in cambio di lavoro. Il sistema identifica tre livelli di crisi: \"allarme\", \"allerta\" ed \"emergenza\", ciascuno dei quali \u00e8 collegato ad una risposta pianificata per mitigare la crisi e prevenire il peggioramento della situazione.\nLe organizzazioni internazionali, nel rispondere a recenti crisi, hanno creato delle misure \"ad hoc\". Nel 2002 il Fondo Mondiale per la Nutrizione ha creato un numero di \"indicatori di pre-carestia\" per l'Etiopia e li ha combinati con misure dei livelli di nutrizione per creare delle raccomandazioni. La \"Food Security Assesment Unit\" (FSAU) ha disegnato un sistema per la Somalia con quattro livelli: \"nessuna allerta\" (vicino alla normalit\u00e0), \"allerta\" (richiede attenzione da vicino), \"sussistenza in crisi\" (le strutture sociali basilari in pericolo) ed \"emergenza umanitaria\" (le minacce e la mortalit\u00e0 diffusa richiedono immediata assistenza umanitaria).\nStrategie di sussistenza.\n. I vecchi modelli si concentravano semplicemente sulla mortalit\u00e0 delle vittime delle carestie. Man mano le agenzie si sono rese conto che i mezzi di sussistenza sono i primi ad essere minacciati.\nPrecedentemente le carestie erano percepite come una minaccia agli individui, anche grandi numeri di individui. Inerente al punto di vista delle strategie di sussistenza \u00e8 il concetto che la carestia sia un problema sociale. Le popolazioni colpite da crescente mancanza di cibo tenteranno di far fronte attraverso strutture di mercato (per esempio vendendo i loro averi per procurarsi da mangiare) e attraverso le strutture di supporto della comunit\u00e0 e della famiglia. \u00c8 soltanto quando tali strutture sociali collassano, sotto la minaccia che gli individui devono far fronte alla malnutrizione e all'inedia, che sono state comunemente viste come \"carestia\".\nDurante gli anni ottanta e novanta hanno ricevuto molta attenzione gli studi sul processo mediante il quale la popolazione si adatta alla penuria di cibo mentre la sua disponibilit\u00e0 peggiora. Sono stati identificati quattro stadi:\nLivelli di nutrizione.\nVari metodi di misura della nutrizione sono stati proposti come per i livelli di scarsit\u00e0 di cibo. Il \"Refugee Nutrition Information System\" delle Nazioni Unite elenca un certo numero di punti di riferimento:\nL'uso di questi punti di riferimento \u00e8 controverso. Alcuni sostengono che un numero di morti pari a uno ogni diecimila al giorno sia gi\u00e0 un'emergenza in piena regola. Altri fanno notare che, mentre molti indicatori sono focalizzati sui bambini, i genitori spesso si riducono il cibo per favorire la prole. La malnutrizione infantile potrebbe essere cos\u00ec un indicatore di tendenza che indica livelli al di sotto dell'emergenza anche quando la situazione degli adulti potrebbe aver raggiunto il livello di crisi. Si fa inoltre notare che la malnutrizione spesso non \u00e8 direttamente collegata alla disponibilit\u00e0 di cibo; la malnutrizione \u00e8 spesso il risultato di malattie o di scarse cure, anche quando il cibo \u00e8 disponibile in modo adeguato.\nScale combinate di intensit\u00e0 e magnitudo.\nIn un scritto pubblicato nel 2004, Paul Howe e Stephen Devereux, entrambi dello \"Institute of Development Studies\" dell'Universit\u00e0 del Sussex, esprimono delle misure della carestia in scale sia per l'\"\"intensit\u00e0\" che per la \"magnitudo\"\", incorporando molti degli sviluppi delle decadi pi\u00f9 recenti.\nLa \"scala di intensit\u00e0\" \u00e8:\nLa \"scala di magnitudo\" \u00e8:\nUsando questa classificazione, ciascuna carestia potrebbe ricevere una designazione di \"magnitudo\", ma i luoghi all'interno di una regione colpita sarebbero classificati con \"intensit\u00e0\" variabile. La carestia del 1998 nel Sudan del Sud sarebbe stata classificata con una \"magnitudo\" C (Carestia maggiore), con un'\"intensit\u00e0\" di 5 (Carestia estrema) nel villaggio di Ajiep e con un'\"intensit\u00e0\" 3 (Carestia) nella citt\u00e0 di Rumbek. A paragone, la carestia etiope del 2000 nel distretto di Gode sarebbe stata classificata con una \"magnitudo\" B (Carestia moderata), ed avrebbe pertanto richiesto proporzionalmente meno delle, limitate, risorse a disposizione per soccorrere le vittime delle carestie.\nSebbene ciascuna organizzazione che lavora nel campo collegato alle carestie abbia la sua personale interpretazione operativa degli indicatori specifici, la classificazione Howe-Devereaux \u00e8 stata ampiamente adottata ed \u00e8 uno strumento comune mediante il quale allarmi ed aiuti in caso di carestia possono essere discussi in tutto il mondo, in particolare nell'uso della scala d'intensit\u00e0. Ci\u00f2 ha portato le organizzazioni come il Fondo Mondiale per la Nutrizione a evitare di riferirsi alla crisi nigeriana del 2005 come ad una carestia, in quanto gli indicatori non sono mai peggiorati al punto da arrivare al livello 3 (Carestia)."}
{"id": "527649", "revid": "767487", "url": "https://it.wikipedia.org/wiki?curid=527649", "title": "Kaoru Niikura", "text": "\u00c8 il maggior compositore delle musiche del gruppo, nel quale ricopre il ruolo di chitarrista principale, occupandosi di quasi tutti gli assoli. Inoltre \u00e8 a lui che si deve la continua evoluzione nello stile dei Dir en grey.\nPrima di suonare nei Dir en Grey, Kaoru milit\u00f2 nelle band CHARM e La:Sadies."}
{"id": "527651", "revid": "767487", "url": "https://it.wikipedia.org/wiki?curid=527651", "title": "Revolver (film 1973)", "text": "Revolver \u00e8 un film del 1973 diretto da Sergio Sollima.\nTrama.\nVito Cipriani \u00e8 il vice-direttore di un penitenziario di Milano, in cui \u00e8 detenuto Milo Ruiz, un criminale di poco conto. La moglie di Vito, Anna, viene rapita da una banda che richiede, in cambio della sua liberazione, il rilascio in libert\u00e0 di Milo. Non sapendo cosa fare, il vicedirettore decide di aiutarlo ad evadere e si mette con lui alla ricerca della moglie. Ben presto, tuttavia, si rende conto di essere una pedina di un gioco molto pi\u00f9 grande, che coinvolge grossi interessi politici e comprende che la vicenda \u00e8 connessa ad un attentato nei confronti di un imprenditore del petrolio. Decide cos\u00ec, inevitabilmente, di solidarizzare con Milo per riuscire a ritrovare la moglie e tentare di smascherare questi intrighi.\nColonna sonora.\nComposta ed arrangiata da Ennio Morricone, diretta da Bruno Nicolai \u00e8 stata pubblicata su vinile nello stesso anno dalla casa discografica EMI General Music.\nPartecipano all'incisione alcuni dei musicisti abituali di Morricone:\nDistribuzione.\nDistribuito nei cinema italiani il 27 settembre 1973, \"Revolver\" ha incassato complessivamente 477.374.000 lire dell'epoca."}
{"id": "527652", "revid": "767487", "url": "https://it.wikipedia.org/wiki?curid=527652", "title": "Risorse umane (film)", "text": "Risorse umane (\"Resources humaines\") \u00e8 un film del 1999 diretto da Laurent Cantet.\nTrama.\nIl giovane laureato Franck, ritorna alla sua citt\u00e0 natale in Normandia per fare uno stage manageriale nel reparto risorse umane della fabbrica in cui il padre lavora come saldatore da 30 anni. In un primo tempo egli \u00e8 lodato, sia dagli amici che dai parenti, per lo strappo sociale che \u00e8 riuscito a fare, passando da figlio di operaio a \"colletto bianco\", ma molto presto nascono invidie e rivalit\u00e0.\nFranck stringe amicizia con Alain, un lavoratore nero a cui suo padre ha insegnato il lavoro, ma questo legame viene osteggiato dai \"colletti bianchi\".\nFranck si rende ben presto conto che il suo capo intende utilizzare la legge sulla riforma delle 35 ore lavorative settimanali per giustificare il ridimensionamento della forza lavoro della fabbrica, e fra i nomi che dovranno saltare figura anche quello del padre del ragazzo. Questo porter\u00e0 a un confronto tra il tirocinante e la gestione, tra i lavoratori e i proprietari e, in definitiva, tra padre e figlio."}
{"id": "527653", "revid": "6923", "url": "https://it.wikipedia.org/wiki?curid=527653", "title": "Johann Jakob Balmer", "text": "Biografia.\nStudi\u00f2 matematica e architettura a Karlsruhe e a Berlino, conseguendo il dottorato a Basilea nel 1849 con una tesi sulle cicloidi. Dal 1850 fu insegnante di matematica nella scuola secondaria femminile di Basilea e dal 1865 al 1890 libero docente di geometria all'Universit\u00e0 di Basilea. Tenne anche corsi sugli antichi templi di Gerusalemme, in particolare sull'interpretazione numerica delle simmetrie architettoniche.\nNel 1865 nacque il suo primo figlio, Wilhelm, che diventer\u00e0 pittore. Nel 1868 spos\u00f2 Christine Pauline Rinck. La coppia ebbe in tutto sei figli. Nel 1885 ricav\u00f2, sulla base di dati spettroscopici sperimentali forniti dal fisico svedese Anders Jonas \u00c5ngstr\u00f6m, la formula empirica che descrive la serie spettrale che porta il suo nome.\nFormula di Balmer e serie di Balmer.\nStudiando le regolarit\u00e0 negli spettri a righe degli atomi, Balmer scopr\u00ec che le lunghezze d'onda nella parte visibile all'occhio umano (intervallo compreso fra 400 e 700 nm) dello spettro dell'idrogeno potevano essere rappresentate con grande precisione da una formula empirica che le correlava a dei numeri interi:\ndove\nL'insieme delle righe spettroscopiche ottenibili con la formula di Balmer prende il nome di serie di Balmer.\nSostituendo \"m\" = 3 nella formula si ottiene la lunghezza d'onda della riga rossa (\u03bb = 656 nm), per \"m\" = 4 della riga verde (\u03bb = 583 nm), per \"m\" = 5 della riga blu (\u03bb = 434 nm) e per \"m\" = 6 della riga viola (\u03bb = 410 nm). \nCon sostituzioni successive si ottengono lunghezze d'onda proprie dei raggi UV, non osservarvabili ad occhio nudo. Basandosi sulla sua formula, Balmer predisse l'esistenza di una riga spettroscopica per \"m\" = 7. Venne poi a sapere che \u00c5ngstr\u00f6m aveva in effetti da poco osservato tale riga (\u03bb = 397 nm).\nLa formula di Balmer mostra che la lunghezza d'onda, la frequenza e quindi anche l'energia dei fotoni emessi dall'idrogeno sono quantizzate, cio\u00e8 non continue. La ragione della quantizzazione delle righe spettrali e il motivo per cui tale formula empirica riproduce con grande accuratezza le lunghezze d'onda della serie di Balmer non verranno compresi fino al 1913, anno in cui Niels Bohr pubblicher\u00e0 il suo modello atomico quantizzato.\nSviluppi successivi.\nFormula di Rydberg.\nNel 1888 il fisico Johannes Rydberg generalizz\u00f2, con la formula di Rydberg, la formula di Balmer per tutte le transizioni dell'idrogeno (non solo la serie di Balmer nello spettro visibile, ma anche la serie di Lyman nell'ultravioletto e quelle di Paschen, Brackett, Pfund e Humphreys nell'infrarosso):\ncon \nI due termini, la cui differenza d\u00e0 una riga spettrale, rappresentano i livelli energetici atomici della transizione.\nPer \"n\" = 2 si ritrova la serie di Balmer:\ncon: \nFormula di Rydberg-Ritz.\nNel 1908 il fisico Walther Ritz generalizz\u00f2, tramite la formula di formula di Rydberg-Ritz, la formula di Rydberg per elementi diversi dall'idrogeno:\ncon:\nOgni elemento chimico ha la propria costante di Rydberg formula_5. Per tutti gli atomi idrogenoidi (ossia quelli con un solo elettrone sull'orbita pi\u00f9 esterna), formula_7 pu\u00f2 essere derivato dalla costante di Rydberg \"all'infinito\" (per un nucleo infinitamente pesante), come segue:\ndove:\nLa costante di Rydberg \"all'infinito\" (CODATA, 2014) vale\ndove:"}
{"id": "527658", "revid": "212348", "url": "https://it.wikipedia.org/wiki?curid=527658", "title": "Ocampa", "text": ""}
{"id": "527661", "revid": "767487", "url": "https://it.wikipedia.org/wiki?curid=527661", "title": "Codici della Carestia indiana", "text": "I Codici della Carestia indiana furono uno dei primi metodi di misurazione della disponibilit\u00e0 di cibo per identificare una carestia; furono sviluppati dal colonialismo britannico negli anni 1880. I Codici definivano tre livelli di scarsit\u00e0 di cibo: prossimo alla scarsit\u00e0, scarsit\u00e0 e carestia. \"Scarsit\u00e0\" era definito come tre anni consecutivi di raccolti magri, con produttivit\u00e0 del raccolto ridotta da met\u00e0 a un terzo del normale, che coinvolgeva una vasta parte della popolazione. \"Carestia\" inoltre includeva un incremento del prezzo del cibo oltre il 140% del \"normale\", spostamenti di persone alla ricerca di sostentamento, e mortalit\u00e0 diffusa."}
{"id": "527665", "revid": "438678", "url": "https://it.wikipedia.org/wiki?curid=527665", "title": "Rossini (film 1942)", "text": "Rossini \u00e8 un film del 1942 diretto da Mario Bonnard.\nProdotto dalla Compagnia Italiana Superfilm Nettunia \u00e8 stato girato negli stabilimenti Pisorno di Tirrenia e presentato anche con il titolo: \"Arte ed amori di Gioacchino Rossini\". Alla pellicola ha collaborato anche un giovanissimo Tonino Delli Colli come \"operatore primario\".\nTrama.\nLe vicende pubbliche e private del musicista Gioacchino Rossini. La pellicola \u00e8 una biografia accurata: i suoi primi successi, le divergenze con il suo impresario Domenico Barbaja a Napoli, dove in qualit\u00e0 di direttore musicale al Teatro San Carlo diviene un musicista acclamato, poi a Roma dove ha luogo la \"prima\" de \"Il barbiere di Siviglia\" e a Parigi con il \"Guglielmo Tell\", passando attraverso le sue vicende private come il matrimonio con Isabella Colbran.\nProduzione.\nIl film \u00e8 stato girato negli stabilimenti Pisorno di Tirrenia.\nDistribuzione.\nIl film venne distribuito nel circuito cinematografico italiano il 1\u00ba ottobre del 1942.\nCritica.\nDino Falconi su Il Popolo d'Italia del 10 gennaio 1943: \u00abSe c'\u00e8 una figura di musicista insigne che si presti ad essere il centro di uno spettacolo, questa \u00e8 Gioacchino Rossini. Ridente, piacente, vivido, scanzonato, trionfatore, Rossini \u00e8 il protagonista ideale di un'opera teatrale o cinematografica; e le sue musiche estrose, guizzanti, geniali, travolgenti sono il pi\u00f9 portentoso commento musicale che si possa desiderare. [...] Forse il Rossini di questo film non ha le caratteristiche del vero genio, ma \u00e8 pi\u00f9 che altro un genio addomesticato dall'aneddoto; forse c'\u00e8 un'eccessiva preoccupazione di fornire al protagonista dei pretesti musicali. Il fatto sta che questo film, per quanto vario, movimentato, pittoresco e fastoso, non interessa pienamente anche se non annoia mai e diverte quasi sempre. [...]\u00bb"}
{"id": "527669", "revid": "123760249", "url": "https://it.wikipedia.org/wiki?curid=527669", "title": "Giuseppe De Cristofaro", "text": "Dal 13 settembre 2019 fino al 9 gennaio 2020 \u00e8 stato sottosegretario al Ministero dell'istruzione, dell'universit\u00e0 e della ricerca nel Governo Conte II. Dal 10 gennaio 2020, in seguito allo scorporo dei due ministeri voluto dal Presidente del Consiglio Giuseppe Conte, \u00e8 sottosegretario del ministro Lucia Azzolina al Ministero dell'Istruzione. Il 9 agosto 2020 passa al Ministero dell'universit\u00e0 e della ricerca guidato dal ministro Gaetano Manfredi.\nBiografia.\nComincia il suo impegno politico da giovanissimo, nella Federazione Giovanile Comunista Italiana (FGCI), al Liceo Umberto I di Napoli. Successivamente, nel 1993 \u00e8 eletto rappresentante degli studenti nel consiglio di amministrazione dell'Universit\u00e0 degli Studi di Napoli Federico II, con la lista 'Sinistra universitaria'. \n\u00c8 stato coordinatore nazionale dei Giovani Comunisti, l'organizzazione giovanile del Partito della Rifondazione Comunista, dal 1997 al 2002, anno in cui \u00e8 tra i portavoce nazionali del Genoa Social Forum, la struttura che guida il movimento altermondialista contro il G8 di Genova.\nNel 2002 diventa Segretario della federazione di Napoli del PRC.\nAlle elezioni politiche del 2006 viene eletto deputato per Rifondazione Comunista, nella circoscrizione Campania 1; ricopre inoltre la carica di Segretario regionale del partito.\nAll'inizio del 2010 \u00e8 tra i fondatori, con Nichi Vendola, di Sinistra Ecologia Libert\u00e0, partito di cui \u00e8 stato Segretario regionale in Campania e segretario provinciale di Napoli.\nAlle elezioni politiche del 2013, quando viene eletto senatore, come capolista di Sinistra Ecologia Libert\u00e0 nella circoscrizione Campania, torna in Parlamento dopo 5 anni. In Senato ricopre gli incarichi di Vicepresidente della commissione Affari Esteri, membro dalla commissione Antimafia e della commissione Diritti Umani.\nVerso fine 2016, con lo scioglimento di SEL, confluisce in Sinistra Italiana (SI), di cui dopo il congresso fondativo del 19 febbraio 2017, diviene coordinatore della segreteria nazionale.\nAlle elezioni politiche del 4 marzo 2018 viene ricandidato al Senato, tra le liste di Liberi e Uguali nella circoscrizione Campania, ma non \u00e8 stato rieletto.\nIl 13 settembre 2019 \u00e8 nominato Sottosegretario di Stato del Ministero dell'Istruzione, dell'universit\u00e0 e della ricerca nel governo Conte II, in rappresentanza di Sinistra Italiana.\nVita privata.\nSposato, \u00e8 padre di due figli: Marco e Anna."}
{"id": "527671", "revid": "767487", "url": "https://it.wikipedia.org/wiki?curid=527671", "title": "Blixa Bargeld", "text": "Artista poliedrico, \u00e8 conosciuto principalmente per la sua attivit\u00e0 di musicista con gli Einst\u00fcrzende Neubauten e con Nick Cave and the Bad Seeds. Il suo nome d'arte \"Blixa\" viene da una marca di pennarelli tedesca, mentre \"Bargeld\" significa letteralmente denaro contante, con riferimento allo pseudonimo dell'artista Johannes Theodor Baargeld, esponente del movimento dadaista tedesco.\nBiografia.\nNel 1980 fonda gli Einst\u00fcrzende Neubauten, una delle band pi\u00f9 importanti e significative del movimento industrial, con i quali \u00e8 tuttora attivo. Tra il 1984 ed il 2003 \u00e8 stato chitarrista e cantante nei Bad Seeds, la band di supporto di Nick Cave. Dalla met\u00e0 degli anni novanta Bargeld si \u00e8 anche esibito come solista. Durante queste esibizioni viene solitamente coadiuvato dall'ingegnere del suono dei Neubauten, Boris Wilsdorf.\nNel 2007 ha dato inizio a un progetto di collaborazione con il musicista tedesco Alva Noto, indicato con l'acronimo ANBB.\nNel 2013 ha pubblicato il primo album in collaborazione con il musicista italiano Teho Teardo, intitolato \"Still Smiling\", a cui ha fatto seguito nel 2016 l'album \"Nerissimo\"."}
{"id": "527672", "revid": "1982", "url": "https://it.wikipedia.org/wiki?curid=527672", "title": "Gufidaun", "text": ""}
{"id": "527673", "revid": "599013", "url": "https://it.wikipedia.org/wiki?curid=527673", "title": "David Blu", "text": "Nato negli USA, per via della madre e della Legge del ritorno, ha anche il passaporto israeliano; \u00e8 di religione ebraica.\n\u00c8 alto 2,01\u00a0m e pesa 109\u00a0kg, gioca in posizione di ala.\nCarriera.\nProveniente da una famiglia dell\"'Upper Class\" californiana, Bluthenthal, dopo aver frequentato la University of Southern California, nel 2001 approda in Israele per giocare con il Maccabi Tel Aviv. Qui vinse l'Eurolega nel 2004 con un ruolo da protagonista nella finale.\nIn seguito tent\u00f2 l'avventura in NBA con i Sacramento Kings, ma senza successo. Nella stagione 2004-05 inizialmente gioca in Russia, con la Dinamo San Pietroburgo, (in quel momento allenato da David Blatt), a met\u00e0 stagione passa alla Benetton Basket sotto la guida di Ettore Messina, disputa le prime partite a ottimi livelli ma poi il rendimento cala e non guadagna la riconferma.\nNell'estate 2005 il mercato lo porta alla Virtus Bologna neopromossa, fortemente voluto dal coach Zare Markovski. A Bologna riveste il ruolo di leader del gruppo bianconero accumulando cifre notevoli (20,2 punti, 5 rimbalzi, 47,6% da due, 40,8% da tre, in 35,4 minuti di utilizzo) e per molte giornate \u00e8 il miglior marcatore del campionato. Nel girone di ritorno si infortuna e la Virtus fallisce l'obiettivo play-off.\nGli viene offerto un contratto da 300.000 dollari in due stagioni ma rinuncia all'ultimo momento per passare alla Fortitudo.\nNella stagione in corso David \u00e8 tornato a giocare nel Maccabi Tel-Aviv di Oded Katash.\nDopo un'annata in Francia al Le Mans Sarthe, Blu ritorna in Israele al Maccabi, che trasciner\u00e0 nel 2010-2011 alla Final Four di Eurolega a Barcellona, dove gli israeliani saranno sconfitti in finale dai greci del . \nDopo l'annata 2011-12, il cestista californiano decide di ritirarsi, ma dopo essersi reso conto quanto la pallacanestro sia importante per lui, decide di tornare a giocare nell'autunno 2013 al Maccabi. \nBlu vincer\u00e0 dunque nuovamente l'Eurolega con i gialli, sconfiggendo a Milano CSKA e . \nAl termine della stagione annuncia il ritiro: viene inserito nella gara interna contro il Panathinaikos nel 2015 nell'Hall of Fame del Maccabi.\nCarriera internazionale.\nPur avendo la cittadinanza, rifiut\u00f2 di giocare per la Nazionale israeliana agli Europei del 2005 e del 2007. Solo nell'estate del 2010 Bluthenthal accett\u00f2 di rappresentare Israele giocando la sua prima partita il 19 luglio 2010 contro il Portogallo.\nDavid Blu ha partecipato con la maglia di Israele ad Eurobasket 2011 in Lituania, totalizzando 12,8 punti a partita. \nIl cammino degli israeliani si ferma per\u00f2 al primo turno."}
{"id": "527674", "revid": "339392", "url": "https://it.wikipedia.org/wiki?curid=527674", "title": "Benetton basket", "text": ""}
{"id": "527675", "revid": "7336", "url": "https://it.wikipedia.org/wiki?curid=527675", "title": "Quality circle", "text": ""}
{"id": "527681", "revid": "124537948", "url": "https://it.wikipedia.org/wiki?curid=527681", "title": "Gudon", "text": "Gudon (\"Gufidaun\" in tedesco) \u00e8 una frazione di 500 abitanti del comune italiano di Chiusa (\"Klausen\") della Provincia autonoma di Bolzano. \nDista circa 3\u00a0km dalla sede comunale, unica frazione del comune a trovarsi sulla sinistra idrografica dell'Isarco. Si trova in Valle Isarco, su un altopiano a 730 m s.l.m.. Fu comune autonomo fino al 1929.\nToponimo.\nL'insediamento esisteva dal 948-957, quando col nome \"Cubidunes\" viene nominata in un documento del vescovo bavarese Lantpert di Frisinga. In seguito la localit\u00e0 \u00e8 attestata come \"Cuvedun\" nel 1250, come \"Guvidaun\" nel 1273 e come \"Gufidaun\" nel 1370.\nStoria.\nL'economia del paese \u00e8 basata essenzialmente sul turismo. Costruzioni storiche sono la chiesa parrocchiale, dedicata a San Martino e attestata dal 1280 (ted. \"St.-Martins-Kirche\"), nonch\u00e9 i manieri castel Summersberg (ted. \"Schloss Summersberg\") e castel Koburg (ted. \"Schloss Koburg\"), entrambi risalenti al medioevo.\nNotevole \u00e8 inoltre il palazzo medievale \"Hohenhaus\" (ted. \"Ansitz Hohenhaus\"), sede del giudizio patrimoniale dei conti Wolkenstein dal 1740 e completamente risanato nel 2002. Oggi \u00e8 sede di associazioni e della biblioteca locale."}
{"id": "527691", "revid": "767487", "url": "https://it.wikipedia.org/wiki?curid=527691", "title": "Barry Adamson", "text": " Ha suonato con i Visage, i Magazine, i Pan Sonic; \u00e8 stato tra i fondatori dei Bad Seeds, il gruppo di Nick Cave. Ha inoltre composto numerose colonne sonore e pubblicato vari album solisti."}
{"id": "527700", "revid": "767487", "url": "https://it.wikipedia.org/wiki?curid=527700", "title": "Mick Harvey", "text": "Biografia.\nMichael John Harvey nacque a Rochester, in Australia, da cui si trasfer\u00ec a Melbourne. A scuola conobbe il cantante Nick Cave con cui fond\u00f2 i The Boys Next Door, che cambiarono nome in The Birthday Party nel 1980.\nIn seguito allo scioglimento dei The Birthday Party, si aggiunse alla nuova band di Nick Cave, i Nick Cave and the Bad Seeds, con cui rimase fino al 2008. Il suo ruolo all'interno dei The Bad Seeds fu di primaria importanza, in quanto Harvey, oltre ad essere polistrumentista, ha anche spesso curato gli arrangiamenti dei brani.\nContemporaneamente all'attivit\u00e0 con Cave, suon\u00f2 nei Crime and the City Solution, oltre ad aver avviato la carriera da solista.\nInsieme a Cave, inoltre, ha collaborato alla scrittura di diverse colonne sonore per il cinema.\nHa collaborato negli anni con molti artisti, tra cui PJ Harvey, Lydia Lunch e Scott Walker.\nL'11 giugno 2013 ha pubblicato il suo sesto album da solista \"Four (Acts of Love)\", uscito per la Mute Records."}
{"id": "527702", "revid": "767487", "url": "https://it.wikipedia.org/wiki?curid=527702", "title": "Antonio de Lara", "text": "Come tutti gli altri umoristi della cosiddetta \"altra generazione del 27\" (Jos\u00e9 L\u00f3pez Rubio, Enrique Jardiel Poncela e Miguel Mihura), fu fortemente influenzato da Ram\u00f3n G\u00f3mez de la Serna.\nNel 1919 presenta la rivista teatrale \"Sue\u00f1o del opio\" scritta da lui, da Jos\u00e9 de Zamora e da Tom\u00e1s Pellicer, con un'impostazione decisamente avanguardista: \"Un lavoro teatrale assurdo, con l'unico scopo di esporre 70 abiti assolutamente originali, contestualizzati in uno scenario arbitrario, ed accompagnati da una musica deliziosamente frivola\".\nCollabor\u00f2 con numerose riviste illustrate e fu caricaturista di \"El Liberal\". Fond\u00f2 il settimanale umoristico \"Guti\u00e9rrez\". Nella Parigi degli anni venti strinse amicizia con Luis Bu\u00f1uel.\nTra le copertine da lui create si distinguono quella di \"Bazar\" (1928) di Samuel Ros e quella di \"El muerto, su adulterio y la iron\u00eda\"\" di Antoniorrobles (1929). Lavor\u00f2 per un periodo a Hollywood (1930-31) come scenografo.\nDurante la Guerra Civile Spagnola, fonda insieme a Miguel Mihura nella San Sebasti\u00e1n franchista, il settimanale umoristico \"La Ametralladora\", e successivamente, nella Madrid del\ndopoguerra, pubblic\u00f2 la rivista \"La Codorniz\" che riscosse una immensa popolarit\u00e0. Nel 1949 pubblic\u00f2 la sua \"Automentirobiograf\u00eda\", illustrata con \"monotonerias\"."}
{"id": "527707", "revid": "1456895", "url": "https://it.wikipedia.org/wiki?curid=527707", "title": "L'ultimo combattimento di Chen", "text": "L'ultimo combattimento di Chen (in cinese: , \"Sei5 Mong4 Jau4 Hei3\", , ) \u00e8 un film hongkongese di arti marziali, filmato tra agosto e ottobre 1972. Il film, che \u00e8 stato diretto, sceneggiato, prodotto e interpretato dal celebre Bruce Lee, viene ricordato per essere l'ultimo progetto cinematografico dell'attore hongkongese in quanto lo stesso mor\u00ec durante la realizzazione del film.\nTrama.\nIl campione di kung-fu Billy Lo \u00e8 ormai un affermato attore cinematografico che per\u00f2, come la fidanzata e attrice statunitense Ann Morris, \u00e8 minacciato dal racket delle estorsioni che si nasconde dietro ad un sindacato. Consigliato dall'amico giornalista Jim Marshall di non piegarsi ai ricatti del dottor Land, viene colpito, con l'intento di ucciderlo, da un sicario. La vittima si finge morta e dopo essersi ristabilita con nuovi connotati d\u00e0 inizio alla sua vendetta contro l'organizzazione criminale.\nProgetto.\nNel 1972 Bruce Lee \u00e8 all'apice del successo cinematografico in tutta l'Asia. Ha 3 film di successo all'attivo, di cui uno da regista. Forte quindi di questa fama, vuol realizzare un film molto personale del quale intende curare ogni aspetto (come gi\u00e0 avvenuto per il suo terzo film, di cui \u00e8 stato anche co-produttore con la sua Concord Production), ma la lavorazione viene interrotta quando la Warner Brothers gli propone il film che lo lancer\u00e0 sul mercato statunitense (\"I 3 dell'Operazione Drago\"), diretto da Robert Clouse.\nFinito quel film, Lee vorrebbe tornare a lavorare sul suo progetto, \"The Game of Death\" (in cinese: ), dietro i cui combattimenti (tutti coreografati dallo stesso Lee prima dell'interruzione suddetta) si cela una forte componente filosofica. Il protagonista, infatti, si vede rapiti i propri familiari per costringerlo ad affrontare degli avversari sempre pi\u00f9 forti all'interno di una pagoda dove \u00e8 custodito un misterioso tesoro che fa gola ai mafiosi coreani. Salire i vari piani corrisponder\u00e0 ad un'ascesa spirituale per la quale il protagonista dovr\u00e0 lottare pi\u00f9 con se stesso che contro i suoi nemici. Lee vuole portare sullo schermo la sua concezione filosofica delle arti marziali, cio\u00e8 che non ci si deve fossilizzare in schemi fissi ma essere flessibili e mutevoli. Mentre i nemici sono fermi nelle loro conoscenze marziali, il protagonista \u00e8 flessibile e sar\u00e0 quindi in grado di affrontarli tutti. La prima inquadratura che Lee ha in mente \u00e8 quella di una foresta colpita da una tempesta di neve. Alla fine della tormenta gli alberi pi\u00f9 rigidi si sono spezzati sotto il peso della neve, mentre quelli pi\u00f9 flessibili e pieghevoli sono sopravvissuti e quando la neve si scioglie tornano dritti. A riprova dell'idea di Lee che l'adattabilit\u00e0 favorisce la sopravvivenza, in obbedienza all'antica massima filosofica orientale secondo la quale \"La lingua \u00e8 soffice e si mantiene, i denti sono duri e cadono\".\nLee sceglie l'ambientazione (il tempio buddhista di Beopjusa, in Corea del Sud, famoso per la sua statua bronzea del Buddha alta 33 metri e visibile come \"location\" in altri film di arti marziali girati successivamente), ma le scene che fa in tempo a girare sono negli studi della Golden Harvest ad Hong Kong, nella vera pagoda non metter\u00e0 mai piede poich\u00e9 morir\u00e0 cinque giorni prima di recarvisi; sceglie gli attori (il collega James Tien, il karateka Cheh Yueh, che morir\u00e0 nel 1976 similmente a Bruce, e che aveva gi\u00e0 interpretato ruoli secondari in numerosi film come \"Il braccio violento del Kung-Fu/The Good &amp; the Bad\", nel 1972; gli amici Dan Inosanto, esperto di arti marziali filippine, suo allievo ma anche suo insegnante di nunchaku, Ji Han Jae, cintura d'oro di hapkido coreano, l'attore coreano Hwang In-shik,Taky Kimura (un altro dei suoi primi allievi) e Kareem Abdul-Jabbar, campione di basket e suo allievo), e scrive in 12 pagine la sceneggiatura. Decide anche l'ordine delle discipline dei vari piani: Wing chun, Mantis, Escrima, Tae Kwon Do, Hapkido e per finire, Jeet Kune Do.\nComincia le riprese, lunghe ed estenuanti in quanto Lee eccede spesso nel perfezionismo, e piuttosto che fare un altro film alla maniera di Hong Kong preferisce farne uno alla propria maniera. Sfortunatamente, Lee riesce a girare solo 36 minuti e 40 secondi: il 20 luglio 1973 Bruce Lee muore, ed il progetto sembra destinato ad essere dimenticato, anche per via della strana aria di malasorte che ammanta la sua figura in seguito alla sua fine mai del tutto chiarita.\nRealizzazione.\nNel 1977, a quattro anni dalla morte di Lee, la richiesta per i film di arti marziali \u00e8 quasi scemata del tutto, ma la fame del pubblico verso Bruce Lee sopravvive alle mode. La casa distributrice Golden Harvest, che detiene i diritti dei film di Bruce Lee, decide cos\u00ec di riutilizzare parte del materiale girato, anche se incompiuto. Si assicura la partnership della Columbia per la distribuzione USA e parte con le riprese del film.\nChiama il regista statunitense Robert Clouse, che gi\u00e0 aveva lavorato con Lee in \"I tre dell'Operazione Drago\",e gli chiede di dirigere un film basato su una sceneggiatura ricostruita appositamente intorno ai pochi minuti di materiale utilizzabile girato da Lee in vita. A scriverla \u00e8 lo stesso Clouse con lo pseudonimo di Jan Spears. Per i combattimenti viene chiamato un noto maestro d'armi che nello stesso periodo si sta affermando come attore in Asia: Sammo Hung Kam-Bo. Questi porta con s\u00e9 i suoi stuntman di comprovata qualit\u00e0 (Yuen Biao, Yuen Wah, Mars, ecc.) e coreografa i combattimenti del film (partecipandovi anche in uno di persona, nel ruolo dell'avversario del karateka americano Karl Miller sul ring).\nNasce cos\u00ec il film \"Game of Death\", che usa in modo improprio il titolo che Lee aveva dato al proprio progetto. In Italia viene chiamato \"L'ultimo combattimento di Chen\", riferendosi al nome del protagonista di \"Dalla Cina con furore\" e dei successivi, come distribuzione, \"Il furore della Cina colpisce ancora\" e \"L'urlo di Chen terrorizza anche l'occidente\" (nei quali i personaggi di Lee erano ribattezzati Chen in seguito al successo appunto di \"Dalla Cina con furore\").\nA film finito, la scrematura di Clouse riduce e riadatta le registrazioni originali di Lee a soli 11 minuti e 39 secondi, tagliando cio\u00e8 le inquadrature e le sequenze in cui Lee non \u00e8 solo ma assieme a due partner (James Tien e Cheh Yueh), mentre nella versione attuale egli combatte da solo nella pagoda. In tutto il resto della pellicola si alternano tre sosia (il coreano Kim Tai Jong, noto anche come Tong Lung, Yuen Biao e il cinese Chen Yao Po) poich\u00e9 era impossibile trovarne uno solo che avesse tutte le qualit\u00e0 atletico\u2013artistiche di Lee; si usano fotogrammi dei vecchi film, ritoccati e nuovamente doppiati, come nel secondo e terzo gongfu; si mettono in atto vari trucchi visivi per far finta che Lee abbia veramente partecipato alle riprese.\nIl budget dell'operazione di recupero del film fu colossale per il cinema di Hong Kong: due milioni di dollari.\nRiscoperta.\nNegli anni si era persa memoria delle registrazioni originali di Bruce Lee e si credeva che ormai rimanessero solo quei pochi minuti inseriti nel film di Robert Clouse; pochi altri, al contrario, supponevano per\u00f2 che esistessero ancora le pellicole originali.\nNel 1994 Linda Lee Cadwell (vedova di Bruce) chiede al giornalista e documentarista John Little di aiutarla a sistemare alcuni materiali originali di Lee nel suo ripostiglio di Boise, nell'Idaho. Qui Little dice di aver fatto una scoperta incredibile: in un cassetto trova alcuni appunti della \"scaletta\" originale scritta da Lee, con relative note per inquadrature e coreografie. La sceneggiatura non esiste. In realt\u00e0 sembra che sia stata Linda a dare il materiale a Little che vola ad Hong Kong ed insieme al giornalista britannico Bey Logan comincia a setacciare i vecchi magazzini della casa produttrice Golden Harvest.\nPassano sei anni e la ricerca ha successo: le pellicole originali, girate da Lee pochi mesi prima di morire, sono ritrovate. Anche qui secondo quanto detto da Little mentre altri studiosi di Lee sostengono che il materiale girava da tempo ma nessuno lo voleva. Fu offerto anche a Fred Weintraub, coproduttore di Enter the Dragon.\nNel 2000 John Little realizza il documentario \"Bruce Lee - La leggenda\" (\"Bruce Lee: A Warrior's Journey\"), dove per la prima volta dal 1972 vengono riproposti in versione integrale i 36 minuti e 40 secondi di registrazioni originali di Lee, insieme ad interviste dei protagonisti dell'epoca; circa due minuti che introducevano queste scene sono andati persi nella catena di montaggio e non ancora ritrovati. \nInoltre nei contenuti speciali del DVD del documentario \u00e8 inserito il cortometraggio \"La storia\" girato da John Little in Corea del Sud basato sulla trama originale di \"The Game of Death\" e dove vengono prodotte le parti non girate del film originale secondo le indicazioni di Lee. E ci\u00f2 pone il cortometraggio come prequel e sequel di \"Game of Death Redux\". \nLa ricerca iniziata nell'autunno del 1994 durante una raccolta di volumi tratti dagli scritti di Lee vengono ritrovate le sceneggiature originali con i suoi appunti e le coreografie. Gli appunti confermano ci\u00f2 che molti sospettavano ossia che Lee aveva girato molto pi\u00f9 materiale di quanto fosse stato visto fino a quel momento. Tra i suoi appunti riguardanti le coreografie emerge un'altra sorpresa, un manoscritto di dodici pagine che contiene la sinopsi del film con tutti i disegni dei combattimenti e una selezione dei dialoghi. Nel cortometraggio \"La Storia\", riproducendosi solamente le 12 pagine della sinopsi ritrovate da John Little che seppur abbia ricevuto molti elogi per avere riprodotto fedelmente quanto da lui ritrovato, ebbe anche molte critiche per avere trascurato altri dettagli del film incompiuto, al di fuori della sinopsi ritrovata, colmando con la sua fantasia i buchi degli appunti.\nProduzione.\nLa produzione del film, le cui scene furono girate nel 1972, \u00e8 della Concord Production Inc.; il materiale aggiuntivo, dopo la morte di Bruce Lee, fu prodotto dalla Golden Harvest. Bruce Lee, essendo il responsabile della parte creativa della Concord Production Inc. (Raymond Chow si occup\u00f2 della parte amministrativa), oltre a scrivere la sceneggiatura del film ne cur\u00f2 la regia, la scenografia, la coreografia, la fotografia e le luci, oltre che interpretarne il ruolo principale. Voleva creare un film d'impronta filosofica sulle arti marziali. Tuttavia la lavorazione s'interruppe nell'ottobre 1972 quando cominci\u00f2 a lavorare sulle riprese del film seguente, \"I 3 dell'Operazione Drago\" (girato poi tra gennaio e aprile 1973), ripromettendosi di riprendere il film autoprodotto nel settembre 1973; non visse abbastanza per poterlo terminare. Nell'autunno del 1978 la Golden Harvest riscrisse completamente il film e trascurando le intenzioni originarie di Lee fu completato con una controfigura e talvolta addirittura con un ritaglio di cartone raffigurante la sua immagine. Egli appare realmente sullo schermo per soli dodici minuti, un tempo molto ridotto rispetto alla totalit\u00e0 del film, tanto che molti critici cinematografici non lo considerano neppure un suo film; nel resto, prodotto dalla Golden Harvest, infatti non compare affatto l'autentico Bruce Lee. Solo alla riscoperta del materiale inedito, poi pubblicato nel documentario Bruce Lee - La leggenda seguendo le indicazioni dello stesso Lee, \u00e8 possibile finalmente assistere alle azioni sceniche compiute dalla sua figura reale. Il materiale inedito, dopo, \u00e8 stato anche inserito, senza i tagli predisposti da Lee, in un altro documentario \"Bruce Lee in G.O.D \u6b7b\u4ea1\u7684\u904a\u622f\" (2000) insieme ad intervista e un cortometraggio che racconta il dietro le quinte del film incompiuto. Questo documentario giapponese non \u00e8 uscito in Italia, negli U.S.A. \u00e8 stato distribuito nel 2003.\nIl duello nello spogliatoio fu girato, nel ruolo di Billy Lo/Bruce Lee, dallo stuntman Yuen Biao, amico d'infanzia di Jackie Chan e Sammo Hung e negli anni '80 famosa star delle commedie d'azione assieme a loro.\nBench\u00e9 elencato nei credits di alcune versioni, l'attore e marzialista Casanova Wong (Ca Sa Fa) non si vede; la sua scena di lotta con Billy Lo nella serra, qui tagliata al montaggio, verr\u00e0 riciclata nel sequel apocrifo L'ultima sfida di Bruce Lee. \u00c8 comunque una scena con il sosia di Lee.\nL'attore Kim Tai Chung, una delle tre controfigure di Lee selezionate da Sammo Hung per completare questo film, sar\u00e0 protagonista un paio di anni dopo del sopra citato sequel apocrifo.\nDistribuzione.\nIl film venne distribuito nel 1978 dalla Golden Harvest ad Hong Kong e dalla Columbia in USA, ottenendo un buon successo ovunque. In Italia, distribuito dalla Titanus senza molta promozione n\u00e9 convinzione il 25 agosto 1978, cio\u00e8 nella stagione morta della chiusura estiva delle sale, il film ottiene comunque un sorprendente esito catalizzando nelle sale oltre 119.000 spettatori ed arrivando al secondo posto della top-ten della stagione estiva.\nIl film usc\u00ec a Hong Kong con un finale pi\u00f9 lungo (Billy e la sua donna vanno via sul traghetto salutati da Gig Young), tagliato nella versione occidentale, e con titoli di testa e di coda diversi.\nIn Italia il film fu secondo negli incassi del periodo in cui usc\u00ec, nel 1979, e fu visto da oltre centosedicimila spettatori nelle sole prime-visioni.\nA Hong Kong fu tra i primi cinque incassi con circa tre milioni e mezzo di dollari, pi\u00f9 o meno quanto aveva incassato nel 1973 I tre dell'operazione drago.\nColonna sonora.\nLe musiche del film, composte da John Barry, sono raccolte nelle 17 tracce seguenti:\nGame of Death Redux.\nNel 2019 il produttore \"Alan Canvan\" ha montato \"Game of Death Redux\", la modifica utilizza solo filmati girati durante la produzione originale di \"The Game of Death\" nel 1972. Distribuito come un film speciale nel cofanetto Blu-ray dei film di Bruce Lee di \"The Criterion Collection\", il 14 luglio 2020."}
{"id": "527708", "revid": "767487", "url": "https://it.wikipedia.org/wiki?curid=527708", "title": ".co", "text": ".co \u00e8 il dominio di primo livello nazionale (ccTLD) assegnato alla Colombia.\n\u00c8 gestito dalla Los Andes University."}
{"id": "527710", "revid": "68105", "url": "https://it.wikipedia.org/wiki?curid=527710", "title": "Sursum corda!", "text": ""}
{"id": "527714", "revid": "1543377", "url": "https://it.wikipedia.org/wiki?curid=527714", "title": "Sorgo rosso (film)", "text": "Sorgo rosso () \u00e8 un film del 1987 diretto da Zhang Yimou, tratto dall'omonimo romanzo di Mo Yan, Sorgo Rosso.\nIl film vinse l'Orso d'Oro al 38\u00ba festival di Berlino nel 1988.\nTrama.\nDurante gli anni '20 del Novecento, in una valle isolata della Cina settentrionale, un gruppo di rozzi portantini trasporta, dentro un palanchino rosso, la giovanissima e bella Nove Fiori alla casa dello sconosciuto sposo, un vecchio e ricco proprietario d'una distilleria, al quale i poverissimi genitori hanno venduto la figlia in cambio d'un mulo nero. Un corteo attraversa i campi di sorgo rosso, le cui piante sono alte come uomini e dal quale si ricava una grappa color sangue, la sola ricchezza della zona, mentre la portantina attende il passaggio di questi. Improvvisamente, un bandito armato assalta il gruppo, deruba gli uomini e tenta di violentare la ragazza, ma il portatore Yu la salva coraggiosamente. Nove Fiori, il terzo giorno dopo le nozze, come da tradizione, torna a visitare i genitori, ma durante il viaggio Yu la rapisce e possiede in un campo di sorgo, senza che la fanciulla opponga resistenza. Il vecchio marito viene misteriosamente assassinato e Nove Fiori assume il comando della distilleria e, sposato Yu, vive felice con lui, conducendo abilmente l'azienda e trattando i dipendenti con giustizia. I due hanno un figlio di nove anni, quando la zona viene invasa dai giapponesi, che impongono ai contadini di distruggere i campi coltivati a sorgo per costruire una strada, comportandosi con inaudita ferocia, arrivano al punto di costringere un operaio a scuoiare vivo un ribelle: allora tutti gli abitanti s'uniscono per difendere la loro terra e preparano una trappola mortale contro gli invasori servendosi della stessa grappa di sorgo per confezionare bombe incendiarie. L'attentato finisce tragicamente in una strage, in cui muoiono anche Nove Fiori e Yu, resa ancora pi\u00f9 tragica da un'eclisse di sole, che sembra accentuarne la dimensione apocalittica.\nProduzione.\nCome altri film cinesi della 'quinta generazione', \"Sorgo rosso\" mostra attenzione alla realt\u00e0 rurali della Cina, tradizioni, riti religiosi e non (scena della cerimonia per la produzione del liquore di sorgo). Natura e paesaggio giocano un ruolo essenziale nel definire rapporto tra uomo e ambiente in cui vive, fondamentale \u00e8 inoltre l'uso del colore, rosso che si impone con forza in tutto il film, per esplodere nella parte finale nel corso di un'eclisse, inneggiando quasi al colore della rivoluzione. L'aspetto che, tuttavia, meglio definisce il carattere di rottura del film rispetto alla produzione cinese classica e che contribuisce a spiegarne il successo sia in patria sia all'estero (\"Sorgo rosso\" ottenne l'Orso d'oro al Festival di Berlino, e fu il primo film della Repubblica Popolare Cinese ad essere distribuito in Italia), \u00e8 probabilmente l'accentuata rappresentazione del desiderio individuale, in particolare quello erotico. La centralit\u00e0 del tema del desiderio e l'importanza che nel film assumono le dialettiche degli sguardi, la frequenza dei piani ravvicinati che spingono lo spettatore ad immedesimarsi nei sentimenti dei personaggi, testimoniano un'evidente influenza a codici cinematografici occidentali (molti sono i riferimenti al cinema western), e di una certa volont\u00e0 di rottura con i modelli pi\u00f9 classici del cinema maoista. Tuttavia \u00e8 chiaro il compromesso con l'ideologia dominante, testimoniata da due fattori: l'eroina del film che si mette alla guida della distilleria, facendone una sorta di comune senza gerarchie e con una divisione equa dei profitti e la sua decisione di battersi contro l'invasore giapponese mettendo a rischio la propria esistenza, proprio come si addice ad un eroe della rivoluzione."}
{"id": "527717", "revid": "125931384", "url": "https://it.wikipedia.org/wiki?curid=527717", "title": "Sostiene Pereira (film)", "text": "Sostiene Pereira \u00e8 un film del 1995 diretto da Roberto Faenza e tratto dall'omonimo romanzo di Antonio Tabucchi. \u00c8 stato l'ultimo film di produzione italiana con Marcello Mastroianni come interprete.\nTrama.\nA Lisbona, nel 1938, in pieno regime salazarista, vive il dottor Pereira, un anziano giornalista che dirige la rubrica culturale del principale quotidiano della citt\u00e0, il \"Lisb\u00f3a\". \u00c8 un personaggio del tutto mediocre, privo di qualsiasi ideologia politica, quieto, abitudinario, in sovrappeso e affetto da problemi cardiaci, dedito solo alla letteratura, in particolare quella francese, e al ricordo di sua moglie, morta di tisi qualche anno prima, al cui ritratto continua a parlare ogni giorno.\nUn giorno, rimasto positivamente colpito da un saggio letto su una rivista, Pereira decide di contattarne l'autore. L'articolo \u00e8 scritto da Francesco Monteiro Rossi, un giovane di origini italiane, a cui Pereira offre un posto come collaboratore alla rubrica da lui curata. Monteiro Rossi accetta e Pereira lo prende in prova, chiedendogli di scrivere dei necrologi anticipati di celebri scrittori e intellettuali ancora in vita, in modo da essere pronti per pubblicarli in caso di morte improvvisa del soggetto.\nIl giovane, tuttavia, scrive una serie di necrologi particolari, come quello di Gabriele D'Annunzio, che definisce \"un guerrafondaio\" e di cui attacca con ferocia l'adesione al fascismo, e quello di Federico Garc\u00eda Lorca, di cui loda la denuncia delle barbarie della dittatura di Francisco Franco. Questi articoli vengono giudicati impubblicabili da Pereira, in quanto, a causa del contenuto avverso al regime, sarebbero scomodi o addirittura pericolosi. Vedendo le difficolt\u00e0 del giovane, influenzato anche dallo spirito rivoluzionario della fidanzata Marta, Pereira si ritrova combattuto tra il desiderio di aiutarlo e quello di non essere coinvolto in questioni politiche che potrebbero causargli dei problemi.\nPoco tempo dopo Pereira conosce il dottor Cardoso, un medico di una clinica talassoterapica (dove il giornalista si reca per curare i suoi problemi di salute, riuscendo a perdere molto peso) che gli confida la sua intenzione di abbandonare il Portogallo per stabilirsi in Francia, paese ritenuto ideale di libert\u00e0. Pereira parla con Cardoso del senso di inquietudine che prova da tempo e questi gli espone una teoria, ipotizzata da medici-psicologi francesi: la teoria della confederazione delle anime. Secondo questa teoria, ogni essere umano non ha una sola anima ma una confederazione di numerose anime su cui ne domina una, un \"io egemone\"; talvolta pu\u00f2 accadere che una tra queste anime si rafforzi a tal punto da spodestare l'io egemone e prendere il sopravvento, diventando un nuovo io egemone e determinando cos\u00ec una vera e propria metamorfosi: l'inquietudine di Pereira potrebbe essere quindi il preludio di un grande cambiamento. Pereira inoltre parla anche con un prete suo amico, padre Antonio, che gli confida la sua disapprovazione per l'appoggio dato a Franco dal Vaticano.\nPian piano, Pereira prende coscienza della realt\u00e0 del regime in cui vive, ossia le violenze, il clima di intimidazione e la pesante censura a cui \u00e8 sottoposta la stampa, tutte cose cui non aveva fino ad allora fatto caso, isolato com'era dalla vita reale, concentrato solo sul pensiero della moglie, sulla letteratura e sulla paura della morte. Monteiro Rossi, dopo aver cercato rifugio nella casa di Pereira in quanto ricercato, viene picchiato e ucciso da tre uomini della polizia politica in casa dello stesso. Da questo delitto Pereira trarr\u00e0 la forza per reagire: utilizzando un trucco azzardato (chiede al dottor Cardoso di fingere di essere il capo della censura che dichiara il suo consenso quando lui gli telefoner\u00e0 dalla redazione), riesce a far pubblicare sul proprio giornale un articolo di denuncia dell'omicidio e del regime, per poi fuggire dal Portogallo.\nColonna sonora.\nLa colonna sonora del film \u00e8 stata composta da Ennio Morricone e pubblicata in CD nel 1995 dall'etichetta Epic. \u00c8 organizzata in 12 tracce."}
{"id": "527718", "revid": "438678", "url": "https://it.wikipedia.org/wiki?curid=527718", "title": "Spregiudicati", "text": "Spregiudicati (\"Idiot's Delight\") \u00e8 un film del 1939 diretto da Clarence Brown e interpretato da Norma Shearer e Clark Gable.\nTrama.\nEsposizione.\nHarry Van, un veterano statunitense della prima guerra mondiale, tenta di rientrare nell'industria dello spettacolo e finisce in un uno spettacolo d'incerto mentalismo con un'inetta, anziana alcolizzata, Madame Zuleika. Mentre recita a Omaha, viene corteggiato da Irene, una trapezista, che si dichiara proveniente dalla Russia e che spera di sostituire la \"partner\" ubriacona di Harry nello spettacolo e di diventare la sua amante. Essi trascorrono una romantica notte, ma lui \u00e8 sospettoso dell'esagerato volo di fantasia di Irene. I treni su cui viaggiano Harry, con Zuleika, e la \"troupe\" di Irene vanno, il giorno successivo, in opposte direzioni.\nAzione.\nVent'anni pi\u00f9 tardi, dopo diversi impieghi, Harry \u00e8 impresario e attore con \"Les Blondes\", un corpo di ballo di sei donne, in viaggio per l'Europa. Mentre prendono un treno dalla Romania alla Svizzera, essi rimangono bloccati in un hotel alpino di un innominato paese prossimo alla guerra, quando le frontiere vengono chiuse e la guerra \u00e8 imminente. I passeggeri osservano attraverso le ampie vetrate della \"hall\" dell'hotel dozzine di bombardieri che decollano da un campo di aviazione al fondo di una valle pittoresca e volano via in formazione.\nTra i passeggeri che si trattengono nella \"hall\", Harry incontra Irene, una vistosa bionda platinata con un forte accento russo, che sta viaggiando come amante di un ricco imprenditore nel campo delle armi, Achille Weber. Sebbene ella sostenga di non essere mai stata ad Omaha, le casuali allusioni di Harry mostrano che lui \u00e8 convinto che lei sia la trapezista che aveva col\u00e0 conosciuto, e lui crede che anche lei lo abbia riconosciuto. Un pacifista agitato si scaglia davanti ai suoi compagni di viaggio contro le armi di Weber, che egli dice stiano dietro la guerra appena scoppiata, e descrive per loro come gli aerei che hanno visto scomparire sopra le spettacolari montagne innevate uccideranno migliaia di persone in altri paesi.\nIl pacifista viene portato via e fucilato dalla polizia di frontiera, comandata da un amichevole e impeccabile Capitano Kirvline, che si unisce ai passeggeri in attesa nell'hotel.\nNella loro \"suite\", un'alterata Irene esplode e dice a Weber \"la verit\u00e0 che lei aveva sempre voluto dirgli\". Ella lo biasima per le probabili morti di un gran numero di persone in guerra, tra le cui vittime - nella sua vivida accusa - pu\u00f2 essere compresa anche la coppia di giovani sposi inglesi, i Cherry, che loro hanno incontrato nell'hotel, tutti uccisi dalle armi che vende Weber.\nIl confine svizzero viene riaperto di nuovo il giorno seguente e i passeggeri, temporaneamente alloggiati nell'hotel, possono proseguire nel loro viaggio. Essi comprendono che farebbero bene ad andarsene il pi\u00f9 presto possibile, poich\u00e9 paesi stranieri probabilmente vorranno replicare al bombardamento del giorno precedente colpendo il vicino campo di aviazione, il che potrebbe comportare la caduta per errore di bombe sul loro hotel. Mentre ognuno cerca di affrettarsi ad andarsene, Irene scopre che Weber ha deciso di scaricarla quando si rifiuta di garantire per il suo incerto passaporto della Lega delle Nazioni nei confronti del Capitano Kirvline, il quale dice a Irene che lei deve rimanere in hotel.\nDopo aver scortato il suo \"Les Blondes\" alla frontiera svizzera, Harry torna per rimanere con Irene. Ella ammette di essere la donna da lui incontrata a Omaha vent'anni prima e di amarlo ancora.\nHarry parla del futuro di lei, di recitare con lui e \"Les Blondes\". Si odono aeri in avvicinamento e viene loro detto di recarsi subito nel rifugio antiaereo, ma Irene si dice contraria a morire in una cantina. Mentre Harry tenta di portarla via, una bomba distrugge in parte l'hotel e blocca la loro fuga dalla \"hall\".\nDue finali.\nNazionale.\nIl finale proiettato per gli spettatori nordamericani (Statunitensi e Canadesi) vede Harry e Irene che parlano dei loro piani per il futuro nella speranza di distogliere le loro menti dalle esplosioni delle bombe che esplodono fuori dell'hotel. Harry riprova con lei il codice segreto che Irene lo vide utilizzare con il suo \"partner\" \"lettore del pensiero\" a Omaha. Quando il bombardamento termina e la valle alpina torna serena, Irene descrive entusiasticamente il loro futuro insieme, mentre Harry comincia a suonare il piano danneggiato. Il finale del film non prosegue come l'originale nel \"suonare la campana\" della distruzione, ma prende una via pi\u00f9 lieve e romantica nel rappresentare la minaccia delle bombe.\nInternazionale.\nNella versione per gli spettatori del resto del mondo, Harry suona il piano mentre essi cantano un inno (\"Abide With Me\") della giovinezza di Harry nella speranza di distogliere le loro menti dalle bombe che scoppiano fuori. Essi si abbracciano quando la valle torna di nuovo serena.\nLo scopo di marketing dello studio con la sequenza di un bombardamento solenne \u00e8 venuta meno. Dopo il guaio per cui i produttori\n...cercarono di renderlo pi\u00f9 accettabile per gli stati totalitari, sembra che tutto sia stato inutile, nonostante la nebulosa collocazione geografica e lo scrupoloso uso dell'Esperanto, e che il film sia stato bandito da questi paesi, in ogni caso.\nProduzione.\nIl film fu prodotto dalla Metro-Goldwyn-Mayer (MGM) (controllata dalla Loew's Incorporated). Il soggetto era tratto dalla commedia \"Idiot's Delight\" premio Pulitzer 1936 di Robert E. Sherwood che firm\u00f2 anche la sceneggiatura del film.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 27 gennaio 1939."}
{"id": "527719", "revid": "22828", "url": "https://it.wikipedia.org/wiki?curid=527719", "title": "Sviluppo piano di una Volta a Crociera", "text": ""}
{"id": "527720", "revid": "122171494", "url": "https://it.wikipedia.org/wiki?curid=527720", "title": "Primi ministri dell'Ungheria", "text": "Lista di capi di governo dell'Ungheria dal 1848.\nRegno d'Ungheria (1848-1849).\nPartiti politici: \nStato Ungherese (1849).\nPartiti politici: \n\"Dopo il crollo della rivoluzione ungherese del 1848, il restaurato Regno ungherese divenne parte integrante dell'Impero Austriaco fino al 1867, quando fu creata la doppia monarchia austro-ungarica e il regno ungherese fu organizzato come Terre della Corona di Santo Stefano\".\nTerre della Corona di Santo Stefano (1867-1918).\nPartiti politici: \nRepubblica Democratica d'Ungheria (1918-1919).\nPartiti politici: \nStato: \nRepubblica sovietica ungherese (1919).\nPartiti politici: \nGoverno contro-rivoluzionario (1919).\nPartiti politici: \nRepubblica ungherese (1919-1920).\nPartiti politici: \nStato: \nRegno d'Ungheria (1920\u20131946).\nPartiti politici: \nStato: \nGoverno di unit\u00e0 nazionale (1944-1945).\nPartiti politici: \nGoverni provvisori sostenuti dai Soviet (1944-1946).\nPartiti politici: \nStato: \nRepubblica Ungherese (1946-1949).\nPartiti politici: \nStato: \nRepubblica Popolare Ungherese (1949-1989).\nPresidente del Consiglio dei ministri.\nPartiti politici: \nRepubblica di Ungheria (dal 1989).\nPartiti politici: \nStato: "}
{"id": "527723", "revid": "1793900", "url": "https://it.wikipedia.org/wiki?curid=527723", "title": "Kingsland (Arkansas)", "text": "Kingsland \u00e8 un comune degli Stati Uniti d'America nella contea di Cleveland, nello Stato dell'Arkansas.\nIl censimento effettuato nel 2010 ha fissato il numero di abitanti a 447 unit\u00e0."}
{"id": "527732", "revid": "120261983", "url": "https://it.wikipedia.org/wiki?curid=527732", "title": "Delfino (nuoto)", "text": "Il delfino \u00e8 uno stile del nuoto evoluto dalla farfalla (nome che conserva a livello agonistico). Il termine a cui il regolamento tecnico FIN fa riferimento \u00e8 comunque quello di \"farfalla\" (\"butterfly\" in inglese).\nStoria.\nLa farfalla nacque come evoluzione della rana, nel momento in cui gli atleti si resero conto che recuperare le braccia fuori dall'acqua piuttosto che sotto il suo livello aumentava la velocit\u00e0. Nel momento in cui quasi nessuno nuotava pi\u00f9 secondo lo stile canonico, fu introdotta la regola secondo la quale nella rana era vietato sollevare le mani sopra il livello dell'acqua (regola mutata solo negli anni ottanta, limitata per\u00f2 solo all'azione degli avambracci) e conseguentemente fu codificato questo nuovo stile.\nLo stile delfino nasce storicamente come evoluzione della farfalla, che si differenziava soprattutto nell'azione della gambata: nella farfalla, infatti, le gambe si muovevano come nella rana, e per ogni bracciata era effettuata solo una gambata. In seguito, la FINA proib\u00ec la gambata a rana, eccetto che nelle gare master, permettendo per gli agonisti solo la gambata dall'alto verso il basso, con le gambe unite e sincrone. \nDescrizione del movimento.\nLa totalit\u00e0 dei movimenti previsti dal delfino segue una sorta di onda che origina dall'oscillazione del capo per spostarsi progressivamente, sul tronco sul bacino e sulle gambe. Ne consegue che il capo si trover\u00e0 sempre in anticipo rispetto al corpo (esempio: fuoriesce prima che inizi il recupero delle braccia e si rivolge verso l'acqua all'incirca a met\u00e0 di quest'ultima). Si effettua mantenendo il corpo in posizione prona (cio\u00e8 con la pancia rivolta verso il basso): il tronco e le spalle vanno tenuti in linea con la superficie e tutti i movimenti che vengono compiuti dopo la partenza, sia dagli arti inferiori sia da quelli superiori, devono essere eseguiti sullo stesso piano orizzontale. Durante ogni ciclo di bracciata si eseguono due tipi differenti di gambate, una pi\u00f9 ampia e una che presenta minor escursione degli arti inferiori. La prima viene effettuata per contrastare lo sbilanciamento causato dall'azione subacquea della bracciata (gambata stabilizzante) la seconda solo per ottenere un ulteriore avanzamento (gambata propulsiva). Una volta raggiunta la tecnica elementare, molta dell'efficacia propulsiva di questo stile \u00e8 da ricercarsi nell'armonia, nella coordinazione del movimento e nell'orizzontalit\u00e0 sull'acqua.\nBracciata.\nPossiamo scomporre la bracciata dello stile delfino in cinque fasi quali l'appoggio o presa, la trazione, la spinta, l'apertura e il recupero. \nMovimento delle gambe.\nLa gambata invece consiste in un movimento ondulatorio (da qui il nome \"delfino\") che fa immergere prima le ginocchia leggermente flesse, poi i piedi (fase discendente). Poi le gambe tornano in superficie seguendo sempre il movimento ondulatorio (fase ascendente). La gambata non deve mai avvenire in maniera spezzata, cio\u00e8 con le ginocchia eccessivamente flesse. \u00c8 da rimarcare che la gambata a delfino grazie al connubio di muscoli che \u00e8 in grado di coinvolgere (vedi tecnica) e alla superficie che espone all'acqua sembra configurarsi come il gesto pi\u00f9 propulsivo della tecnica del nuoto. Essa viene infatti impiegata nella fasi subacquee (fasi che seguono la virata e il tuffo) di tutti gli stili, e in particolare molti atleti di livello la sostituiscono al crawl per quasi un quarto delle gare in vasca lunga e quasi un mezzo delle gare in vasca corta, indicativamente 15 metri per vasca. Tuttavia per ottenere un tale risultato \u00e8 necessaria una spiccata sensibilit\u00e0 sull'acqua e un'esecuzione impeccabile del movimento ondulatorio del corpo. La gambata in subacquea prevede che le mani siano sovrapposte in posizione di torpedine e le braccia iperdistese in modo che il movimento ondulatorio progressivo del corpo venga scaricato unicamente sugli arti inferiori e che non coinvolga la parte superiore del busto, il quale deve rimanere il pi\u00f9 fermo possibile.\nCoordinazione.\nPer ogni bracciata si effettuano due gambate, una in fase di appoggio (nel momento in cui le mani entrano in acqua), e una in fase di spinta avanzata (circa a met\u00e0 della fase subacquea della bracciata). La respirazione non va effettuata contemporaneamente ai colpi di gambe e deve terminare prima che le braccia finiscano la fase di recupero. La respirazione pu\u00f2 essere indifferentemente effettuata frontalmente o lateralmente, anche se questa versione \u00e8 effettuata da atleti agonisti molto esperti (Franck Esposito, gi\u00e0 primatista europeo, o il russo Denis Pankratov).\nFondamentale \u00e8 riuscire a effettuare ogni fase spostandosi descrivendo un'onda che si sviluppa dalla superficie fino a 30\u201350\u00a0cm sott'acqua: indispensabile \u00e8 oscillare con il bacino nel senso alto-basso con un'armonia e una fluidit\u00e0 che si devono diffondere anche in gambe e braccia. In sostanza pi\u00f9 la nuotata \u00e8 armonica pi\u00f9 \u00e8 efficace e meno faticosa. Si tratta dello stile pi\u00f9 difficile, non perch\u00e9 comporti dei movimenti meno naturali per l'uomo, bens\u00ec perch\u00e9 viene insegnato pi\u00f9 tardi nelle scuole di nuoto. Poich\u00e9 per effettuare correttamente la nuotata \u00e8 necessario sfruttare al meglio la spinta delle braccia e avere degli ottimi tempismo e coordinazione globale, si tratta dello stile che viene svolto pi\u00f9 raramente a livello amatoriale, per lo pi\u00f9 solo dai nuotatori maggiormente esperti.\nI nuotatori non esperti quando si cimentano con questo stile trovano, come conseguenza della loro scarsa abilit\u00e0, difficolt\u00e0 nell'effettuare la respirazione, il che causa immediatamente un affaticamento che peggiora ulteriormente la situazione.\nDidattica.\nIl primo requisito per avvicinarsi a questo stile \u00e8 essere in grado di riprodurre il movimento ondulatorio del corpo, lasciando che quest'ultimo sia guidato dai movimenti del capo e del petto. Esercitazioni:\nDa tener presente: ogni qual volta si recuperi il braccio a delfino \u00e8 necessario mantenere l'arto disteso e rivolgere i pollici in avanti e i gomiti leggermente flessi a imitazione delle ali degli uccelli.\nParticolarit\u00e0.\nSeppur come gli altri stili il delfino presenti una nuotata elementare e una pi\u00f9 tecnica, non si utilizzano differenti didattiche per raggiungere la seconda. Le differenze si manifesteranno con l'aumentare dell'esperienza dell'atleta: precisione nell'esecuzione, armonia nel movimento e orizzontalit\u00e0 sull'acqua."}
{"id": "527733", "revid": "1684799", "url": "https://it.wikipedia.org/wiki?curid=527733", "title": "Stone Cold", "text": ""}
{"id": "527734", "revid": "486946", "url": "https://it.wikipedia.org/wiki?curid=527734", "title": "Guerra dei Balcani", "text": ""}
{"id": "527735", "revid": "767487", "url": "https://it.wikipedia.org/wiki?curid=527735", "title": "Tarantola (film)", "text": "Tarantola (\"Tarantula!\") \u00e8 un film del 1955 diretto da Jack Arnold, tratto dall'originale televisivo \"No food for thought\" di R. M. Fresco. \u00c8 un film horror fantascientifico del filone statunitense dei film di mostri popolare negli anni cinquanta. Negli Stati Uniti usc\u00ec nei cinema il 14 dicembre 1955 mentre in Italia venne distribuito nel 1956.\nTrama.\nUn uomo dal viso deturpato cade nel deserto vicino alla cittadina di Desert Rock, in Arizona. Giunge il dottor Matt Hastings chiamato dallo sceriffo per indagare sull'orribile cadavere ritrovato, appartenente ad un assistente del dottor Gerald Deemer, uno scienziato che conduce misteriose ricerche nella sua villa ai margini del deserto.\nMentre Hastings e lo sceriffo discutono di fronte al cadavere sfigurato, conservato all'obitorio, giunge Deemer per il riconoscimento della salma. Deemer risponde evasivamente alle domande dello sceriffo e se ne torna a casa, dove lo vediamo in mezzo a gabbie di animali enormemente ingigantiti. Infatti Deemer \u00e8 riuscito a creare uno speciale siero e lo testa su alcuni animali. Fra gli animali, una tarantola che ha appena iniziato la \"cura\" e ha gi\u00e0 raggiunto l'altezza di un metro.\nIl suo compagno di studi, considerato defunto per una rara malattia, ma attualmente assistente di Deemer, orribilmente deformato, lo accusa di essere responsabile di questa trasformazione, stordisce il dottore e gli inietta il siero con intenzione di ucciderlo, poi incendia il laboratorio, mentre la tarantola mutata, scappa nel deserto. Nel tentativo di uscire, l'assistente cade e non potendo pi\u00f9 respirare, muore. Quando Deemer rinviene, ignaro dell'iniezione che gli \u00e8 stata praticata, seppellisce il cadavere di notte nelle vicinanze della villa e pensa che la tarantola sia morta incenerita dall'incendio.\nIntanto arriva la bella e provocante Stephanie Clayton, per fare da assistente a Deemer, incontra Hastings e i due fanno amicizia. Hastings la avverte di diffidare del dottor Deemer ma la Clayton non gli d\u00e0 retta e prende servizio nella casa isolata di Deemer.\nDa quel momento accadono strani eventi: animali e umani vengono divorati da una misteriosa e feroce creatura. Dopo aver indagato ancora senza esito, Hastings invita la Clayton per una passeggiata romantica nel deserto ma sono costretti a fuggire per una improvvisa caduta di massi. Andandosene non si sono resi conto di avere sfiorato la morte, infatti la tarantola gigante stava accucciata proprio vicino ai due. Ritornati in citt\u00e0 Hastings si fa promettere dalla donna di avvertirlo se noter\u00e0 qualcosa di sospetto in casa di Deemer.\nMentre Hastings \u00e8 ritornato sul luogo della frana, lo raggiunge lo sceriffo che lo invita ad andare su un pascolo dove un intero branco di cavalli \u00e8 stato divorato. Durante la notte anche un allevatore vicino \u00e8 dilaniato. Il giorno dopo, la Clayton telefona ad Hastings e gli dice che ha visto il volto del dottor Deemer sfigurato come quello dei suoi due assistenti ed entrambi accorrono in suo aiuto. Deemer capisce che Hastings lo vuole aiutare e gli rivela il suo segreto, voleva inventare un siero che facendo ingigantire gli animali, permettesse di aumentare le scorte di cibo per l'umanit\u00e0.\nSpiega che se i suoi due assistenti sono diventati mostruosi \u00e8 stato solo perch\u00e9 gli hanno rubato il siero e se lo sono iniettato, pensando di vivere pi\u00f9 a lungo. Deemer collabora ma pensa che la tarantola sia morta nell'incendio, invece Hastings \u00e8 convinto che la tarantola gigante sia sfuggita e che sia in agguato nel deserto.\nHastings porta ad analizzare un liquido biancastro misterioso trovato nel deserto e la risposta \u00e8 che quello \u00e8 il veleno caratteristico della tarantola ma la quantit\u00e0 di veleno \u00e8 tale che potrebbe averlo lasciato solo una tarantola grossa come una casa. Nel frattempo la Clayton sta curando il dottor Deemer che diventa sempre pi\u00f9 deforme.\nLa tarantola, sempre pi\u00f9 affamata, \u00e8 uscita allo scoperto, arrivando alla villa del dottor Deemer. La creatura si abbatte sulla casa e divora il dottor Deemer, con il volto ormai deformato dagli effetti del siero. Stephanie riesce a sfuggire alla creatura grazie all'arrivo di Hastings. I due fuggono in automobile, inseguiti dalla gigantesca tarantola. Nel frattempo lo sceriffo ed alcuni agenti di polizia raggiungono Hastings e Stephanie. I due corrono via in compagnia dello sceriffo, mentre alcuni agenti cercano invano di trattenere la bestia e vengono divorati. La tarantola inizia ad avvicinarsi alla cittadina di Desert Rock. Lo sceriffo tenta di fermare la creatura facendo piazzare delle cariche di dinamite lungo la strada, ma l'esplosivo non ha effetto sul ragno, il quale continua ad avanzare. Fallito l'esplosivo, si cerca aiuto dalla base aerea vicina, la quale fa partire quattro aerei armati di missili e napalm. La gigantesca tarantola \u00e8 ormai ad un centinaio di metri dalla cittadina quando viene raggiunta dagli aeroplani. La tarantola viene attaccata dai razzi, ma rimane ancora una volta illesa. Diverso \u00e8 il risultato dopo la pioggia di napalm: la bestia muore bruciata e la cittadina \u00e8 salva.\nProduzione.\nBench\u00e9 ambientato in Arizona, nell'immaginaria cittadina di Desert Rock, \"Tarantola\" fu girato in California, con scene del deserto a Apple Valley. Fu girato nei pressi della formazione rocciosa di \"Dead Man's Point\" a Lucerne Valley, California, una location utilizzata di frequente da molti dei primi film western.\nLe numerose tarantole usate per il film venivano spostate nelle direzioni volute da piccoli getti di aria compressa, ma dovevano essere sostituite spesso per il calore prodotto dai fari di luce. Clint Eastwood, agli esordi a 25 anni d'et\u00e0, interpreta un pilota di jet.\nPromozione.\nLa locandina originale del film presenta, nella parte superiore, un'enorme tarantola (con solo due soli occhi invece di otto) che tiene tra le fauci una donna urlante alla maniera della Fay Wray della locandina di \"King Kong\" (1933); tale scena in realt\u00e0 non compare nel film.\nCritica.\nLa realistica spettacolarit\u00e0 del film faceva parte integrante dello stile cinematografico del regista Jack Arnold. Il metodo che lui seguiva era relativamente semplice: girava quanto pi\u00f9 poteva all'aperto e possibilmente in luoghi molto caratterizzati dal punto di vista paesaggistico come era infatti il deserto usando nel contempo al minimo le luci di scena che come noto vengono usate anche in pieno giorno per dare maggiore incisivit\u00e0 all'immagine. Un'altra caratteristica di Arnold era quella di rendere il film estremamente dinamico cercando di evitare il pi\u00f9 possibile i tempi morti come spiegazioni eccessivamente verbose o studi sulla personalit\u00e0 degli interpreti, cosa che effettivamente poco interessava il pubblico."}
{"id": "527744", "revid": "1543377", "url": "https://it.wikipedia.org/wiki?curid=527744", "title": "La gente d'Italia", "text": "La gente d'Italia, quotidiano italiano delle Americhe \u00e8 un giornale fondato nell'anno 2000 da Maria Josette Caprio e Domenico Porpiglia.\nNato come mensile, \u00e8 diventato poi settimanale e dal 2003 quotidiano.\nCon redazioni e corrispondenti in Canada, a New York, Santo Domingo, Miami, Montevideo, Buenos Aires e Roma il giornale viene stampato a Montevideo e diffuso ogni giorno nell'America del Sud attraverso la El Pais ."}
{"id": "527745", "revid": "72396", "url": "https://it.wikipedia.org/wiki?curid=527745", "title": "Serie gessoso solfifera", "text": ""}
{"id": "527746", "revid": "1154737", "url": "https://it.wikipedia.org/wiki?curid=527746", "title": "Baia di Dingle", "text": "La baia di Dingle (\"Dingle Bay\" in inglese) \u00e8 una delle pi\u00f9 grandi e importanti baie dell'isola d'Irlanda. \nDescrizione.\nSituata nell'oceano Atlantico fra le due vaste penisole di Dingle e Iveragh, delle quali delimita rispettivamente le coste meridionale e settentrionale: il punto di partenza su Dingle \u00e8 Slea Head, il punto finale su Iveragh Capo Doulus.\nLa baia deve il nome al villaggio di Dingle e all'omonima penisola su cui \u00e8 situato. Altri centri importanti sono Castlemaine e Killorglin.\nNelle sue acque si \u00e8 scatenato un fenomeno di attrazione molto particolare, ovvero la presenza di Fungi il Delfino, un animale ormai abituato alla presenza dell'uomo che attende pazientemente le barche di turisti pronti a dargli del pesce.\nBaie minori.\nLe coste della vasta insenatura, lunga 40\u00a0km e larga dai 3 ai 20, sono tutt'altro che irregolari e formano una miriade di baie minori:"}
{"id": "527748", "revid": "125130322", "url": "https://it.wikipedia.org/wiki?curid=527748", "title": "Zangi", "text": "Biografia.\nGli inizi.\nAlla morte del padre nel 1094, Zang\u012b si mise in mostra come un prode ed abile guerriero e, dopo la sua vittoria contro i Mazyadidi, fu nominato governatore della citt\u00e0 irachena di W\u0101sit e poi di Basra, in nome e per conto di Aq Sunqur al-Bursuq\u012b, responsabile selgiuchide per le province settentrionali dell'Iraq e della provincia della Jaz\u012bra.\nPer il suo valido sostegno garantito al sultano selgiuchide Mahm\u016bd ibn Malik Sh\u0101h contro il Califfo abbaside al-Mustarshid, fu nominato nel 1126 alto commissario del sultano per Baghdad e l'Iraq centrale. Alla morte di Aq Sunqur al-Bursuq\u012b a Zang\u012b fu attribuito quanto egli amministrava e controllava col titolo di \"atabeg\", pur abbandonando Baghdad e l'Iraq centrale al controllo di altri delegati del sultano selgiuchide.\nNel 1129 Zang\u012b lev\u00f2 Ham\u0101' ai Buridi ma, dopo la morte di Mahm\u016bd ibn Malik Sh\u0101h, fu coinvolto nelle complesse vicende successorie e fu per evitare urti coi Selgiuchidi che egli si convinse a cercare un'espansione territoriale verso occidente, l\u00ec dove, accanto ad Artuqidi e Buridi, s'erano ormai installati decisamente i Crociati.\nUn suo assedio di Damasco - in mano ai Buridi - fall\u00ec nel 1135 e un po' tutta la campagna che ne segu\u00ec, pur potendo vantare qualche successo, quale la conquista del castello crociato di Barin (Monsferrandus, nei pressi di Tripoli), fu sostanzialmente deludente.\nUn nuovo tentativo contro Damasco fall\u00ec nel 1139-40 quando dovette togliere l'assedio per la minaccia che i Crociati portarono contro di lui nel Hawr\u0101n.\nConquista di Edessa.\nIl 23 dicembre 1144, al termine di un assedio protrattosi per 28 giorni, Zang\u012b conquist\u00f2 gran parte della Contea di Edessa, il primo Stato crociato creato da Baldovino delle Fiandre e, di fatto, il pi\u00f9 esposto agli attacchi nemici per via della sua collocazione periferica che imponeva ai Crociati una solida e leale collaborazione (non sempre rispettata) con l'elemento locale armeno.\nCome reazione si ebbe l'organizzazione nell'Europa occidentale cristiana della Seconda crociata.\nMorte e successione.\nFino alla sua morte Zang\u012b tent\u00f2 di ampliare i suoi possedimenti, senza peraltro troppa fortuna per s\u00e9, anche se di quei suoi tentativi mantenne un vivido ricordo suo figlio N\u016br al-D\u012bn (che nel mondo cristiano fu noto come Norandino) che, a suo tempo, cercher\u00e0 di riprendere il disegno interrotto di suo padre. \nZang\u012b mor\u00ec per mano di un eunuco suo schiavo nella notte fra il 14 e il 15 settembre 1146, aprendo una non facile successione per i suoi figli Sayf al-D\u012bn Gh\u0101z\u012b e Norandino."}
{"id": "527749", "revid": "125391427", "url": "https://it.wikipedia.org/wiki?curid=527749", "title": "Citro\u00ebn Rosalie", "text": "Il nome Citro\u00ebn Rosalie indica una famiglia di modelli basate sullo stesso progetto e prodotti dalla Casa automobilistica francese Citro\u00ebn. Le denominazioni ufficiali di questi modelli furono varie: dal 1932 al 1934 furono 8CV, 10 CV e 15CV, mentre dal 1935 al 1938 vennero proposti i modelli 7UA e 11UA. Ogni sigla stava ad indicare la potenza fiscale di ognuno di essi e il ruolo commerciale che avrebbero ricoperto nella gamma Citro\u00ebn.\nProfilo e storia.\nDebutto e origine del nome \"Rosalie\".\nQuesti tre modelli debuttarono al Salone di Parigi del 1932, con lo scopo di rinnovare integralmente la gamma Citro\u00ebn in attesa della vera rivoluzione, che sarebbe stata rappresentata dalla Traction Avant due anni dopo. Il nome \"Rosalie\" deriv\u00f2 dal soprannome con cui venne ribattezzata gi\u00e0 nel 1931 una AC6 riallestita con una carrozzeria profilata per ricavarne una vettura da record di velocit\u00e0. L'impresa, che non ebbe niente di ufficiale, fu voluta invece dai vertici della Yacco, un produttore di lubrificanti per auto che avrebbe cos\u00ec ottenuto un grande riscontro in termini di pubblicit\u00e0 qualora la vettura fosse riuscita a battere dei record. E cos\u00ec fu: la \"Rosalie\" riusc\u00ec in quella sua prima uscita sul tracciato di Montlh\u00e9ry a percorrere 25.000\u00a0km e a battere ben quattordici record internazionali. Artefici di tale impresa furono i piloti C\u00e9sar e Lucien Marchand, Le Roy de Pr\u00e9sal\u00e9, Vaillant, Robert Bodecot e Rapha\u00ebl Fortin, che si alternarono alla guida durante quell'impegnativa sessione agonistica. In altre due occasioni la \"Rosalie\" venne perfezionata dando luogo alla \"Rosalie II\", che dapprima percorse fino a centomila km battendo molti altri record ed in seguito, nella terza ed ultima manifestazione, tenutasi nell'aprile del 1932 sempre a Montlh\u00e9ry, fu costretta a fermarsi a causa di un guasto al motore solo dopo aver percorso 134.836\u00a0km senza una sola riparazione e con un solo cambio dell'olio, anche in questo caso stabilendo nuovi primati. Andr\u00e9 Citro\u00ebn, che non aveva patrocinato nessuno di questi eventi e che fra l'altro non era mai stato molto incline alle gare di velocit\u00e0, rimase comunque molto entusiasta degli esiti finali di queste manifestazioni, pur avendo inizialmente reagito con irritazione quando tutto ebbe avuto inizio nel 1931. Per questo, quando a Parigi vennero presentati i nuovi tre modelli che avrebbero sostituito sia la AC4 che la AC6, egli scelse di ribattezzarle \"Rosalie\", sebbene questo non fosse destinato ad essere la vera denominazione commerciale di queste vetture.\nCome gi\u00e0 evidenziato, il nome \"Rosalie\" comprendeva un'intera serie di modelli ben distinti, ognuno inserito in una specifica fascia di mercato: fra i primi modelli a debuttare, la \"10CV\" fu destinata a raccogliere l'eredit\u00e0 della C4, mentre la \"15CV\" avrebbe sostituito la \"C6\" e la \"8CV\" fu proposta invece come nuovo modello di base della gamma Citro\u00ebn.\nCaratteristiche generali.\nI tre modelli lanciati nel corso del 1932 proposero interessanti contenuti tecnici: a livello strutturale esse riproposero per l'ultima volta la tradizionale configurazione a telaio separato, telaio che in questo caso era composto da due longheroni e tre traverse in acciaio. Essi erano cavi e a sezione rettangolare, in modo da risultare leggero ma robusto allo stesso tempo. Alla robustezza contribuirono anche apposite nervature che correvano lungo il profilo di ogni longherone e traversa, mentre per quanto riguarda la leggerezza, grazie a questo sistema si riusc\u00ec a risparmiare ben 60\u00a0kg. La scocca era in lamiera di acciaio, ma in questo caso venne realizzata in appena quattro pezzi principali, il che confer\u00ec robustezza anche alla carrozzeria stessa, consentendo anche un ulteriore risparmio di peso, poich\u00e9 non fu necessario utilizzare altre traverse ausiliarie nel telaio per poter sorreggere eventuali componenti della scocca. Per enfatizzare tale scelta, la vettura fu sempre descritta come \"monopiece\", ma in realt\u00e0, come si \u00e8 visto, non era in un pezzo unico. A queste parti principali andavano poi ovviamente fissate le altre parti, come le portiere e le aperture del vano motore. Infine, l'utilizzo di queste tecnologia permise in primis una pi\u00f9 elevata rigidezza torsionale e in secondo luogo un leggero abbassamento del baricentro, ripercuotendosi sul comportamento stradale. Le linee generali delle carrozzerie previste per i modelli della gamma \"Rosalie\" erano pi\u00f9 arrotondate di quelle della \"C4\" e della \"C6\": questo perch\u00e9 la soluzione relativa alla scocca \"monopiece\" consentiva maggiori possibilit\u00e0 di lavorazione dei lamierati, con soluzioni stilistiche pi\u00f9 moderne. Si era ancora lontani dalle ben pi\u00f9 moderne linee della \"Traction Avant\", ma sicuramente il passo in avanti compiuto rispetto ai modelli precedenti era evidente.\nLa meccanica telaistica prevedeva sia avantreno che retrotreno ad assale rigido con balestre semiellittiche ed ammortizzatori idraulici a doppio effetto. L'asse rigido posteriore era di tipo Banjo. L'impianto frenante era a quattro tamburi con comando a cavo, mentre lo sterzo era a vite globoidale.\nI motori montati sotto il cofano dei tre modelli erano ovviamente di differente cilindrata a seconda del modello stesso, ma tutti erano accomunati dal fatto di possedere i cosiddetti supporti flottanti, introdotti gi\u00e0 nella seconda parte della carriera commerciale della \"C4\" e della \"C6\". Si tratta di supporti elastici realizzati in metallo e gomma atti ad assorbire le vibrazioni del motore consentendo a quest'ultimo una minima libert\u00e0 di oscillazione lungo il suo asse longitudinale. Inoltre, per tutti i motori venne prevista un testata rivisitata con condotti ingranditi e albero a gomiti equilibrato tramite contrappesi. Rimase inalterato lo schema di distribuzione a valvole laterali.\nI modelli della gamma \"Rosalie\" furono le ultime autovetture della casa del \"double chevron\" con architettura meccanica a trazione posteriore: la coppia motrice veniva indirizzata al retrotreno attraverso un cambio manuale a tre marce, di cui solo la prima non era sincronizzata.\nOgnuno dei tre modelli costituente la gamma iniziale delle Citro\u00ebn \"Rosalie\" nasceva su di un telaio differente per la misura del passo e le caratteristiche specifiche di ogni modello vengono illustrate di seguito.\nLa 8CV.\nLa \"8CV\" \u00e8 la vettura che all'inizio degli anni '30 fu chiamata a rappresentare la base della gamma Citro\u00ebn. Essa nacque su di un telaio da 2,70 metri di interasse ed era equipaggiata da un motore a 4 cilindri in linea da 1452 cm\u00b3 in grado di erogare 30 CV a 3200 giri/min. La velocit\u00e0 massima toccava i 90\u00a0km/h. Gi\u00e0 al suo debutto, la \"8CV\" fu prevista in ben sette varianti di carrozzeria, e cio\u00e8: berlina a quattro porte e quattro luci, coach, cabriolet e faux-cabriolet (ossia una finta cabriolet con un padiglione che simulava una capote chiusa ma che era di fatto una coach). Oltre a queste varianti pi\u00f9 \"borghesi\" vi furono anche le versioni omologate per il trasporto merci e quindi la berlina commerciale, la torpedo commerciale, il furgoncino lamierato e il furgoncino telonato. Tutte le versioni commerciali con motore da 1.5 litri avevano una portata massima di 500\u00a0kg. Tutte le varianti di carrozzeria erano caratterizzate infine da quattro prese d'aria per lato lungo i lati del vano motore.\nLa 10CV.\nLanciata come la \"8CV\" nel 1932, la \"10CV\" era il modello chiamato a rappresentare la fascia medio-alta nella gamma Citro\u00ebn e fu quello che raccolse in linea retta l'eredit\u00e0 della \"C4\", della quale riprese la base motoristica, sebbene questa fosse stata oggetto di alcune migliorie. Tale motore infatti conserv\u00f2 la cilindrata di 1767\u00a0cm\u00b3, fu in grado di erogare 36 CV di potenza massima e di spingere la vettura a 100\u00a0km/h di velocit\u00e0 massima. Pi\u00f9 lunga della \"8CV\" (4.57 m contro 4.27), grazie al passo aumentato di 30 cm, la \"10CV\" riscosse un successo maggiore di quello della \"sorella minore\", anche grazie alla maggior disponibilit\u00e0 di versioni particolari, come la \"10 L\u00e9g\u00e8re\", ossia una \"10CV\" costruita sul telaio a passo corto della \"8CV\", il che permetteva di risparmiare peso e migliorare in prestazioni. In totale, la \"10CV\" fu prevista fin da subito in ben venticinque varianti di carrozzeria, di cui sei furono previste per la versione \"L\u00e9g\u00e8re\" a passo corto, quindici per la versione normale e quattro versioni commerciali, con portata massima da 8 o 12 quintali, a seconda delle versioni. Tra le novit\u00e0 pi\u00f9 interessanti per la \"10CV\" rispetto alla \"8CV\" vi fu la disponibilit\u00e0 di carrozzerie limousine a sei luci, familiale a sette posti, torpedo a quattro o a sei posti, una versione ambulanza e addirittura una versione cabriolet allestita come taxi. Anche qui, come nella \"8CV\", erano presenti quattro prese d'aria per ogni lato del cofano motore.\nLa 15 CV.\nLa \"15CV\" era chiamata a rappresentare la fascia alta nella gamma Citro\u00ebn e per questo raccolse l'eredit\u00e0 della \"C6\". Era costruita su un telaio a passo ancor pi\u00f9 lungo di quello della \"10CV\", con interasse di 3,15 metri. Anche il motore era pi\u00f9 grande: la \"15CV\" era infatti equipaggiata con un 6 cilindri derivato da quello montato sulla \"C6\". Tale motore aveva una cilindrata di 2650\u00a0cm\u00b3 e arrivava a sviluppare 56 CV di potenza massima. Con questi numeri, la \"15CV\" arrivava a sfiorare i 115\u00a0km/h, che salivano a 120 nel caso della \"15 L\u00e9g\u00e8re\", praticamente una \"15CV\" costruita su di un telaio con 2,91 metri di passo, una misura intermedia fra il telaio della \"8CV\" e quello della \"10CV\". La \"15CV\" fu anch'essa disponibile fin da subito in una nutrita gamma di carrozzerie, anche in questo caso sei previste per la \"L\u00e9g\u00e8re\", quindici per la \"15CV\" normale e tre per la \"15CV Grand Luxe\", vera novit\u00e0 debuttante con il lancio della \"15CV\" e prevista come berlina, limousine o familiale a 7 posti. Non vennero invece previste versioni commerciali sulla stessa base meccanica. A differenza dei due modelli pi\u00f9 economici, su ogni lato del cofano motore della \"15CV\" erano presenti cnque prese d'aria.\nCarriera commerciale delle prime \"Rosalie\".\nLa carriera commerciale della gamma \"Rosalie\" cominci\u00f2 con un nuovo exploit sportivo in tema di record di velocit\u00e0: nel maggio del 1933 una \"8CV\" venne allestita in maniera simile alla vettura a 6 cilindri che in precedenza aveva battuto numerosi record di velocit\u00e0 sulla pista di Montlh\u00e9ry. E ancora una volta, protagonisti di quest'impresa furono gli stessi piloti delle tre occasioni precedenti. Per dare continuit\u00e0 fra ci\u00f2 che era stato e ci\u00f2 che stava accadendo in quella manifestazione, la vettura venne chiamta \"Petite Rosalie\" dal momento che montava un motore di cilindrata inferiore. La \"Petite Rosalie\" riusc\u00ec a percorrere senza mai fermarsi (tranne ovviamente nelle fasi di rifornimento, cambio pneumatici, ecc) ben 300.000\u00a0km in trentatr\u00e9 giorni ad una velocit\u00e0 media di 93\u00a0km/h. In questo modo, oltre a battere il record della distanza, stabil\u00ec ben 193 record nazionali e 106 record internazionali. Gli ispettori vollero verificare che il telaio fosse conforme a quello di una \"8CV\" di serie e quando venne appurato che era effettivamente cos\u00ec, la notizia fece il giro della Francia, dando cos\u00ec un impulso decisivo alle vendite di questo modello, anche nelle altre motorizzazioni con cui era previsto. Il Salone di Parigi di quello stesso 1933 vide due novit\u00e0: per fronteggiare l'onda lunga della crisi finanziaria, la casa del \"double chevron\" inser\u00ec in listino la \"8CV Demi-Luxe\", ossia una versione pi\u00f9 economica, con allestimento semplificato, mentre la \"10CV\" venne proposta anche con il pi\u00f9 ricco allestimento \"Grand Luxe\".\nAll'inizio del 1934 la gamma fu ristilizzata grazie ad una nuova calandra, pi\u00f9 inclinata, e ad un nuovo paraurti anteriore dal disegno pi\u00f9 arrotondato, in modo da attualizzare il design, che proprio in quel periodo stava orientandosi verso linee pi\u00f9 aerodinamiche. In quest'occasione, i tre modelli assunsero il suffisso \"NH\", sigla di \"Nouvelle Habillage\", ossia \"Nuovo abito\" o pi\u00f9 semplicemente \"nuovo allestimento\". La \"10NH\" e la \"15NH\" furono ugualmente proposte anche in versione \"L\u00e9g\u00e8re\" e in allestimento \"Grand Luxe\" come prima. La produzione di questi modelli, unitamente alla \"8NH\", dur\u00f2 fino alla fine del 1934, anche se gli ultimi esemplari vennero consegnati solo all'inizio dell'anno seguente. In totale la produzione di questi primi tre modelli ammont\u00f2 a 95.312 esemplari, di cui 38.835 della \"8CV\", 49.249 della \"10CV\" e 7.228 della \"15CV\".\nI modelli \"7UA\" e \"11UA\".\nLa storia della gamma \"Rosalie\", per\u00f2, non termin\u00f2 ancora: infatti, proprio all'inizio del 1935, con lo smaltimento degli ultimi esemplari delle prima \"Rosalie\" venne introdotta una nuova gamma costituita da due modelli, denominati \"7UA\" e \"11UA\". Si era ormai quasi al primo anno di commercializzazione della Traction Avant (che era stata lanciata il 18 aprile 1934), uno dei modelli pi\u00f9 innovativi dell'epoca, grazie alla sua scocca portante e allo schema tecnico a trazione anteriore. Tuttavia alla Citro\u00ebn si pens\u00f2 anche a quella fetta di clientela pi\u00f9 tradizionalista che faticava ad entrare in confidenza con un aspetto cos\u00ec moderno come la trazione anteriore. Questi modelli furono entrambi realizzati partendo dal telaio della \"10CV\", pertanto sia la \"7UA\" che la \"11UA\" mantennero le stesse dimensioni esterne, ma furono equipaggiati con due motori derivati da quelli che equipaggiavano la contemporanea \"Traction Avant\" e cio\u00e8: sotto il cofano della \"7UA\" venne montato il motore da 1628\u00a0cm3 e 35 CV gi\u00e0 previsto per la \"7C\" a trazione anteriore, mentre per la \"11UA\" venne previsto il motore da 1911\u00a0cm3 della versione \"11\" trazione anteriore con potenza massima di 42 CV. I due motori non furono per\u00f2 presi pari pari dai due corrispondenti modelli di \"Traction Avant\", ma vennero ruotati di 180\u00b0 lungo l'asse verticale del motore stesso, in modo da consentirne l'adattamento su di una vettura a trazione posteriore. Per questo, la \"7UA\" e la \"11UA\" possono essere anche indicate con la sigla \"MI\", che sta per \"moteur invers\u00e9\" (motore invertito). La gamma delle carrozzerie per questi due modelli prevedeva la berlina e la berlina commerciale per la versione meno potente e limousine, limousine commerciale e familiale a 7 posti per la \"11UA\". Non mancarono neppure le versioni per trasporto merci, come la camionetta \"7UB\", sempre con portata massima di 500\u00a0kg, e come la \"11UB\", che alla fine degli anni '30 e all'inizio dell'anno seguente vennero requisiti in gran parte dalla Wehrmacht, che inoltre costrinse la casa di quai de Javel ad assemblarne altri esemplari per i propri spostamenti. Cos\u00ec composta, la gamma venne prodotta fino al 1937 senza particolari aggiornamenti: fu infatti proprio nel 1937 che venne prodotta una piccolissima serie di Citro\u00ebn \"11UD\", equipaggiate con un motore Diesel da 1766\u00a0cm3 e 40 CV di potenza massima. La produzione della \"11UD\", previsto solo come familiale o limousine commerciale, fu talmente esigua da non rientrare neppure nel listino ufficiale Citro\u00ebn. Tutta la gamma rimase in listino fino al settembre 1938, dopodich\u00e9 fu definitivamente pensionata. In totale furono prodotti 14.729 esemplari fra \"7UA\" e \"11UA\"."}
{"id": "527752", "revid": "2178", "url": "https://it.wikipedia.org/wiki?curid=527752", "title": "Ventry Harbou", "text": ""}
{"id": "527754", "revid": "2178", "url": "https://it.wikipedia.org/wiki?curid=527754", "title": "Dingle Bay", "text": ""}
{"id": "527756", "revid": "2178", "url": "https://it.wikipedia.org/wiki?curid=527756", "title": "Dingle Harbour", "text": ""}
{"id": "527757", "revid": "2178", "url": "https://it.wikipedia.org/wiki?curid=527757", "title": "Castlemaine Harbour", "text": ""}
{"id": "527761", "revid": "2178", "url": "https://it.wikipedia.org/wiki?curid=527761", "title": "Rossbeigh Creek", "text": ""}
{"id": "527766", "revid": "1005847", "url": "https://it.wikipedia.org/wiki?curid=527766", "title": "Primi ministri della Turchia", "text": "I primi ministri della Turchia (T\u00fcrkiye Cumhuriyeti Ba\u015fbakan\u0131) dal 1920 (nascita del Governo della Grande Assemblea Nazionale Turca) al 2018 (data dell'abolizione della carica), sono stati i seguenti.\nA partire dal 2018, come da risultato del referendum costituzionale del 2017, il presidente della Repubblica assume anche le funzioni di capo del Governo."}
{"id": "527767", "revid": "2178", "url": "https://it.wikipedia.org/wiki?curid=527767", "title": "Kells Bay", "text": ""}
{"id": "527768", "revid": "2178", "url": "https://it.wikipedia.org/wiki?curid=527768", "title": "Baia di Kells", "text": ""}
{"id": "527769", "revid": "1566286", "url": "https://it.wikipedia.org/wiki?curid=527769", "title": "Ennio Antonelli (attore)", "text": "Biografia.\nCarriera pugilistica.\nAntonelli ha combattuto come pugile professionista, nei pesi medi, dal 1949 al 1956. Ha disputato in tutto 29 incontri, tutti con pugili minori, vincendone 4, perdendone 22 e pareggiandone 3.\nCarriera di attore.\nNoto caratterista, \u00e8 molto conosciuto per il suo personaggio di macellaio in \"Febbre da cavallo\" detto anche \"Manzotin\", in \"Pappa e ciccia\" nel quale interpreta lo zotico coinquilino di Nicola Calore (Lino Banfi); famosa la sua parte anche nel film \"Arrivano i gatti\" (1980), accanto a I Gatti di Vicolo Miracoli, nel ruolo di \"Braciola\", il caporale che arruolava le comparse nei film trash, cos\u00ec come il ruolo del posteggiatore abusivo nel film \"Arrivano Joe e Margherito\" (1974) e di \"Capoccione\" accanto a Tomas Milian nel film \"Il lupo e l'agnello\" (1980). Appare anche in diversi film della saga del ragionier Ugo Fantozzi: \"Fantozzi subisce ancora\" (1983), nel ruolo del \"Pizzettaro di via della Scrofa\", in \"Superfantozzi\" (1986), in \"Fantozzi va in pensione\" (1988) nel ruolo del proprietario di un cinema a luci rosse ma soprattutto nel ruolo dello \"Zio Antunello\" in \"Fantozzi contro tutti\" (1980).\nSempre del 1983 le sue interpretazioni dell'irascibile bagnino Morino nelle pellicole \"Sapore di mare\" e \"Sapore di mare 2- Un anno dopo\". Da ricordare anche per la partecipazione nel film \"I carabbinieri\" (1981), dove recita la parte del ladro \"Provolone\", cugino e socio di \"Mozzarella\", interpretato da Bombolo. In \"Fracchia la belva umana\" (1981) interpreta uno dei camerieri della trattoria \"Da Sergio e Bruno - Gli Incivili\" (parodia di \"Cencio la Parolaccia\"). In \"Ricchi, ricchissimi... praticamente in mutande\" \u00e8 lo sfortunato camionista che si imbatte in Pippo Franco e famiglia ricevendone insulti e botte. Tra i suoi ruoli si annoverano quello del centurione romano in \"Attila flagello di Dio\" e soprattutto quello di Spartaco Sacchi nella serie televisiva \"I ragazzi della 3\u00aa C\".\nI problemi di salute e il ritiro.\nNel 1989 \u00e8 stato colpito da un ictus che lo ha costretto a interrompere la carriera cinematografica: Paolo Panelli lo sostitu\u00ec nel ruolo di Spartaco Sacchi nella terza e ultima stagione de \"I ragazzi della 3\u00aa C\". Nel 1990 recita una piccola parte in \"Le comiche\" nel ruolo di un pizzaiolo che ha il forno in coabitazione con l'agenzia di pompe funebri gestita dalla coppia Pozzetto-Villaggio (\u00e8 qui doppiato da Angelo Bernabucci). Sar\u00e0 la sua ultima interpretazione prima del ritiro per l'avanzare dei problemi dovuti alla salute. L'ultima apparizione risale al 1991, dove recita \u2013 per pochi secondi, nelle prime scene del film \"Piedipiatti\" \u2013 la parte di un carcerato.\nNel 2001 Marco Giusti ha diretto un omaggio a questo celebre attore e caratterista del cinema italiano dal titolo \"Antonelli Ennio? Campa...\". Da anni ormai fuori dal mondo del cinema, muore il 6 agosto 2004 all'et\u00e0 di 77 anni; mentre i funerali religiosi si sono celebrati il giorno seguente nella Chiesa di San Mattia Apostolo nel quartiere Monte Sacro dove risiedeva da anni, e riposa nel Cimitero Flaminio di Prima Porta di Roma.\nProgrammi televisivi.\nApparve in \"Quelli della notte\" nel 1985, in una breve parentesi comica nella parte di Candido Clemente, con Nino Frassica."}
{"id": "527783", "revid": "1573940", "url": "https://it.wikipedia.org/wiki?curid=527783", "title": "Graphosoma italicum", "text": "La cimice delle piante (Graphosoma italicum ) \u00e8 un insetto dell'ordine dei Rincoti."}
{"id": "527786", "revid": "287204", "url": "https://it.wikipedia.org/wiki?curid=527786", "title": "Campionato italiano di hockey su ghiaccio 1936", "text": "Il campionato italiano di hockey su ghiaccio 1936, 10\u00aa edizione del massimo campionato nazionale, si disput\u00f2 il 17 marzo 1936. Fu riproposta la suddivisione in Serie A e Serie B. Tuttavia il campionato fu segnato dalle numerosissime defezioni in entrambe le serie. La formula della Serie B prevedeva che le squadre si affrontassero in gare ad eliminazione diretta e che le vincenti dei due gironi accedessero in finale per conquistare la promozione in Serie A. Nella Serie A da un originario girone a quattro si pass\u00f2 a causa di alcuni ritiri ad una finale secca; a vincere il secondo titolo della loro storia furono i Diavoli Rossoneri Milano.\nSerie A.\nIn questi anni, con l'avvento del regime fascista e a seguito delle sanzioni applicate dalla Societ\u00e0 delle Nazioni per aver invaso l'Etiopia, viene adottata la politica autarchica. A livello linguistico, tutto ci\u00f2 porta all'italianizzazione di tutte le parole straniere; l'Hockey Club Milano cambia la propria denominazione in Associazione Disco su Ghiaccio, mentre il Cortina diventa Associazione Sportiva Ghiaccio. Con la fine della seconda guerra mondiale, alcune societ\u00e0 torneranno alla denominazione originale.\nCome l'anno precedente, le formazioni ammesse di diritto alla massima serie sono ADG Milano, ASG Cortina e HC Diavoli Rossoneri Milano.\nA queste si sarebbe dovuta aggiungere la vincitrice della Serie B (in finale erano giunte Cortina II e ADG Milano II). Tuttavia Cortina ritira le proprie squadre, e la federazione decide che la finale venga giocata in gara unica tra le due prime squadre milanesi.\nSerie B.\nIl Campionato \u00e8 caratterizzato dai ritiri di quasi tutte le partecipanti. La formula \u00e8 la stessa della stagione precedente: serie cadetta divisa in due gironi (occidentale e orientale) e vincenti che si affrontano per conquistare l'accesso in Serie A.\nIl girone orientale \u00e8 vinto dal Cortina II, mentre quello occidentale \u00e8 conteso dalle formazioni cadette di Milano e Diavoli Rossoneri Milano a causa dei ritiri di Bardonecchia e Torino. I neroazzuri dell'ADG Milano hanno la meglio sui cugini con un perentorio 6-1 e possono sfidare Cortina II per la conquista della promozione della Serie A, ma la squadra ampezzana comunica il forfait delle sue formazioni."}
{"id": "527788", "revid": "709565", "url": "https://it.wikipedia.org/wiki?curid=527788", "title": "Nashville Skyline", "text": "Nashville Skyline \u00e8 un album del cantautore statunitense Bob Dylan, pubblicato nel 1969 dalla Columbia Records.\nIl disco.\nOrigine e storia.\nIl disco cre\u00f2 grande scalpore all'epoca per le sue sonorit\u00e0 country soft, e per il cantato di Dylan, il quale aveva mutato la sua caratteristica intonazione vocale in una pi\u00f9 convenzionale e vellutata voce da \"crooner\". Tutto l'album sembra pervaso da un'atmosfera pi\u00f9 commerciale e accessibile rispetto ai passati dischi di Dylan, persino la copertina, che ritrae un Dylan sorridente che saluta l'occasionale ascoltatore togliendosi il cappello, sembra voler dare il benvenuto anche a quella parte di pubblico \"mainstream\" della quale il \"vecchio\" Bob Dylan si era sempre disinteressato.\nContesto storico.\nCome in seguito egli stesso scrisse, nel 1969, Dylan era sempre pi\u00f9 frustrato dalla mancanza di privacy nella sua vita. Traslocare con la famiglia in campagna non era bastato a far desistere i suoi fan pi\u00f9 accaniti dal cercare di introdursi nella sua propriet\u00e0 molestando lui e il vicinato. \"\u00abI vicini ci odiavano\u00bb\", afferm\u00f2 Dylan. \"\u00abPer loro, non ero altro che un carrozzone carnevalesco\u00bb.\"\nLa paternit\u00e0 aveva anche cambiato le priorit\u00e0 nella vita di Dylan. Sposato e con tre figli, era all'epoca solo interessato a prendersi cura della famiglia e a tenersi fuori dai guai, il che consisteva anche nel prendere le distanze dai tumulti politici e di protesta sociale che pervadevano l'America sul finire degli anni sessanta. Nonostante questo, la stampa continuava per\u00f2 a dipingerlo come il portavoce della sua generazione.\nRegistrazione.\nNel febbraio 1969, Dylan fece ritorno a Nashville per iniziare a lavorare a \"Nashville Skyline\". Era ormai passato un anno dal suo ultimo album, \"John Wesley Harding\" e da 15 mesi non metteva piede in uno studio di registrazione.\nLe sedute iniziarono nello Studio A della Columbia, il 12 febbraio, ma niente di quello che fu suonato quel giorno fu messo su nastro. Una seconda sessione ebbe luogo il giorno seguente e produsse le versioni finali di \"To Be Alone With You\", \"I Threw It All Away\", e \"One More Night\". Dylan prov\u00f2 anche diverse take di \"Lay Lady Lay\"; canzone scritta nel 1968, una delle poche canzoni scritte da Dylan in quell'anno.\nI brani di \"Nashville Skyline\" hanno un'atmosfera rilassata e senza troppe pretese, riflettendo l'atmosfera presente nello studio. \"\u00abPrendevamo semplicemente una canzone, io la suonavo e tutti gli altri mi venivano dietro\u00bb\", ricord\u00f2 Dylan in seguito. \"\u00abAllo stesso tempo, c'era qualcuno in cabina di regia che registrava il tutto ed \u00e8 cos\u00ec che l'album venne fuori\u00bb\".\nDylan inizi\u00f2 anche a modulare la voce nel cantato in maniera melodica, suadente, molto diversa dalla sua solita intonazione, e molti ascoltatori del disco rimasero sorpresi da questa sua \"nuova\" voce. Dylan attribu\u00ec il cambiamento di tono al fatto che aveva smesso di fumare, ma parecchi dei suoi amici di vecchia data non faticarono a riconoscere il vecchio modo di cantare impostato che Bob utilizzava agli esordi durante le sue esibizioni alla \"Ten O' Clock Scholar\" di Minneapolis e al \"Purple Onion Pizza Parlor\" a Saint Paul, nell'inverno del 1960.\nLe versioni definitive di \"Peggy Day\", \"Tell Me That Isn't True\", \"Country Pie\" e \"Lay Lady Lay\" furono completate il 14 febbraio. Durante la pausa di due giorni che segu\u00ec, Dylan scrisse un'altra canzone, \"Tonight I'll Be Staying Here With You\".\nQuando le sedute ripresero il 17 febbraio, si focalizzarono su \"Tonight I'll Be Staying Here with You\", e la versione finale fu scelta tra undici take diverse. Uno strumentale provato all'inizio della seduta, intitolato \"Nashville Skyline Rag\", venne rifinito per essere infine incluso nell'album.\nAd un certo punto delle sedute di registrazione, la leggenda del country Johnny Cash fece visita a Dylan nello studio. Amico e collega di etichetta discografica di Dylan, Cash stava registrando nello studio attiguo con la sua band. I due registrarono una serie di duetti, interpretando canzoni di Dylan come \"One Too Many Mornings\" e \"Don't Think Twice, It's All Right\" e una di Cash \"I Still Miss Someone.\" Nessuna di queste fu usata per il disco, ma Cash ritorn\u00f2 il giorno seguente per cantare ancora con Dylan.\nLa seduta del 18 febbraio venne dedicata esclusivamente ai duetti con Cash. \"One Too Many Mornings\" e \"I Still Miss Someone\" furono riprovate e scartate una seconda volta. Vennero cantate anche \"Matchbox\", \"That's All Right Mama\", \"Mystery Train\", \"Big River\", \"I Walk the Line\", e \"Guess Things Happen That Way\", ma nessuna di queste sorpass\u00f2 lo stato di abbozzo. Le cover di Jimmie Rodgers \"Blue Yodel #1\" e \"#5\", la celebre \"Ring of Fire\" di Cash (scritta dalla moglie, June Carter e da Merle Kilgore), \"You Are My Sunshine\", \"Mountain Dew\", la ballata tradizionale \"Careless Love\", l'inno gospel \"Just A Closer Walk With Thee\", \"How High The Water\", e \"Wanted Man\" (canzone scritta specificatamente da Dylan per Cash) vennero tutte provate, ma ancora una volta non utilizzate. Alla fine solo uno dei duetti tra Dylan e Cash fin\u00ec sul disco, \"Girl From The North Country\" (apparsa originariamente in \"The Freewheelin' Bob Dylan\"), e fu posizionata all'inizio dell'album come brano d'apertura.\nI ritocchi finali al disco vennero dati durante le sessioni del 19, 20, e 21 febbraio. Con i suoi 27 minuti totali di durata, il disco risult\u00f2 il pi\u00f9 breve mai inciso da Dylan durante la sua carriera fino ad allora.\nCommento ai brani.\nCome il celebrato \"Sweetheart of the Rodeo\" dei Byrds (a sua volta influenzato dalle atmosfere rurali del precedente disco di Dylan \"John Wesley Harding\"), \"Nashville Skyline\" fu promotore di un rinnovato interesse per la musica country dopo la sbornia psichedelica e di un ritorno all'essenzialit\u00e0 della musica popolare senza effetti di studio. Nel 1969, la musica country improvvisamente sembr\u00f2 tornare di moda, avvicinandosi al pop e al rock. \"Nashville Skyline\" \u00e8 un riflesso di quei tempi, non privo di un certo numero di clich\u00e9s associati a quel genere musicale.\nL'album inizia con la nuova versione di \"Girl From The North Country\", cantata in duetto da Dylan e Johnny Cash. Amico intimo di Bob sin dai tempi del loro incontro al Newport Folk Festival del 1964, Cash scrisse anche le note di copertina per il disco premiate con un Grammy.\n\"Peggy Day\", \"Country Pie\", e \"Nashville Skyline Rag\" sono i brani pi\u00f9 leggeri di \"Nashville Skyline\". Liricalmente hanno poche ambizioni (\"Nashville Skyline Rag\" \u00e8 uno strumentale), ma la performance su disco \u00e8 divertita e appassionata, non \u00e8 incentrata sull'importanza del testo. Recentemente Dylan \u00e8 tornato a suonare \"Country Pie\" durante i suoi concerti, agli inizi degli anni duemila, dimostrando di apprezzare ancora il pezzo.\n\"Tell Me That Isn't True\" \u00e8 la voce di un uomo geloso che si ripromette di autoconvincersi che la sua donna gli \u00e8 fedele nonostante le voci che circolano in paese.\n\"Lay Lady Lay\" \u00e8 una delle canzoni pi\u00f9 famose del disco e divenne uno dei pi\u00f9 notevoli successi di Dylan, raggiungendo la posizione numero 7 in classifica negli Stati Uniti, e dandogli il suo singolo di maggior successo da tre anni a questa parte. \"Lay Lady Lay\" era stata originariamente scritta per la colonna sonora del film \"Un uomo da marciapiede\", ma Dylan non la consegn\u00f2 in tempo per essere inclusa nel film. Anche se all'inizio era recalcitrante sul far pubblicare la canzone come singolo, diede il suo assenso dietro le insistenze del presidente della Columbia Records Clive Davis.\n\"I Threw It All Away\" fu il primo singolo estratto da \"Nashville Skyline\", e narra della fine di una relazione amorosa.\n\"Tonight I'll Be Staying Here with You\", melodica ballata romantica e sensuale scritta da Dylan nel 1969 durante una sosta in un motel, fu il terzo singolo estratto dal disco.\nTracce.\nTutte le canzoni sono scritte da Bob Dylan."}
{"id": "527793", "revid": "64662", "url": "https://it.wikipedia.org/wiki?curid=527793", "title": "Cimice della frutta", "text": ""}
{"id": "527794", "revid": "339392", "url": "https://it.wikipedia.org/wiki?curid=527794", "title": "Cetnik", "text": ""}
{"id": "527795", "revid": "339392", "url": "https://it.wikipedia.org/wiki?curid=527795", "title": "\u010cetnici", "text": ""}
{"id": "527796", "revid": "709565", "url": "https://it.wikipedia.org/wiki?curid=527796", "title": "Amazing Grace", "text": "Amazing Grace \u00e8 uno dei pi\u00f9 famosi inni cristiani in lingua inglese del Settecento, cantato anche durante il periodo natalizio. La sua origine storica \u00e8 raccontata nell'omonimo film diretto nel 2006 da Michael Apted.\nOrigine.\nSignificato del testo e melodia.\nIl titolo, che significa \"grazia incredibile\", fa riferimento a diversi passi biblici:\nLa melodia \u00e8 forse di derivazione irlandese e comparve per la prima volta tra i canti popolari d'America in una raccolta intitolata \"Virginia Harmony\" di Carrell e Clayton (1831).\nL'autore \u00e8 John Newton, ex capitano di navi negriere, e pu\u00f2 considerarsi un inno di ringraziamento a Dio per la grazia della sua conversione, tanto pi\u00f9 \"sorprendente\", quanto pi\u00f9 infima era la sua professione. Il percorso che port\u00f2 l'autore alla riscoperta del cristianesimo fu lungo e tormentato: orfano di madre a sei anni, all'et\u00e0 di undici anni decise di seguire le orme del padre marinaio abbandonando gli studi classici intrapresi. Trascorse l'adolescenza nella Marina Britannica, non senza problemi perch\u00e9 venne messo ai ferri per motivi disciplinari e successivamente fu venduto a un colono della Sierra Leone. In seguito a questi eventi perse la fede giungendo a fare professione di ateismo e ad assumere volutamente comportamenti empi e irriverenti. Riusc\u00ec ad evitare un destino di schiavit\u00f9 arruolandosi come marinaio semplice su un'imbarcazione, e riusc\u00ec in seguito a fare carriera diventando capitano di imbarcazioni negriere intorno alla met\u00e0 del Settecento.\nNelle sue memorie lascia un ricordo di quel periodo, che doveva segnare profondamente la sua coscienza, e del disagio che lo condurr\u00e0 infine all'abbandono di quella professione e alla conversione religiosa:\nSposatosi con Mary Catlett, della quale era realmente innamorato, si riavvicin\u00f2 gradualmente alla fede, iniziando a dedicare alla preghiera un'ora ogni sera e obbligando anche i suoi marinai, la domenica, a pregare insieme. Probabilmente fu la lettura dell\"'Imitazione di Cristo\", testo spirituale medievale forse opera del monaco Tommaso da Kempis, a risvegliare in lui il desiderio di riavvicinarsi alla fede, ma sicuramente ebbe influenza anche il fatto di essere scampato a morte quasi certa durante una terribile tempesta. Da quel momento inizi\u00f2 a crescere in lui il disagio per l'attivit\u00e0 che conduceva, e per quanto inizialmente tentasse di conciliarla con la ritrovata fede cristiana, adoperandosi per rendere pi\u00f9 umane le condizioni degli schiavi trasportati, si rese infine pienamente conto dell'impossibilit\u00e0 di farlo, e decise di abbandonare il lavoro sulle navi che operavano la tratta. Il cambio di occupazione lo port\u00f2 a diventare ispettore delle navi al porto di Liverpool. Tuttavia la maturazione della conversione avvenuta a bordo delle navi negriere lo port\u00f2 ad una ricerca spirituale sempre pi\u00f9 profonda che culmin\u00f2 nella vocazione religiosa. Incontr\u00f2 diverse difficolt\u00e0 nel realizzare questo desiderio, a causa della mancanza di un titolo di studio adeguato, tuttavia grazie all'intercessione di un amico influente riusc\u00ec infine a diventare pastore della parrocchia di Olney, dove si guadagn\u00f2 presto l'affetto e la stima dei parrocchiani per i suoi modi franchi e decisi.\nS'impegn\u00f2 nella stesura di testi abolizionisti (come i \"Pensieri sulla tratta degli schiavi africani\", 1788) dove contrastava le teorie degli schiavisti, e scrisse inoltre degli inni notevoli contenuti in \"Olney Hymns\". Dopo aver servito per 17 anni la parrocchia di Olney, gli venne affidata la chiesa di St. Mary Woolnoth a Londra, dove rimase altri 26 anni e dove poi morir\u00e0. Fino all'ultimo, malgrado problemi di salute che lo ridussero quasi cieco e la memoria che cominciava ad abbandonarlo, volle continuare a testimoniare la propria conversione, considerata una strabiliante manifestazione della grazia di Dio, per indicare che, se aveva toccato lui, nessun peccatore ne era escluso, qualunque fossero i suoi peccati. Diceva infatti: \u00abCome potrebbe un vecchio persecutore dell'Africa smettere di parlare fino a che pu\u00f2 farlo?\u00bb. E ancora, durante un sermone:\n\u00abLa mia memoria \u00e8 quasi del tutto svanita, ma ricordo due cose: che io sono un grande peccatore e che Cristo \u00e8 un grande salvatore\u00bb.\nMor\u00ec nel 1807, esattamente l'anno che vide l'abolizione della tratta degli schiavi in tutti i domini inglesi. Sulla sua lapide sono incise, per sua volont\u00e0, le parole pronunciate poco prima di morire:\nTesto.\nCanzone popolareUna sesta strofa, talvolta messa come quinta, \u00e8 presente in alcune versioni:\nVi \u00e8 una strofa finale alternativa, non presente nell'originale di John Newton e tramandatasi oralmente per un cinquantennio; fu riportata da Harriet Beecher Stowe nel romanzo \"La capanna dello zio Tom\". \u00c8 spesso inserita come strofa di chiusura gi\u00e0 dopo la quarta."}
{"id": "527798", "revid": "183666", "url": "https://it.wikipedia.org/wiki?curid=527798", "title": "Libert\u00e0 per tutti", "text": ""}
{"id": "527802", "revid": "1833487", "url": "https://it.wikipedia.org/wiki?curid=527802", "title": "Scaparone", "text": "Scaparoni (\"Scaparon\" in piemontese) \u00e8 una frazione del comune di Alba in Piemonte.\nInsieme alle frazioni Biglini e Mussotto, la frazione Scaparone o Scaparoni fa parte di quel territorio del comune di Alba posto alla sinistra orografica del fiume Tanaro, quindi facente parte dell'area geografica detta Roero.\nLa frazione Scaparoni potrebbe essere definita \"il balcone di Alba\", per via della sua splendida vista sulla valle Tanaro ed in particolare sulla citt\u00e0 di Alba e sulle Langhe, che stanno in fronte a Scaparoni come un quadro d'autore.\nStoria.\nEssere al di l\u00e0 del fiume ha comportato una diversa storia di questa frazione, storicamente \"pizzicata\" fra i possedimenti della famiglia Roero o Rotari, il vescovo di Alba e la citt\u00e0 di Alba.\nIl primo insediamento riconosciuto pare essere l'Abbazia di Santa Maria de' Ulmis (l'attuale Cascina C\u00e0 daj Olm) risalente al XII secolo. Si trattava di un priorato di monache cistercensi dipendente dalla diocesi di Asti. Il priorato fu chiuso alla fine del 1400, ed il convento annesso alla Diocesi di Alba. Nei documenti recentemente ritrovati, e di propriet\u00e0 della storica famiglia Scaparone, \u00e8 fatto chiaro cenno del \"feudo di Santa Maria\" come riconoscimento dei possedimenti di tale famiglia. Fu questa famiglia Scaparone dal 1400 in poi ad occuparsi della gestione \"sociale\" della frazione, dove si costru\u00ec la chiesa parrocchiale e la scuola elementare.\nVita sociale.\nLa Parrocchia di San Rocco di Scaparoni consta di 200 anime. La chiesa parrocchiale, recentemente restaurata e dotata di uno splendido organo a canne, costituisce, insieme al circolo Acli, il centro di aggregazione principale degli abitanti.\nLa festa patronale si celebra il giorno di San Rocco, santo patrono, e si estende per tutta la settimana di Ferragosto.\nAttivit\u00e0.\nOltre alle grandi coltivazioni di frutta e di uva, in particolare la Barbera d'Alba, la particolarit\u00e0 economica della frazione fu, fino agli anni sessanta, la produzione del \"gesso\", o meglio dei \"Giass\" -come si scrive in lingua piemontese-. Il gesso \u00e8 un materiale calcareo estratto dalla famose cave poste nella zona chiamata Valle dei Magliano, misto di gesso, calce ed impurit\u00e0, che serviva come legante, ai tempi in cui l'uso del cemento non era ancora conosciuto in Piemonte. Il gesso estratto delle cave veniva cotto in forni a legna, macinato e poi venduto in sacchi. Aggiungendo acqua e colandolo in appositi stampi scolpiti nel legno, si ottenevano dei bellissimi soffitti per le case. Molte case della zona portano ancora questi splendidi soffitti.\nUn magazzino di vendita di materiali gessosi custodisce la memoria di questa antica lavorazione dei \"Giass\".\nLo spopolamento delle campagne ha ridotto a una decina le aziende agricole presenti sul territorio, di cui alcune giovani e ben strutturate per la coltivazione della frutta e della vite. Una sola cantina vinicola presente sul territorio funge da agriturismo e da osteria.\nAltre attivit\u00e0 artigianali, come la lavorazione della nocciola detta \"tonda gentile delle Langhe\" e il cemento artistico, costituiscono il micro-tessuto economico sul quale sopravvive questa piccola frazione.\nCome raggiungere la frazione.\nPer raggiungere la frazione Scaparone bisogna uscire dalla citt\u00e0 di Alba e proseguire per Bra sulla strada statale 231, oltrepassare il fiume Tanaro e svoltare sulla sinistra alla prima rotonda."}
{"id": "527805", "revid": "339392", "url": "https://it.wikipedia.org/wiki?curid=527805", "title": "Presidenti della Confederazione Elvetica", "text": ""}
{"id": "527808", "revid": "21880", "url": "https://it.wikipedia.org/wiki?curid=527808", "title": "Cumacei", "text": ""}
{"id": "527809", "revid": "767487", "url": "https://it.wikipedia.org/wiki?curid=527809", "title": "Pussy Galore (gruppo musicale)", "text": "Pussy Galore \u00e8 stato un gruppo musicale noise rock statunitense formatosi a Washington D.C. nel 1985 e attivo fino al 1990.\nOrigine del nome.\nSpencer, per la scelta del nome della band, si \u00e8 ispirato al personaggio protagonista del romanzo di James Bond \"Missione Goldfinger\" e del film \"Agente 007 - Missione Goldfinger\" da esso tratto, appunto Pussy Galore.\nStoria.\nLa prima incarnazione della band consiste nel cantante e chitarrista Jon Spencer, nella chitarrista Julie Cafritz e nel batterista John Hammill, ma questa formazione sar\u00e0 soggetta a vari cambiamenti nel corso degli anni. Immediatamente dopo la pubblicazione del loro primo 7\" autoprodotto, \"Feel Good About Your Body\", si aggiunge il chitarrista Neil Hagerty, e dopo il trasferimento della band a New York Hammill viene rimpiazzato da Bob Bert, gi\u00e0 batterista dei Sonic Youth. In seguito la formazione viene ulteriormente ad allargarsi con l'ingresso dell'allora sedicenne Cristina Martinez in qualit\u00e0 di chitarrista (sebbene lei non fosse propriamente una musicista, aveva semplicemente scattato le foto per la copertina del 7\") e registrano l'EP \"Groovy Hate Fuck\". Anche questo disco, cos\u00ec come tutte le loro prime pubblicazioni, viene autoprodotto dal gruppo stesso e pubblicato dalla Shove Records.\nImmediatamente prima della pubblicazione dell'EP, dichiarano pubblicamente il proprio odio nei confronti di Ian MacKaye, boss della Dischord Records, attirandosi cos\u00ec la feroce antipatia di tutta la scena hardcore punk di Washington D.C.. Il clima creatosi attorno alla band \u00e8 una delle cause che determinano il loro trasferimento a New York dove pubblicano una musicassetta in edizione limitata, in cui reinterpretano interamente l'album \"Exile on Main St.\" dei Rolling Stones. A ci\u00f2 segue (gennaio 1987) la pubblicazione del mini-album \"Pussy Gold 5000\". Subito dopo la Martinez abbandona la band e qualche anno dopo andr\u00e0 a formare la band Boss Hog.\nNel settembre 1987, i Pussy Galore registrano il loro album di debutto \"Right Now!\" pubblicato dalla Caroline Records. Immediatamente dopo la pubblicazione di \"Right Now!\", Neil Hagerty abbandona la band e viene rimpiazzato da Kurt Wolf per poi rientrare nella formazione subito dopo la pubblicazione dell'EP \"Sugarshit Sharp\", quando Wolf abbandona la band per unirsi ai Loudspeaker. \"Dial 'M' for Motherfucker\", il loro secondo album, viene pubblicato nel 1989.\nSempre nel 1989 pubblicano due split single. Il primo condiviso con i Tad per la Sub Pop Records, in cui le due band interpretano un brano dei Black Flag (\"Damaged II\" per i PG, \"Damaged I\" per i Tad), il secondo con i Black Snakes per l'etichetta indie giapponese Supernatural Records. Dopo l'abbandono anche di Julie Cafritz la band diventa un trio. Nel 1990 Spencer, Hagerty e Bert pubblicano il loro ultimo album intitolato \"Historia De La M\u00fasica Rock\".\nVerso la fine degli anni ottanta Jon Spencer ha dato vita ai Boss Hog assieme a Cristina Martinez. Spencer e la Martinez si sono sposati nel 1989. Dopo lo scioglimento dei Pussy Galore, Spencer forma la Jon Spencer Blues Explosion. Neil Hagerty ha continuato la propria carriera di terrorista-sonoro con i Royal Trux, in duo con la propria fidanzata Jennifer Herrema. Quando le strade dei due si sono divise (2000), Hagerty dapprima ha collaborato con alcuni gruppi per poi iniziare una carriera solista."}
{"id": "527810", "revid": "26891", "url": "https://it.wikipedia.org/wiki?curid=527810", "title": "Architettura P6", "text": ""}
{"id": "527811", "revid": "767487", "url": "https://it.wikipedia.org/wiki?curid=527811", "title": "Wynton Marsalis", "text": "Biografia.\nFormazione.\nWynton Marsalis \u00e8 il secondogenito di sei fratelli, quasi tutti impegnati nel mondo della musica: figlio di Dolores e di Ellis, pianista ed educatore musicale, suo fratello maggiore \u00e8 il sassofonista Branford, tra i minori vi sono Delfeayo, trombonista ma meglio conosciuto come produttore musicale, e Jason, batterista.\nA sei anni Wynton ricevette in dono la prima tromba dalle mani di Al Hirt, ma non ne venne attratto subito: durante l'infanzia preferiva ascoltare musica piuttosto che eseguirla, i suoi idoli erano Stevie Wonder, James Brown, Marvin Gaye e molti altri esponenti del funk e del pop che pi\u00f9 tardi cominci\u00f2 a contestare.\nIl primo approccio serio alla musica risale all'adolescenza: verso i tredici anni scopr\u00ec la musica classica attraverso le esecuzioni di Maurice Andr\u00e9 e, in seguito, il jazz. A quattordici anni vinse un premio cittadino con l'esecuzione del \"Concerto per tromba in mi bemolle maggiore\" di Haydn e, due anni dopo, con il \"Secondo concerto brandeburghese\" di Bach.\n\"\u00abHo studiato la musica classica\u00bb\", dichiar\u00f2 Wynton in occasione del suo debutto discografico da solista, \"\u00abperch\u00e9 molti musicisti di colore avevano paura di questo enorme mostro. Io volevo capire che cosa spaventava tutti, ma quello che ho trovato era solo un altro tipo di musica\u00bb\" Seguirono anni di studio e, nel 1979, il trasferimento a New York per frequentare la prestigiosa Juilliard School of Music. La selezione all'interno della scuola fu molto dura, ma il giovane rivel\u00f2 presto le sue qualit\u00e0: appena un anno dopo si sottopose ad un'audizione, grazie alla quale Art Blakey lo reclut\u00f2 nei Jazz Messengers.\nGli esordi.\nNel 1981 fu chiamato dal pianista Herbie Hancock, che lo port\u00f2 in tourn\u00e9e con il suo quartetto. Nel 1982 firm\u00f2 un contratto con la Columbia Records e pubblic\u00f2 il suo primo disco con il suo nome. Dal 1982 al 1985, Winton suon\u00f2 in quintetto insieme al fratello Branford, al pianista Kenny Kirkland, al bassista Charnett Moffett e al batterista Jeff \"Tain\" Watts. Mentre con i Messengers i suoi punti di riferimento erano Clifford Brown e Freddie Hubbard, ora il suo stile si collocava sulla scia del Miles Davis degli anni sessanta. La scelta controcorrente di suonare jazz acustico fu per il giovane musicista una risposta polemica a quella che egli considerava una pericolosa deriva dalla tradizione musicale. Questa svolta stilistica gli frutt\u00f2 un successo inaudito: a ventidue anni veniva gi\u00e0 considerato il jazzista pi\u00f9 famoso del momento. Ricevette numerosi premi tra cui il Grammy Award come miglior trombettista jazz e di classica e si piazz\u00f2 al primo posto nella classifica della rivista jazz \"Down beat\".\nLe polemiche.\nWynton Marsalis divenne cos\u00ec il capofila degli \"young lions\", una corrente di musicisti che tra gli anni ottanta e i novanta riportarono al centro dell'attenzione l'eredit\u00e0 jazzistica dell'hard bop. Rilasci\u00f2 numerose interviste critiche nei confronti del free jazz e del jazz elettrico, che considerava pericolose eresie, del rock e del pop che defin\u00ec \"volgari\" rinnegando gli idoli della sua adolescenza, e non manc\u00f2 di scatenare una polemica contro lo stesso Miles Davis, che accusava di aver tradito il jazz e la sua anima acustica per solo scopo di lucro, sfruttando i gusti del pubblico meno raffinato. Naturalmente queste affermazioni provocarono l'ostilit\u00e0 di numerosi colleghi (Davis innanzitutto, ma anche Chet Baker ad esempio), che etichettarono la sua musica come cerebrale, priva di pathos e senza cuore.\nDietro le sue implacabili critiche e i suoi giudizi taglienti, in difesa di ci\u00f2 che considerava la legittima eredit\u00e0 del jazz, vi era Stanley Crouch, critico musicale e abile polemista, una specie di eminenza grigia che gli ha fatto da portavoce per un lungo periodo e che ha scritto, tra l'altro, le note di copertina di moltissimi suoi dischi.\nDi questo periodo \u00e8 una serie di album come \"Think of One\", \"Black Codes (From the Underground)\" e \"J Mood\". Questi lavori, che contengono assoli studiatissimi, sono suonati impeccabilmente e senza sbavature: i critici e i colleghi li definirono come una serie di brillanti esecuzioni, ricche di idee e di spunti, ma prive di qualsiasi impegno emotivo. Marsalis fu accusato di voler cristallizzare il jazz, musica dinamica per definizione, in uno schema immutabile, ma oggi quegli album sono stati rivalutati e considerati fra i migliori album jazz del periodo.\nIl nuovo gruppo.\nNel 1985, dopo cinque album, si sciolse il quintetto. Branford aveva deciso di andare a suonare con Sting portando con s\u00e9 anche Kenny Kirkland: insieme collaborarono alla realizzazione di \"The Dream of the Blue Turtles\", primo lavoro di Sting dopo lo scioglimento dei Police. Wynton, dapprima disorientato dalla scelta di suo fratello (ci fu anche una temporanea rottura fra i due), in poco tempo form\u00f2 un nuovo gruppo composto da sette musicisti: sempre con Watts alla batteria, si aggiunsero Marcus Roberts al piano, Wycliffe Gordon al trombone, Wes Anderson e Todd Williams al sassofono e Robert Hurst al basso. Terminata la fase musicale di derivazione davisiana, il nuovo gruppo esplorava altri territori musicali, vicini a quelli di Duke Ellington e di Louis Armstrong. In album come \"Tune in Tomorrow\" (1990) e \"Blue Interlude\" (1992) si percepiscono addirittura reminiscenze swing e dixieland.\nSempre nel 1985 prese parte al primo concerto rock televisivo contemporaneo \"Live Aid\" nel Wembley Stadium (1923) di Londra con \"Sting\", Phil Collins, \"Style Council\" e gli \"Status Quo\" e a Filadelfia con Eric Clapton ed i \"Led Zeppelin\".\nNel 1992 Marsalis pass\u00f2 a dirigere il Lincoln Center di New York, portando con s\u00e9 alcuni musicisti del settetto. Sotto la sua direzione artistica il centro divenne uno dei punti nevralgici della vita culturale newyorchese e il jazz divenne un'istituzione, ma anche qui l'incondizionata difesa dell'eredit\u00e0 del passato e l'assoluta chiusura nei confronti di qualsiasi tipo di avanguardia jazzistica contribu\u00ec ad alimentare le polemiche e ad accrescere la sua immagine di accademico serioso, ingombrante e saccente.\nI lavori pi\u00f9 ambiziosi.\nNegli anni novanta il suo interesse stilistico cominci\u00f2 a spostarsi dalla \"song\" e dallo \"standard\" musicale a composizioni pi\u00f9 articolate ed estese, sul tipo della suite. Vennero cos\u00ec realizzati album come \"In This House, on This Morning\" (1992), composto sulla falsariga di una celebrazione religiosa di una chiesa nera, o \"Blood on the Fields\" (1997), un'ambiziosa composizione di lunga durata (incisa su 3 CD) che trae ispirazione dal lavoro degli afroamericani nei campi di cotone ai tempi della deportazione dall'Africa. Con questa opera Marsalis vinse il premio Pulitzer, fino ad allora mai concesso ad un musicista jazz.\nAltre attivit\u00e0.\nParallelamente all'attivit\u00e0 jazzistica, Marsalis ha continuato, per la Sony Classical, ad incidere come solista pezzi di musica classica per tromba collaborando con i pi\u00f9 noti esecutori del mondo e spaziando dalla musica barocca alla musica contemporanea. Singolare \u00e8 il primato conseguito nel 1994, anno in cui Wynton Marsalis ha vinto contemporaneamente un Grammy Award per la musica classica e per il jazz. Altro aspetto della sua attivit\u00e0 \u00e8 quello di \"divulgatore\" di cultura musicale attraverso seminari tenuti in tutto il mondo.\nNel 1999 ha tenuto un famoso set di concerti al Village Vanguard, jazz club di New York, che \u00e8 stato riportato in un cofanetto di sette cd. Nel 2001 \u00e8 stato nominato da Kofi Annan \"messaggero di pace\" alle Nazioni Unite.\nNel 2004 Marsalis ha chiuso il contratto con la Columbia ed \u00e8 passato alla Blue Note. La prima realizzazione sotto questa etichetta ha per titolo \"The Magic Hour\" e segna il ritorno alle piccole formazioni e alle composizioni di breve respiro.\nOggi, famoso pi\u00f9 che mai, ha scritto le musiche per la colonna sonora del film dedicato al grande pugile di colore Jack Johnson. Prima di lui un altro grande trombettista, Miles Davis, aveva dedicato un disco al mitico pugile.\nNel 2011 Marsalis assieme ai membri dell'orchestra del Lincoln Center ha avviato un corso di musica jazz a Cuba offrendo la possibilit\u00e0 di riparare gli strumenti musicali. L'idea \u00e8 quella di unire i popoli divisi da un embargo attraverso la musica.\nIl 9 aprile 2011 registra al Lincoln Center con Eric Clapton il cd \"Wynton Marsalis and Eric Clapton Play the Blues - Live from Jazz at Lincoln Center\"."}
{"id": "527814", "revid": "1456895", "url": "https://it.wikipedia.org/wiki?curid=527814", "title": "Game of Death", "text": ""}
{"id": "527816", "revid": "365417", "url": "https://it.wikipedia.org/wiki?curid=527816", "title": "Primi ministri della Bulgaria", "text": "La carica di primo ministro () della Bulgaria \u00e8 la pi\u00f9 importante del ramo esecutivo dopo l'indipendenza del paese nel 1878."}
{"id": "527818", "revid": "1124164", "url": "https://it.wikipedia.org/wiki?curid=527818", "title": "Marcello Bacciarelli", "text": "Biografia.\nDopo aver compiuto i suoi studi a Roma, venne chiamato a Dresda alla corte dell'elettore di Sassonia Federico Augusto II. Divenuto questi re di Polonia con il nome di Augusto III, dal 1756 Bacciarelli segu\u00ec la corte sassone a Varsavia, lavorando come ritrattista dell'aristocrazia: in questo periodo fece conoscenza con la famiglia del futuro re Stanis\u0142aw Poniatowski. Nel 1764 si trasfer\u00ec a Vienna, dove rimase due anni al servizio dell'imperatrice Maria Teresa, realizzando i ritratti della numerosa famiglia imperiale.\nNel 1766 fece ritorno definitivamente in Polonia, dove nel frattempo era salito al trono Poniatowski. Bacciarelli fu tenuto in grande considerazione dal sovrano, che gli diede l'incarico di creare una scuola di pittura, lo rese responsabile della politica artistica del regno e, nel 1768, gli confer\u00ec il titolo nobiliare.\nOltre ad essere primo pittore di corte e a sovrintendere alla decorazione del palazzo reale (1776-1785), Bacciarelli era anche direttore generale degli edifici reali e curava la collezione privata del re: nel 1787 Stanislao lo invi\u00f2 in Italia per acquistare alcuni quadri.\nDivenuto col tempo confidente e amico del sovrano, quando, nel 1795, questi fu costretto ad abdicare e a lasciare la capitale, Bacciarelli rimase a Varsavia, dove mantenne la sua influenza sulla vita artistica locale. Nel 1798, alla morte di Stanislao II Augusto Poniatowski, egli si occup\u00f2 di gestire il patrimonio reale.\nNel 1816, in considerazione del contributo da lui apportato all'arte polacca, fu nominato professore onorario della nuova facolt\u00e0 di arti dell'Universit\u00e0 reale di Polonia: era inoltre membro onorario delle Accademie di Belle Arti di Dresda, Vienna e Berlino. Mor\u00ec a Varsavia nel 1818.\nLa sua era una tipica pittura di corte influenzata soprattutto dallo stile barocco con alcuni elementi del classicismo. Nella sua ingente produzione spiccano soprattutto i ritratti \"Ritratto del re Stanis\u0142aw August Poniatowski nel mantello d'incoronazione\", 1770) e le opere a soggetto storico. Suoi affreschi ornarono le sale del Castello Reale a Varsavia. Una vasta raccolta delle sue opere \u00e8 conservata nel Museo Nazionale polacco."}
{"id": "527819", "revid": "1005847", "url": "https://it.wikipedia.org/wiki?curid=527819", "title": "Capi di governo della Croazia", "text": "I capi di governo della Croazia succedutisi a partire dal 1953 sono i seguenti."}
{"id": "527820", "revid": "125207", "url": "https://it.wikipedia.org/wiki?curid=527820", "title": "High tech (architettura)", "text": ""}
{"id": "527821", "revid": "2075278", "url": "https://it.wikipedia.org/wiki?curid=527821", "title": "Puma (abbigliamento)", "text": "Puma (formalmente Puma Societas Europaea o Puma SE) \u00e8 un\u2019azienda tedesca di diritto europeo attiva nel campo dell'abbigliamento e dell'equipaggiamento sportivo.\nFondata nel 1948 a Herzogenaurach, \u00e8 insieme alla compatriota Adidas uno dei pi\u00f9 noti marchi nel mondo dello sport, ed \u00e8 fornitrice tecnica di numerosi consorzi di club e squadre nazionali di calcio.\nStoria.\nLa societ\u00e0 fu fondata, con il nome \"Gebr\u00fcder Dassler Schuhfabrik\", nel 1924 a Herzogenaurach da Rudolf Dassler, fratello di Adolf Dassler, che sar\u00e0 fondatore della Adidas. Adolf si occupava di fabbricare materialmente le scarpe mentre Rudolf si occupava della distribuzione e della parte gestionale. L'azienda ottenne subito un grande successo e guadagn\u00f2 la ribalta internazionale gi\u00e0 durante i Giochi olimpici del 1936, equipaggiando Jesse Owens.\nNel 1948, finita la guerra, i due decisero di dividersi a met\u00e0 l'azienda spartendosi anche i dipendenti (per dissapori sorti in tempo di guerra). Adolf fond\u00f2 l'Adidas (un gioco di parole fra il suo diminutivo, \"Adi\", e le iniziali del suo cognome, \"Das\") mentre Rudi la \"Ruda\" (anche in questo caso un acronimo proveniente dalle prime due lettere rispettivamente del suo nome, \"Ru\", del cognome, \"Da\"), il cui nome fu poi cambiato in \"Puma\" (Puma Schuhfabrik Rudolf Dassler), diventando poi societ\u00e0 per azioni nel 1986, quotata alla B\u00f6rse M\u00fcnchen (Borsa di Monaco) e alla Borsa di Francoforte.\nUsain Bolt, campione olimpico e mondiale sulla distanza dei 100 metri piani, 200 metri piani e della staffetta 4x100m, nonch\u00e9 detentore dei rispettivi record mondiali, stabiliti ai Giochi Olimpici di Pechino (4x100) e durante i Mondiali di Berlino 2009 (100\u00a0m e 200\u00a0m) \u00e8 stato sponsorizzato dalla Puma.\nTra i giocatori di calcio pi\u00f9 famosi che hanno utilizzato scarpe e maglie Puma si possono ricordare: Diego Armando Maradona, Johan Cruijff, Lothar Matth\u00e4us, Pel\u00e9 e pi\u00f9 recentemente David Silva, Gianluigi Buffon, Mario Balotelli, Samuel Eto'o, Sergio Ag\u00fcero, Giorgio Chiellini, Yaya Tour\u00e9, \u00c1lvaro Gonz\u00e1lez, Alessandro Diamanti, Stephan Lichtsteiner, Marco Reus, Cesc F\u00e0bregas, Michael Carrick, Radamel Falcao, Antoine Griezmann, Luis Su\u00e1rez, Santi Cazorla, Mikel Arteta, Olivier Giroud, Romelu Lukaku e Neymar.\nPuma oggi.\nPuma conta circa 6.831 impiegati e distribuisce i suoi prodotti in oltre 80 nazioni. Nel 2007 entra nel gruppo del lusso francese Kering. Nel maggio 2018 Puma esce dal gruppo Kering.\nI prodotti pi\u00f9 venduti sono abbigliamento e scarpe sportive. Il grande successo dell'azienda \u00e8 avvenuto con la sponsorizzazione dei Mondiali di calcio 2006, sponsorizzando anche la Nazionale di calcio italiana che si laure\u00f2 Campione del Mondo in quella edizione, e il partenariato con la Scuderia Ferrari e la Ducati Corse, alle quali fornisce l'abbigliamento non ufficiale.\nMolte squadre di calcio hanno Puma come sponsor tecnico, tra cui le nazionali del Marocco, Repubblica Ceca, Svizzera, Costa d'Avorio, Angola, Ghana, Togo e l'Italia. Ai Mondiali di calcio 2006, in 36 partite su 64, almeno una squadra indossava una divisa Puma.\nFornisce inoltre le divise a molte importanti squadre di club come le squadre inglesi Newcastle United, Reading e Manchester City, i francesi dell'Olympique Marsiglia, la spagnola Valencia, le tedesche (dalla stagione 2012/2013) e Borussia M\u00f6nchengladbach e le italiane e . Tra i club sudamericani spiccano gli argentini dell'Independiente e gli uruguagi del Pe\u00f1arol oltre a molti altri club in tutto il mondo. Anche alcune rock band come i Red Hot Chili Peppers utilizzano spesso nei loro concerti e video scarpe e polsini Puma. Inoltre, \u00e8 sponsor di diversi team di sport motoristici, tra cui la Scuderia Ferrari in Formula 1.\nPer i Leoni indomabili la Puma ha inventato diverse divise eccentriche e innovative: la canottiera durante la Coppa d'Africa 2002, il body aderente coi graffi nella Coppa d'Africa 2004, entrambe dichiarate non regolamentari dalla FIFA, e la maglia Camerun 2018.\nNel 2018 l'azienda PUMA \u00e8 stata inserita tra le compagnie da sottoporre a boicottaggio economico a causa della sponsorizzazione fornita alla IFA (Israeli Footbal Association) che include alcuni team di calcio israeliani che hanno sede in colonie, situate nei Territori Palestinesi Occupati, considerate illegali dal Diritto Internazionale."}
{"id": "527822", "revid": "6923", "url": "https://it.wikipedia.org/wiki?curid=527822", "title": "Silphium", "text": "Silphium \u00e8 un genere di piante erbacee appartenente alla famiglia Asteraceae."}
{"id": "527830", "revid": "172554", "url": "https://it.wikipedia.org/wiki?curid=527830", "title": "Johann Eckhart", "text": ""}
{"id": "527831", "revid": "484362", "url": "https://it.wikipedia.org/wiki?curid=527831", "title": "Meister Eckhart", "text": "\u00c8 stato uno dei pi\u00f9 importanti teologi, filosofi e mistici renani del Medioevo cristiano e ha segnato profondamente la storia del pensiero tedesco.\nLa vita e le opere.\nNon esiste n\u00e9 un'immagine autentica di Eckhart n\u00e9 un manoscritto originale. Anche l'attribuzione delle sue prediche e dei trattati in tedesco \u00e8 talora controversa. I testi in latino - che sono pervenuti soltanto in parte - lasciano intravedere la sua mano. Malgrado queste numerose lacune si riescono a ricostruire alcuni passi della sua vita e della sua dottrina:\nLa dottrina.\nLa dottrina teologica di Eckhart si rif\u00e0 alla speculazione apofatica.\nIl concetto di Dio.\nDio sopra-\u00e8 ed \u00e8 nulla poich\u00e9 essendo totale \u00e8 indefinibile.\nProprio per questo Eckhart nella nota predica \"Beati pauperes in Spiritu\" invoglia i fedeli a \"pregare Dio\" affinch\u00e9 li liberi da \"dio\" (il primo maiuscolo, il secondo minuscolo), dove il primo \u00e8 il \"Dio Eckhartiano\" (per cos\u00ec dire), totale ed indefinibile, puro ed assoluto, e il secondo un mero essere superiore, un \"sovra-essere\", un essere dalle funzioni totemiche, potremmo dire, sopravvissuto nell'immaginario collettivo, ispirato dalla religiosit\u00e0 naturale. In definitiva, mentre il secondo \u00e8 l'idea a cui l'uomo ricorre per \"chiedere\", per cercare la consolazione quotidiana, quasi una \"superstizione\", il primo \u00e8, appunto, \"Colui che \u00e8\", tanto indefinibile e totale che in Lui, con Lui e per Lui non vi \u00e8 altro che Esso. \nRiguardo alla coincidenza di pensiero ed essere, dibattuta nell'ambito dell'Ordine domenicano, nella \"prima quaestio\" delle \"Quaestiones parisienses\", Eckhart risponde che pensiero ed essere sono la stessa cosa, ma Dio va identificato con l'Uno, nome che si d\u00e0 a ci\u00f2 che \u00e8 ben al di l\u00e0 dell'ente e dell'essere stesso, e Dio \u00e8 in primo luogo pensiero, da cui l'essere scaturisce. \nNel Prologo all'\"Opus tripartitum\" afferma che Dio \u00e8 l'essere e l'essere \u00e8 Dio, la creazione attraverso la moltiplicazione \u00e8 un progressivo allontanamento dall'unit\u00e0 e perfezione originaria, in cui ogni ente \u00e8 e vive solo in quanto partecipe in qualche modo e forma della natura divina.\nLa nascita di Dio nel profondo dell'anima.\nUn tema importante delle prediche tedesche di Eckhart \u00e8 l'insegnamento sulla nascita di Dio nel profondo dell'anima. Il rapporto tra Dio e Anima esiste, si constata non solo la somiglianza, ma piuttosto l'identit\u00e0, per questo infatti l'essenza dell'anima viene colta a colpo d'occhio.\nPer rendere chiaro il concetto di questa relazione, nella predica 82 Eckhart usa la metafora del fuoco: quando il fuoco \u00e8 generato all'interno del legno gli trasmette la propria natura e la propria essenza, e il legno, da s\u00e9, diviene sempre e sempre pi\u00f9 simile al fuoco.\nLa nascita di Dio non si comprende nel pensiero come un allontanamento misterioso, piuttosto si basa sulla visione che l'intelletto sopra razionale \"realizza\" nella propria natura una volta che scopre che la propria realt\u00e0 e quella divina sono il medesimo nell'In-Principio.\nDagli insegnamenti aristotelici sull'anima, come sono recepiti in Tommaso d'Aquino, l'anima \u00e8 legata al corpo e ai sensi; gli uomini possono quindi essere riproduzioni imperfette di Dio, poich\u00e9 non vi \u00e8 una identit\u00e0 tra Dio e la ragione.\nNella tradizione scolastica da Anselmo di Canterbury a Tommaso d'Aquino solo una forza fuori dal comune, donata dal Dio caritatevole, \u00e8 capace di porre riparo alla imperfezione umana ed essa \u00e8 la Grazia divina.\nEckhart affermando che Dio si riproduce completamente nell'intelletto, poich\u00e9 Dio genera il proprio Figlio negli uomini in un atto creativo continuo e ininterrotto, invoglia l'uomo al cammino interiore affinch\u00e9 affinando il corpo e l'anima riesca successivamente a distaccarsene.\nIl risultato della nascita di Dio nell'anima \u00e8 la \"pace\".\nCon questo termine Eckhart intende un radicale distacco ed una perenne contemplazione.\nUn uomo del genere non \u00e8 pi\u00f9 un'individualit\u00e0 ma \u00e8 quel che deve essere nel sovra-essere.\nL'uomo pacificato \u00e8 il Figlio di Dio, il Cristo, seguendo gli insegnamenti di san Giovanni e san Paolo.\nL'uomo che vuole penetrare nell'intimit\u00e0 divina e raggiungere la pace non deve restare passivo, piuttosto deve essere attivo e guadagnarsi tale realizzazione co-operando con la grazia divina.\nAllora come Dio, sar\u00e0 pura attivit\u00e0 nella propria intimit\u00e0, che altro non \u00e8 che l'intimit\u00e0 di Dio. Egli \u00e8 Dio per natura, ogni uomo pu\u00f2 essere Dio per grazia.\nLa mistica.\nLe prediche di Eckhart sono rivolte alla cura delle anime, principalmente dei frati e delle suore del proprio ordine. Si possono leggere come guide pratiche per raggiungere Dio nel profondo del cuore. Questi alcuni passaggi importanti:\nLa conseguenza dell'abbandono della conoscenza, volont\u00e0, tempo, l'io, ecc. \u00e8 una profonda calma: \"\u00ab chi ha realizzato Dio sente il gusto di tutte le cose in Dio \u00bb\"\nMeister Eckhart mette l'accento, inoltre, sul fatto che l'apprendimento di questa condizione dello spirito pu\u00f2 essere raggiunta solamente dopo lunghi anni di esercizio e la paragona all'apprendimento della lettura e della scrittura. Sebbene a quei tempi (come ai nostri) la preghiera contemplativa fosse fortemente diffusa nella popolazione, la radicalit\u00e0 delle sue affermazioni lo portarono al conflitto con la Curia romana. Ai tempi moderni le sue indicazioni potrebbero essere ancora difficili da seguire, visto che l'attitudine verso \"il tempo\" e la razionalit\u00e0 dominano fortemente le condizioni di vita.\nNella teologia negativa di Eckhart, Dio \u00e8 \"\u00abal di l\u00e0 di ogni conoscenza\u00bb\" (Quinta Predica, 42). Eckhart contesta quindi che l'Uno abbia le qualit\u00e0 mondane come \"bont\u00e0\" o \"saggezza\". Mehr noch, auch \u201eSein\u201c sei von ihm nicht aussagbar: \"\u00abIo dico anche: Dio \u00e8 \"un Essere\"? - non \u00e8 vero; \u00e8 (molto pi\u00f9) un essere che trascende l'essere e una nullit\u00e0 che trascende l'essere \u00bb\"\nSe Aristotele poneva il pensiero divino di s\u00e9 al di sopra dell'essere, ignorando una realt\u00e0 ancora pi\u00f9 alta, Eckhart pone in risalto il pensiero della tarda grecit\u00e0 (Plotino e Proclo) per l'intuizione di un principio oltre il pensiero, che si pu\u00f2 raggiungere in un'unit\u00e0 mistica attraverso la filosofia. La ricerca dell'Uno \u00e8 cosa diversa e pi\u00f9 alta della ricerca della verit\u00e0 o del bene, che sono ancora ricerca dell'Essere.\nIl pensiero e l'essere divino \u00e8 la causa degli enti; in quanto \u00e8 universale e indeterminato, \u00abnon \u00e8 un ente e tende al non-ente\u00bb. Crea ed \u00e8 il fine degli enti, per cui \u00e8 prima e pi\u00f9 importante dell'essere per la metafisica, bene e male sono qualit\u00e0 degli enti, mentre vero e falso sono nell'anima che contiene immagini di questi, nate con la mediazione dei sensi, la memoria, la volont\u00e0 o il giudizio. Poich\u00e9 non \u00e8 un ente, e diversamente da questi, l'anima non \u00e8 determinata a conoscere s\u00e9 stessa, pu\u00f2 puntare al pensiero divino, ma nasce orientata verso gli enti, che le impediscono di pensare ed essere nel pensiero divino, e poi di giungere ad unit\u00e0 con l'Uno, oltre il pensiero.\nSecondo Eckhart, Dio \u00e8 \"sine modo\", impredicabile come l'Uno di Plotino. L'Io si tiene lontano da questa identit\u00e0 finch\u00e9 utilizza la mediazione della memoria, del giudizio, della volont\u00e0 e dei cinque sensi, e finch\u00e9 forma il suo contenuto con immagini di enti determinati, che sono finiti e periscono nel tempo. La finitezza nella qualit\u00e0 e nella quantit\u00e0, nell'occupare uno spazio e un tempo, e il manifestarsi con la mediazione di qualche attributo della coscienza, sono modi dell'ente e non propri del manifestarsi divino, che \u00e8 immediato, posto non in relazione alle sue qualit\u00e0 appare come l'anima che lo ospita, e con l'infinit\u00e0 di tutti i suoi attributi.\nCon questi motivi metafisici, \u00e8 spiegata la mistica del ritorno all'Uno. Nel momento del ritorno all'Uno, si realizza una teologia negativa che riguarda anche la vita spirituale, le leggi e riti della religione: la perfezione morale e l\"'imitatio Cristi\" sono per \u00abl'essere ci\u00f2 che Dio \u00e8\u00bb, come Lui, non in unit\u00e0 con Esso. La persona rinuncia a tutto ci\u00f2 che \u00e8 opera dell'individualit\u00e0: non sente desiderio o timore; rinuncia ad avere, agire, conoscere; rinuncia all'esercizio della memoria, dei sensi, del giudizio etico o estetico. Il percorso esclude i viaggi, l'impegno politico, l'arte, le scienze e le opere.\nInterpreti differenti rilevano che da una tale teologia negativa vi sono conseguenze positive nel discorso religioso.\nLe conseguenze etiche.\nGli insegnamenti Eckhartiani non sono di tipo sociale ma di ascesi spirituale. Ad ogni modo, come dimostrato in varie prediche, Eckhart pone l'accento sulla simultaneit\u00e0 degli attributi divini.\nChi punta alla pace vera, alla pace profonda, non pu\u00f2 non assommare in s\u00e9 le virt\u00f9 come il Cristo stesso ha testimoniato.\nInfluenze nella storia del pensiero.\nLa grande filosofia tedesca dell'Ottocento, l'idealismo, riconosce in Meister Eckhart e nella mistica medievale le proprie radici. Fichte, Schelling, Hegel si considerano eredi di quella spiritualit\u00e0, Hegel arriva a dire che quello che un tempo si chiamava \"mistico\" \u00e8 esattamente ci\u00f2 che lui chiama \"speculazione\".\nHegel considera (nella sua Storia della Filosofia) Meister Eckhart come l'iniziatore della filosofia tedesca.\nD'altra parte anche l'avversario dell'idealismo, Schopenhauer, riteneva di portare in sostanza il messaggio della mistica medievale.\nMeister Eckhart visto da Rosenberg.\nAlfred Rosenberg saluta in Eckhart il precursore di una nuova religione razziale e nordica. Meister Eckhart \u00e8 un modello di \"mistico aristocratico\", \u00e8 colui che si \u00e8 rivolto all'\"anima nobile\" e ha proclamato: \"Quel che vi \u00e8 di pi\u00f9 nobile nell'uomo \u00e8 il sangue\"; \u00e8 colui che ha concepito l'io come un principio causa di se stesso, nato dall'eternit\u00e0, fortezza inespugnabile, tale che, qualora non esistesse, nemmeno Dio potrebbe esistere; \u00e8 infine colui che ha proclamato: \"L'uomo deve essere libero e signore di tutte le sue opere, di l\u00e0 da ogni offesa e d'ogni costrizione\" insegnando un'austera via di conquista dei cieli, sgombra di magia, di dogmatismo, di obbedienza alla lettera e anche di devoti sentimentalismi e di abbandoni umanitari.\nMeister Eckhart visto da Fromm.\nErich Fromm dedica un capitolo della sua \"Ars Amandi\" alle varie forme di amore. In quello dell'amore per Dio, porta Eckhart come il maggior esempio del misticismo nelle filosofie occidentali. E scrive:\u00abNel predominante sistema religioso occidentale, l'amore per Dio \u00e8 essenzialmente lo stesso che la fede nell'esistenza, nella giustizia e nell'amore di Dio. L'amore per Dio \u00e8 essenzialmente un'esperienza di pensiero. Nelle religioni orientali e nel misticismo, l'amore per Dio \u00e8 un'intensa sensazione di unit\u00e0, inseparabilit\u00e0, legata con l'espressione di questo amore in ogni atto della vita. La formula pi\u00f9 radicale \u00e8 stata data a questo fine da Meister Eckhart:\nFromm \u00e8 uno dei primi pensatori moderni a notare lo spessore filosofico di Eckhart e compie anche una psicanalisi di questa letteratura. Eckhart parla di rapporto Io-Dio, un'espressione sintetica, e in termini in cui Fromm, di scuola freudiana, vede la proiezione di un amore sia materno che paterno, tipica di una religiosit\u00e0 matura, che non \u00e8 pi\u00f9 solo matriarcale o patriarcale."}
{"id": "527832", "revid": "599013", "url": "https://it.wikipedia.org/wiki?curid=527832", "title": "La Discussione", "text": "La Discussione \u00e8 un quotidiano politico italiano fondato da Alcide De Gasperi nel 1952. \u00c8 stata la rivista politico-culturale ufficiale della Democrazia Cristiana. L'attuale editore \u00e8 La Discussione s.r.l.\nStoria.\nFondato da Alcide De Gasperi nel 1952, il giornale \u00e8 sempre stato legato alla Democrazia Cristiana ed ai partiti che si formarono dopo lo scioglimento della DC. \nNel 1977 \"La Discussione\" sub\u00ec un attentato ordito dalla colonna romana delle Brigate Rosse: davanti alla sede del settimanale fu fatto esplodere un potente ordigno. L'esplosione danneggi\u00f2 le strutture portanti del palazzo. La redazione del giornale fu costretta a trasferirsi in piazza delle Cinque Lune, sede del quotidiano \"Il Popolo\".\nIn seguito al frazionamento del partito, nel 1994 la propriet\u00e0 passa al costituendo Partito Popolare Italiano (PPI).\nNel 1995 anche il PPI si divide: Rocco Buttiglione fonda i Cristiani Democratici Uniti (CDU), ed a questo movimento passa la propriet\u00e0 de \"La Discussione\", che diviene quotidiano ed organo ufficiale, per la prima volta nella sua storia. Il primo numero della nuova serie esce il 7 novembre.\nIn seguito si registrano momenti altalenanti, sia come copie vendute che come sviluppo dello stesso quotidiano, fino a precipitare in uno stato di crisi nel 2002. La Discussione viene chiusa per mancanza di fondi e per il mancato riconoscimento ufficiale da parte della nuova coalizione politica Unione dei Democratici Cristiani e di Centro (UDC), in cui confluisce gran parte della CDU.\nIl quotidiano riprende la sua attivit\u00e0 solo nel 2005, quando Gianfranco Rotondi crea la Democrazia Cristiana per le Autonomie. La direzione politica della Discussione, organo ufficiale del partito, viene affidata a Paolo Cirino Pomicino. Il partito termina la sua attivit\u00e0 nel 2009. Giampiero Catone, gi\u00e0 segretario organizzativo del disciolto partito, rileva la propriet\u00e0 della testata. \nIl Movimento politico.\nContestualmente alla rinascita della Democrazia Cristiana sono sorti i circoli politici legati al giornale detti \u00abCircoli la Discussione\u00bb.\nDopo il 2009, Giampiero Catone, parlamentare del Popolo della Libert\u00e0 trasforma i \u00abcircoli la Discussione\u00bb in un movimento politico interno al partito.\nIl 23 settembre 2010 Catone lascia il PdL per aderire, insieme ai circoli della Discussione, a Futuro e Libert\u00e0 per l'Italia, la formazione guidata da Gianfranco Fini.\nIl successivo 14 dicembre, giorno della fiducia al Governo Berlusconi IV, Catone decide di sostenere l'esecutivo e lascia il gruppo Futuro e Libert\u00e0 per l'Italia per poi entrare nel Gruppo misto. Successivamente aderisce al gruppo parlamentare Iniziativa Responsabile, divenuto poi Popolo e Territorio, nel cui nome compare la scritta \u00abLa Discussione\u00bb.\nNel maggio 2012 il movimento aderisce alla nuova Democrazia Cristiana di Giovanni Angelo Fontana."}
{"id": "527834", "revid": "172554", "url": "https://it.wikipedia.org/wiki?curid=527834", "title": "Maestro Eckhart", "text": ""}
{"id": "527844", "revid": "33163", "url": "https://it.wikipedia.org/wiki?curid=527844", "title": "Bae Sea Harrier", "text": ""}
{"id": "527851", "revid": "599013", "url": "https://it.wikipedia.org/wiki?curid=527851", "title": "Ndh", "text": ""}
{"id": "527854", "revid": "1355461", "url": "https://it.wikipedia.org/wiki?curid=527854", "title": "Ghiandola sebacea", "text": "Le ghiandole sebacee sono microscopiche ghiandole, ovvero piccoli organuli esocrini, appartenenti all'apparato tegumentario; esse si trovano nella pelle e precisamente nel derma, unite al corpo di alcuni peli ad un'altezza di poco maggiore rispetto a quella del follicolo pilifero. La maggior parte di esse presenta un dotto escretore che si apre proprio nel follicolo, mentre una piccola parte si apre direttamente sulla superficie cutanea.\nEsse producono il sebo, un liquido biologico che ha diverse funzioni.\nDisposizione.\nLe ghiandole sebacee si trovano prevalentemente a livello del viso e del cuoio capelluto, anche se esse sono distribuite lungo tutta la superficie corporea, tranne che sul palmo delle mani e sulla pianta dei piedi. Sono in numero maggiore nelle regioni anogenitali, nel cuoio capelluto, nella faccia, nel petto e nel dorso. La loro dimensione varia in base alla sede in cui sono collocate; il tronco e gli arti presentano ghiandole sebacee di piccola entit\u00e0, sul volto, sul collo e sulla parte anteriore del torace la loro dimensione \u00e8 maggiore.\nLe ghiandole che si trovano nel meato acustico esterno e nelle palpebre sono dette \"ghiandole tarsali\" o \"di Meibomio\". A livello delle areole mammarie, dei capezzoli, dell'ano, delle piccole labbra e del pene, dove si aprono direttamente sulla cute, sono chiamate \"ghiandole di Tisone\".\nStruttura.\nSono ghiandole \"tubuloalveolari\" e, come tutte le ghiandole, esse sono divisibili in due parti: una di esse si occupa della produzione del sebo e viene detta \"porzione secernente\", mentre l'altra, che ha la funzione di trasportare la sostanza grassa prodotta all'esterno, \u00e8 chiamata \"dotto (o condotto) escretore\".\nLa prima parte \u00e8 composta da 2 a 20 alveoli avvolti da una fitta rete vascolare e una capsula. Ogni alveolo \u00e8 costituito da uno strato periferico ricco di cellule staminali capaci di rigenerare lo strato pi\u00f9 centrale costituito da una serie di cellule che si arricchisono di goccioline lipidiche. Queste cellule poco a poco degenerano ed entrano a far parte del secreto con tutto il grasso contenuto. Questo tipo di secrezione \u00e8 detto \"olocrino\".\nTutti gli alveoli si aprono in un dotto escretore unico, formato da cellule epiteliali che nella regione terminale continuano con le cellule della guaina esterna della radice del follicolo pilifero. Ciascun dotto escretore risale verso l'alto, quasi sempre obliquamente, per sboccare circa nel terzo superiore di un follicolo, sopra l'inserzione di un muscolo erettore del pelo.\nFunzione.\nUna ghiandola sebacea consiste in una piccola sacca dall'aspetto tondeggiante il cui ruolo, all'interno dell'organismo, \u00e8 la produzione e la secrezione di una sostanza grassa chiamata \"sebo\"; questa sostanza, composta prevalentemente da colesterolo e acidi grassi, serve a rendere morbida la pelle e ad idratarla, evitando cos\u00ec che essa si secchi e si crepi, a determinare l'odore della pelle, e a lubrificare ed ammorbidire i capelli e i peli. Nelle palpebre esistono speciali ghiandole sebacee che producono sebo nelle lacrime.\nSebo.\nIl sebo, secreto dalla ghiandola sebacea nell'uomo, \u00e8 composto principalmente da trigliceridi (\u224841%), esteri di cera (\u224826%), squalene (\u224812%) e acidi grassi liberi (\u224816%). La composizione del sebo varia tra le specie. Gli esteri di cera e lo squalene sono unici per il sebo e non sono prodotti come prodotti finali in nessun'altra parte del corpo. L'acido sapienico \u00e8 un acido grasso del sebo che \u00e8 unico per l'uomo ed \u00e8 implicato nello sviluppo dell'acne.Il sebo \u00e8 inodore, ma la sua decomposizione da parte dei batteri pu\u00f2 produrre odori forti. \n\u00c8 noto che gli steroidi sessuali influenzano il tasso di secrezione di sebo; gli androgeni come il testosterone hanno dimostrato di stimolare la secrezione e gli estrogeni hanno dimostrato di inibire la secrezione. Il\u00a0diidrotestosterone agisce come androgeno primario nella prostata e nei follicoli piliferi.\nPatologie.\nTra le principali malattie che le ghiandole sebacee si riconosce la seborrea: essa consiste in un eccesso della produzione di sebo, e causa facilmente la comparsa della forfora, oltre all'untuosit\u00e0 di pelle e capelli. Tra le maggiori cause di questa malattia, vi sono quelle endocrine: essa \u00e8 infatti principalmente causata da uno squilibrio ormonale all'interno dell'organismo, e per questo spesso si ricollega facilmente all'acne giovanile.\nUna patologia non certo di minore importanza \u00e8 la dermatite seborroica, che provoca arrossamento della pelle e desquamazione, oltre alla formazione di piccole squame giallastre oleose alla vista in luoghi specifici quali le pinne del naso o il retro dell'orecchio. Molto frequente nei bambini, pu\u00f2 comparire anche in individui colpiti da acne o da malattie quali ad esempio la malattia di Parkinson e non di rado \u00e8 accompagnata dalla seborrea..\nI pi\u00f9 recenti shampoo ricchi di zinco e selenio costituiscono una buona cura a queste malattie, almeno per ci\u00f2 che riguarda il cuoio capelluto; nei casi pi\u00f9 gravi, invece, bisogna ricorrere a cure molto pi\u00f9 specifiche consigliate da medici specializzati.\nAltre patologie sono la formazione di cisti sebacee, l'iperplasia, l'adenoma sebaceo e il carcinoma delle ghiandole sebacee."}
{"id": "527865", "revid": "6923", "url": "https://it.wikipedia.org/wiki?curid=527865", "title": "SAAB", "text": ""}
{"id": "527869", "revid": "1543377", "url": "https://it.wikipedia.org/wiki?curid=527869", "title": "Torpedo (automobile)", "text": "La torpedo \u00e8 un tipo di carrozzeria automobilistica, nata in Francia nel 1906 e utilizzata fino alla prima met\u00e0 degli anni trenta.\nDescrizione.\nLa configurazione della carrozzeria \"torpedo\" \u00e8 di tipo scoperto, a profilatura filante e continua dalla calandra fino al posteriore della vettura, con un aspetto estetico simile a quello di alcuni natanti. La grande innovazione stilistica della carrozzeria \"torpedo\", fu quella di raccordare la profilatura esterna del cruscotto e di chiudere le fiancate all'altezza dei sedili, con grande vantaggio per la penetrazione aerodinamica e per la sicurezza dei passeggeri, rispetto alle classiche \"phaeton\".\nInizialmente pensata per l'impiego sportivo, la \"torpedo\" venne presto realizzata anche in versione a quattro o sei posti e, in seguito, dotata di una \"capote\" sorretta da centine e fissata al parabrezza che lascia aperte le fasce laterali superiori alla linea di cintura.\nLa nascita della prima \"torpedo\" viene fatta risalire al 1906, anno il cui fu presentato al Salone di Parigi un modello della Carrozzeria Rothschild su autotelaio Daimler, commissionato da Emil Jellinek per la Mercedes. La \"Mercedes Torpille\" era stata realizzata dalla carrozzeria parigina su progetto del designer inglese Lamplugh, che svilupp\u00f2 precedenti esperienze aziendali della Rothschild, come le concezioni aerodinamiche messe in opera per \"La Jamais Contente\", e riprese la denominazione \"Torpille\" da un modello realizzato nel 1899 per la Boll\u00e9e.\nSu richiesta della Mercedes, nel 1908, quel nuovo tipo di carrozzeria venne ulteriormente perfezionato dalla Rothschild che provvide a depositarne il brevetto con il n. 26.771, denominandolo \"Racing-Phaeton\".\nNonostante la variazione ufficiale, il termine \"torpille\" era ormai generalmente usato dalla stampa specializzata europea, soprattutto nella variante inglese di \"torpedo\", coniata a causa della somiglianza di questo tipo di carrozzeria con gli \"\", (nipote di Isaac Singer) durante la guerra di secessione americana.\nLa dizione \"torpedo\" divenne subito prevalente su \"torpille\" anche in Francia, per ragioni che lo storico Henri-Labourdette individu\u00f2 nella forte esterofilia francese verso i prodotti con denominazioni anglofone, all'epoca peraltro diffusa in molti Paesi europei ed extraeuropei, ad eccezione degli USA, dove si continu\u00f2 ad utilizzare il termine phaeton anche per le \"torpedo\". In Italia, inizialmente, alcune case si dimostrarono restie al neologismo, preferendo la denominazione \"siluro\".\nLa FIAT fu tra le prime aziende a produrre automobili con carrozzeria torpedo, certamente favorita dal prezioso \"know how\" assunto, acquisendo nel 1905 la filiale italiana della Carrozzeria Rothschild. La FIAT fu presto seguita dalle altre case automobilistiche italiane, ognuna con proprie interpretazioni della nuova configurazione.\nLa storia dell'automobile annovera molte \"torpedo\", tra le quali spicca, per l'enorme successo commerciale, la Ford T. Nell'arco di pochissimi anni dalla presentazione, la quasi totalit\u00e0 delle case automobilistiche disponeva di modelli carrozzati \"torpedo\" che, oltre ad essere di gran moda, risultavano economici da costruire, visto che le fiancate continue in lamiera coprivano gli interni alla vista, evitando ai costruttori la creazione di particolari finiture in materiali pregiati che richiedevano costosi interventi di manodopera altamente specializzata.\nMa la carrozzeria torpedo era disponibile anche per auto di assoluto prestigio. La Rolls-Royce, ad esempio, allest\u00ec lussuosi esemplari \"torpedo\", mentre la torinese Lancia ne realizz\u00f2 di sportivi, dalla rara eleganza, principalmente carrozzati negli Stabilimenti Farina.\nQuasi tutti i modelli con carrozzeria torpedo hanno conosciuto una vastissima diffusione nel periodo compreso tra la seconda met\u00e0 degli anni dieci e la fine degli anni venti. Durante la prima met\u00e0 del decennio successivo, vi fu un rapido declino: alle torpedo venivano via via preferite le berline e cos\u00ec, subito dopo la Seconda guerra mondiale, il termine cadde in disuso.\nLa torpedo telonata.\nL'unico ambito in cui il termine torpedo si pu\u00f2 ritrovare nella produzione automobilistica pi\u00f9 recente riguarda alcune configurazioni di carrozzeria utilizzate per vari modelli di fuoristrada, i quali vengono definiti come torpedo telonate se provvisti di carrozzeria scoperta, generalmente a due porte, e richiudibile mediante l'utilizzo di una capote in tela, come se si trattasse di una cabriolet o, appunto, di una vecchia torpedo dei tempi andati.\nSono molti i modelli disponibili come torpedo telonate: tra questi vanno citati la Mercedes-Benz Classe G, la Opel Frontera e la Jeep Wrangler."}
{"id": "527878", "revid": "1282260", "url": "https://it.wikipedia.org/wiki?curid=527878", "title": "Fantascienza.com", "text": "Fantascienza.com \u00e8 un sito web italiano dedicato alla fantascienza; nel 2008 si \u00e8 aggiudicata il Premio Italia come miglior rivista professionale. Ospita una sezione giornalistica e diverse sezioni a tema, come il \"Catalogo Vegetti della letteratura fantastica\" (derivato dal \"Catalogo della fantascienza, fantasy e horror\" compilato da Ernesto Vegetti e altri), la galleria di \"Fantaiku\", il sito ufficiale dell'Italcon e altro. \u00c8 per dimensioni uno dei siti del settore pi\u00f9 grandi d'Europa.\nStoria.\nCreato nel 1996 da Silvio Sosio, originariamente il sito era stato pensato come un contenitore gratuito per i siti dedicati al genere. Su Fantascienza.com ebbero la loro prima sede sul web l'Editrice Nord, la casa editrice Keltia, il sito dell'opera multimediale \"Sinkha\" di Marco Patrito e un primo sito promozionale per la collana Solaria della casa editrice Fanucci. Insieme ad essi trovavano posto Delos Cyberzine, la prima rivista italiana online di fantascienza, gi\u00e0 edita dal 1994, che in seguito avrebbe cambiato nome in \"Delos Science Fiction\"; il forum \"Ten Forward\", l\"'Enciclopedia digitale della fantascienza\" (EDF), una collezione di recensioni librarie e profili d'autore, e altri siti.\nFantascienza.com inoltre lasciava spazio libero a siti amatoriali o personali. In seguito questi siti sono stati trasferiti sul dominio Fantascienza.net, sempre finanziato dagli stessi gestori di Fantascienza.com.\nDopo il 2001, con l'entrata di Fantascienza.com nella rete di siti prima della casa editrice Solid e poi dell'Associazione Delos Books, i siti professionali di altri editori venivano spostati sul dominio Fantascienza.it.\nNel 2001 trovava spazio su Fantascienza.com la versione web del \"Catalogo della Fantascienza, Fantasy e Horror\" compilato da Ernesto Vegetti e altri, una vastissima opera bibliografica che elenca tutta la produzione libraria italiana nei generi del fantastico, presente in rete fin dall'agosto del 1998. Nel 2010, due anni dopo la scomparsa di Vegetti, il Catalogo \u00e8 stato rinnovato e infine rinominato \"Catalogo Vegetti della letteratura fantastica pubblicata in Italia\", mentre veniva resa disponibile la versione originale del Catalogo online di Vegetti in un apposito dominio.\nNel 2002 veniva aperta la Galleria di \"Fantaiku\", un sito-comunit\u00e0 dedicato alla versione fantascientifica delle piccole poesie giapponesi di tre versi, gli haiku. Oggi il sito ne ospita quasi ventimila e se ne aggiungono continuamente di nuovi.\nDa citare anche la creazione, nel 1999, del \"Museo fotografico della fantascienza italiana\", una raccolta di fotografie anche d'epoca che documentano i vari eventi e convegni del mondo della fantascienza, curata da Silvio Sosio ed Ernesto Vegetti.\nNel 2005, con la fusione delle due testate storiche de \"Il Corriere della Fantascienza\" e di Delos, Fantascienza.com ha assunto una connotazione fortemente giornalistica, ufficializzata nel 2006 con la registrazione in tribunale.\nDal 2006 al 2007 \u00e8 stato anche prodotto un podcast associato al sito, \"Fantascienza.pod\", curato da S* e Eliver."}
{"id": "527886", "revid": "599013", "url": "https://it.wikipedia.org/wiki?curid=527886", "title": "Martin Laursen", "text": "Caratteristiche tecniche.\n\u00c8 stato un centrale difensivo molto abile nel gioco aereo.\nCarriera.\nClub.\nEsordi e Silkeborg.\nInizia a giocare nell'Horn/F\u00e5rvang, poi entra nel vivaio del Silkeborg, con cui esordisce nell'ottobre 1995 sotto la guida dell'allenatore Preben Elkj\u00e6r. \u00c8 tra i protagonisti del campionato di Superligaen 1997-1998, chiuso dalla sua squadra al secondo posto sotto la guida del tecnico Sepp Piontek: Laursen gioca 22 partite e realizza un gol. Milita nel club fino al giugno 1998.\nHellas Verona.\nNell'agosto del 1998 si trasferisce in Italia, al Verona, in Serie B, e nella prima annata nella citt\u00e0 scaligera gioca poco a causa di un infortunio al ginocchio. Nel 2000-2001 \u00e8 titolare in Serie A, segnando gol importanti per la salvezza della squadra (il primo in assoluto lo aveva segnato contro l'Inter il 23 gennaio 2000), come quello decisivo in Verona- (1-0), andata dello spareggio valevole per la salvezza.\nMilan.\nNell'estate del 2001 il Parma, che deteneva la propriet\u00e0 del cartellino del giocatore, lo integra nella propria rosa, ma dopo tre settimane il danese viene girato al . In maglia rossonera debutta bene, segnando due gol nelle prime quattro partite.\nCon i rossoneri vince la Champions League nel 2002-2003, anche se non gioca la finale contro . La presenza di due campioni del calibro di Paolo Maldini e Alessandro Nesta gli impedisce di mettersi in luce con il club negli anni a venire. Con i rossoneri si aggiudica anche la Coppa Italia e la Supercoppa europea nel 2003 e lo scudetto nel 2003-2004.\nAston Villa.\nIl 21 maggio 2004 viene acquistato dall', club della Premier League con cui sottoscrive un contratto di quattro anni. Debutta con i \"Villans\" il 14 agosto 2004 in Aston Villa-Southampton (2-0).\nL'esperienza di Laursen all'Aston Villa \u00e8 ricca di alti e bassi. Nella stagione 2004-2005 si esprime su buoni livelli, ma l'infortunio al ginocchio che gi\u00e0 lo aveva colpito nel corso della carriera ricompare, precludendo a Laursen di disputare la stagione 2005-2006. Il giocatore si reca cos\u00ec a Bologna per iniziare una terapia riabilitativa, prima di tornare all'Aston Villa ad agosto 2006.\nDopo la ricomparsa del problema al ginocchio nell'estate 2006, iniziano ad aleggiare seri dubbi circa la possibilit\u00e0 che il giocatore continui a giocare nel club e a livello internazionale. Dopo un'assenza di un mese e mezzo, a novembre 2006 torna a vestire la maglia della Nazionale danese, ma \u00e8 costretto a ritirarsi dopo un altro infortunio al ginocchio.\nNella stagione 2007-2008, nonostante forti dubbi circa le sue condizioni fisiche, aiuta la sua squadra a guadagnare un posto in Intertoto. Gli viene cos\u00ec rinnovato il contratto.\nNella prima partita della stagione 2008-2009, in Coppa Intertoto, Laursen ha capitanato la squadra nella sfida contro l'Odense, terminata due a due. \u00c8 andato poi in rete nelle sfide contro FH e Stoke City, rispettivamente in Coppa UEFA e Premier League. Il 23 ottobre 2008, ha segnato una rete contro l', nella partita vinta dall'Aston Villa per due a uno.\nLaursen ha poi sostituito Gareth Barry come capitano del club.\nIl 22 aprile 2009 Martin O'Neill ha espresso le sue paure per il continuo della carriera del difensore, a causa di una serie di infortuni. L'ultimo dei quali, al ginocchio, lo ha tenuto fuori dal mese di gennaio dello stesso anno e dal cui non sarebbe rientrato prima di altri sette mesi. Il 15 maggio ha annunciato il ritiro, a 32 anni.\nNazionale.\nNel marzo 2000 esordisce con la Nazionale danese in un'amichevole contro il Portogallo. \u00c8 convocato per Euro 2000, anche se non scende in campo nella competizione per via di un infortunio.\nAi Mondiali 2002 gioca tutte e quattro le partite della Danimarca prima dell'eliminazione. Realizza il primo gol con la selezione danese nella penultima partita delle qualificazioni a Euro 2004. Si tratta di un gol fondamentale per la qualificazione dei danesi: \u00e8 quello del pareggio per 2-2 contro la Romania, risultato che tiene in corsa i nordeuropei per la qualificazione, ottenuta nella partita successiva grazie a un pareggio, che assicura il primo posto nel girone.\nIl 29 gennaio 2009 ha annunciato l'addio alla Nazionale, dopo 53 presenze e 2 reti.\nStatistiche.\nPresenze e reti nei club.\n\"Aggiornato al 29 gennaio 2009.\""}
{"id": "527888", "revid": "6923", "url": "https://it.wikipedia.org/wiki?curid=527888", "title": "Voivodato di Dorpat", "text": "Il voivodato di Dorpat (in polacco: \"Wojew\u00f3dztwo Dorpackie\" o \"Wojew\u00f3dztwo Derpskie\") \u00e8 stato un'unit\u00e0 di divisione amministrativa e governo locale del Ducato di Livonia, parte della Confederazione Polacco-Lituana dal 1598 fino alla conquista svedese della Livonia degli anni '20 del XVII secolo.\nSede del governatorato del voivodato (\"Wojewoda\"): "}
{"id": "527890", "revid": "124700761", "url": "https://it.wikipedia.org/wiki?curid=527890", "title": "Monte Velino", "text": "Il Monte Velino ( ) \u00e8 la cima pi\u00f9 elevata della catena Sirente-Velino e dell'omonimo massiccio (\"gruppo del monte Velino\"), situato nei pressi del confine geografico dell'Abruzzo nord-occidentale (Marsica) con il Lazio orientale (Cicolano), tra la piana del Fucino e le valli dell'Aterno e del Salto. \u00c8 affiancato dalle montagne della Duchessa a nord-ovest e dal massiccio del monte Sirente a sud-est, dal quale \u00e8 separato dall'altopiano delle Rocche. Inserito tra i siti di interesse comunitario dell'Abruzzo \u00e8 compreso all'interno del parco naturale regionale Sirente-Velino, al cui interno \u00e8 istituita anche la riserva naturale Monte Velino.\nDescrizione.\nEtimologia.\nL'origine del nome \u00e8 incerta; stando a una supposizione deriverebbe dai termini marsi \"Vel\" e \"inu\" (sorgente, fiume, lago) e rivelerebbe l'imponenza del monte e la presenza sottostante di acqua; il toponimo indicherebbe dunque il dominio della montagna su quello che fu il lago Fucino.\nGeomorfologia.\nIl Velino \u00e8 un monte brullo e sassoso con scarsa vegetazione ai suoi piedi su tutti i versanti, non solcato da strade, con un perimetro di oltre venti chilometri, a cui \u00e8 affiancato a sud-est il monte Cafornia di poco pi\u00f9 basso ( ). Solcato a nord-ovest dalla valle di Teve che lo separa dalle montagne della Duchessa ai confini con il Lazio e a sud-est dalla valle Majelama che lo separa dal gruppo dei monti della Magnola ed ancora pi\u00f9 ad est i monti di Campo Felice e il gruppo montuoso di Monte Ocre-Monte Cagno, si caratterizza per la presenza di dirupi e brecciai e per un aspetto desolato e lunare; i versanti sud e sud-ovest digradano in un ripido pendio fino al fondovalle marsicano, mentre il versante nord e nord-ovest presenta numerosi circhi glaciali e una maggiore asprezza geomorfologica.\nEscursionismo.\nDiversi sono i percorsi che portano in vetta. Ognuno di essi deve comunque coprire un dislivello importante a partire dal fondovalle posto a circa 800 metri di quota. Tra i principali percorsi ci sono le vie direttissime che partono dal comune di Massa d'Albe e risalgono i ripidi pendii di sud-ovest con l'immancabile difficolt\u00e0 alpinistica, tra questi figura il sentiero di Fonte Canale che dal borgo di Forme consente di raggiungere il rifugio Casale da Monte, la valle Majelama e la valle Genzana, due depressioni divise dal crinale di Costa Stellata, mentre pi\u00f9 a nord si trova la cresta di \"Vena Stellante\". La rete sentieristica permette di proseguire, oltre il rifugio montano Telespazio, verso il vallone, colle-sella Il Bicchero, l'omonimo monte, Punta Trento e Punta Trieste. Il rifugio Vincenzo Sebastiani \u00e8 situato a al Colletto di Pezza.\nPercorsi meno ripidi, ma pi\u00f9 lunghi, risalgono oltre il vallone della Chiave e il vallone dell'Orso da Rosciolo dei Marsi o la valle di Teve aggirando il massiccio fino al Colle dell'Orso raggiungibile anche dal versante nord, oppure salendo dal monte Rozza e il monte S\u00e8vice. Il rifugio denominato \"Capanna di S\u00e8vice\" \u00e8 situato a quota appena sotto l'omonima vetta. Altri accessi provengono dal versante nord-est di Campo Felice (Monti di Campo Felice) e dai piani di Pezza, rimontando sempre verso il Colle dell'Orso.\nVisuale dalla vetta.\nDalla sommit\u00e0 del Velino \u00e8 possibile ammirare tutto il bacino del Fucino, sul quale si affaccia in modo imponente. La posizione centrale all'interno dell'Appennino centrale e la quota elevata fa s\u00ec che, in una panoramica a 360\u00b0, si possano osservare tutti gli altri massicci e i gruppi montuosi dell'Appennino laziale-abruzzese: dal Terminillo ai monti Sibillini, dai monti della Laga al Gran Sasso, dal monte Sirente alla Maiella, dai monti Marsicani ai monti Ernici, dai monti Cantari ai monti Simbruini o ai monti Carseolani. Nelle giornate pi\u00f9 limpide si pu\u00f2 addirittura arrivare a vedere i due mari che racchiudono a est e a ovest la penisola italiana.\nLa parte sommitale del Velino \u00e8 visibile anche da Roma, specie nelle giornate invernali limpide in cui appare innevato, soprattutto dai quartieri ovest e sud della Capitale fino al Gianicolo.\nAmbiente.\nLa riserva naturale.\nLa riserva naturale Monte Velino \u00e8 una riserva naturale orientata situata nel gruppo del monte Velino, nei territori comunali di Magliano de' Marsi e Massa d'Albe, in provincia dell'Aquila, istituita nel 1987 ed interamente compresa nel parco naturale regionale Sirente-Velino. Con una superficie di ettari confina a nord con la riserva regionale Montagne della Duchessa, situata nella limitrofa provincia di Rieti. \nA Magliano de' Marsi si trova la sede del museo dell'uomo e della natura, dedicato alla biodiversit\u00e0 dell'area protetta.\nPresenta una flora ed una fauna di grande interesse naturalistico: nelle zone pi\u00f9 elevate si pu\u00f2 trovare una flora da tundra alpina con silene aculee e viole magellense: sulle quote pi\u00f9 elevate sono presenti diverse variet\u00e0 di ginepro; non mancano uva ursina, dafne alpina, tasso barbasso e varie specie di genziana.\nLa fauna \u00e8 simile da quella degli altri monti dell'Appennino centrale; sono scomparsi i grandi mammiferi (anche se di passaggio \u00e8 segnalato l'orso marsicano), mentre sono presenti il lupo appenninico e il cinghiale; il corvo imperiale e il grifone sono stati reintrodotti negli anni novanta dal Corpo forestale dello Stato."}
{"id": "527891", "revid": "92723", "url": "https://it.wikipedia.org/wiki?curid=527891", "title": "Eccidio di San Piero a Ponti", "text": "L'eccidio di San Piero a Ponti (o eccidio di via XIII Martiri) \u00e8 stato un crimine di guerra compiuto il 13 agosto 1944 a San Piero a Ponti per opera di soldati tedeschi contro un gruppo di tredici civili italiani, conosciuti come i martiri di San Piero a Ponti.\nSan Piero a Ponti \u00e8 un centro abitato suddiviso amministrativamente tra i comuni di Campi Bisenzio e Signa. \u00c8 posto lungo la \"via Pistoiese\" (strada statale 66), lungo la quale passa il confine tra i due comuni, ed \u00e8 attraversato dal fiume Bisenzio.\nFatti.\nNella mattina dell'11 agosto 1944 due soldati tedeschi percorrevano su un sidecar la strada statale 66 in direzione Poggio a Caiano, dove dovevano consegnare alcuni documenti al locale comando. Giunti sul ponte sul Bisenzio di San Piero, i soldati non si accorsero che il ponte era pericolante e in parte crollato e caddero nel greto del fiume. Subito soccorsi dalla gente del luogo, non riportarono gravi ferite e il comando tedesco ebbe la cura di transennare gli accessi del ponte e di collocare alcuni cartelli di avviso.\nLa notte seguente, qualcuno decise di compiere un atto di sabotaggio a danno degli occupanti e rimosse le transenne e i cartelli che avvertivano del pericolo. La mattina del 12, una camionetta tedesca imbocc\u00f2 la rampa di accesso al ponte e cadde nel greto. Questa volta le conseguenze per i passeggeri furono severe: un soldato perse la vita, uno fu ridotto in condizioni disperate e due riportarono ferite.\nRastrellamento.\nIl comando tedesco della zona, visto il sabotaggio avvenuto nella notte, decise di effettuare una rappresaglia, ordinando la fucilazione di venti ostaggi tra i cittadini della zona. La caccia per le strade di San Piero riusc\u00ec per\u00f2 a scovare sedici uomini, ma uno di loro, il dodicenne Ivano Bonacchi, venne lasciato andare forse per la giovanissima et\u00e0.\nMentre i tedeschi stavano portando i quindici al luogo della fucilazione, due di loro poterono salvarsi: il primo, Ugo Rastrelli (16 anni) fu fatto scappare via da un soldato alsaziano a cui aveva chiesto merc\u00e9 in francese; il secondo, il diciannovenne Nilo Benesperi, tent\u00f2 il tutto per tutto saltando con la forza della disperazione un muro di cinta, facendo poi perdere le proprie tracce nei campi tra le fucilate dei tedeschi.\nEsecuzione.\nI tredici prigionieri ancora in mano dei tedeschi furono allora fucilati uno per uno davanti a una casa di via San Piero a Ponti (ribattezzata via XIII Martiri dopo la Liberazione in ricordo dell'eccidio).\nSeguono i nomi dei fucilati:"}
{"id": "527894", "revid": "226458", "url": "https://it.wikipedia.org/wiki?curid=527894", "title": "Cantone di La Salvetat-Peyral\u00e8s", "text": "Il Cantone di La Salvetat-Peyral\u00e8s era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527896", "revid": "767487", "url": "https://it.wikipedia.org/wiki?curid=527896", "title": "Cantone di Laguiole", "text": "Il Cantone di Laguiole era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527897", "revid": "6923", "url": "https://it.wikipedia.org/wiki?curid=527897", "title": "Voivodato di Wenden", "text": "Il voivodato di Wenden (in polacco: \"Wojew\u00f3dztwo Wende\u0144skie\") fu un'unit\u00e0 di divisione amministrativa e governo locale del Ducato di Livonia, come parte della Confederazione Polacco-Lituana dal 1598 fino alla conquista svedese della Livonia degli anni XX del XVII secolo. La parte rimanente della Livonia polacca fu chiamata voivodato di Livonia fino alla spartizione della Polonia del 1772.\nSede del governo del voivodato (\"Wojewoda\"): "}
{"id": "527898", "revid": "767487", "url": "https://it.wikipedia.org/wiki?curid=527898", "title": "Cantone di Laissac", "text": "Il Cantone di Laissac era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527901", "revid": "767487", "url": "https://it.wikipedia.org/wiki?curid=527901", "title": "Cantone di Marcillac-Vallon", "text": "Il Cantone di Marcillac-Vallon era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527902", "revid": "298055", "url": "https://it.wikipedia.org/wiki?curid=527902", "title": "Carvahall", "text": ""}
{"id": "527903", "revid": "767487", "url": "https://it.wikipedia.org/wiki?curid=527903", "title": "Cantone di Mur-de-Barrez", "text": "Il Cantone di Mur-de-Barrez era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527905", "revid": "767487", "url": "https://it.wikipedia.org/wiki?curid=527905", "title": "Cantone di Naucelle", "text": "Il Cantone di Naucelle era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527906", "revid": "298055", "url": "https://it.wikipedia.org/wiki?curid=527906", "title": "Grande Dorsale", "text": ""}
{"id": "527907", "revid": "984922", "url": "https://it.wikipedia.org/wiki?curid=527907", "title": "Cantone di Pont-de-Salars", "text": "Il Cantone di Pont-de-Salars era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527909", "revid": "767487", "url": "https://it.wikipedia.org/wiki?curid=527909", "title": "Cantone di R\u00e9quista", "text": "Il Cantone di R\u00e9quista era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527910", "revid": "6923", "url": "https://it.wikipedia.org/wiki?curid=527910", "title": "Voivodato di Livonia", "text": "Il voivodato di Livonia (in lituano: \"Livonijos vaivadija\", polacco: \"Wojew\u00f3dztwo Inflanckie\") \u00e8 stato un'unit\u00e0 di divisione amministrativa e governo locale del Ducato di Livonia, parte della Confederazione Polacco-Lituana dal secondo decennio del XVII secolo, cio\u00e8 da quando fu smembrato il voivodato di Wenden, fino alla spartizione della Polonia del 1772. Il voivodato di Livonia era uno dei pochi territori della Confederazione Polacco-Lituana ad essere governato unitamente da Polonia e Lituania.\nSede del governo del voivodato (\"Wojewoda\"):"}
{"id": "527911", "revid": "226458", "url": "https://it.wikipedia.org/wiki?curid=527911", "title": "Cantone di Rignac", "text": "Il Cantone di Rignac era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527913", "revid": "1793900", "url": "https://it.wikipedia.org/wiki?curid=527913", "title": "Cantone di Rodez-Est", "text": "Il Cantone di Rodez-Est era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e8 di Rodez e i comuni di:"}
{"id": "527916", "revid": "1793900", "url": "https://it.wikipedia.org/wiki?curid=527916", "title": "Cantone di Rodez-Nord", "text": "Il Cantone di Rodez-Nord era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Rodez e i comuni di:"}
{"id": "527917", "revid": "1793900", "url": "https://it.wikipedia.org/wiki?curid=527917", "title": "Cantone di Rodez-Ovest", "text": "Il Cantone di Rodez-Ovest era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Rodez e i comuni di:"}
{"id": "527918", "revid": "226458", "url": "https://it.wikipedia.org/wiki?curid=527918", "title": "Cantone di Saint-Amans-des-Cots", "text": "Il Cantone di Saint-Amans-des-Cots era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "527919", "revid": "767487", "url": "https://it.wikipedia.org/wiki?curid=527919", "title": "Cantone di Saint-Ch\u00e9ly-d'Aubrac", "text": "Il Cantone di Saint-Ch\u00e9ly-d'Aubrac era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527922", "revid": "226458", "url": "https://it.wikipedia.org/wiki?curid=527922", "title": "Cantone di Saint-Geniez-d'Olt", "text": "Il Cantone di Saint-Geniez-d'Olt era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527923", "revid": "6923", "url": "https://it.wikipedia.org/wiki?curid=527923", "title": "Voivodato di Parnawa", "text": "Il voivodato di Parnawa (in polacco: \"Wojew\u00f3dztwo Parnawskie\") fu un'unit\u00e0 di divisione amministrativa e governo locale del Ducato di Livonia, parte della Confederazione Polacco-Lituana dal 1598 fino alla conquista svedese della Livonia del secondo decennio del XVII secolo.\nSede del governo del voivodato (\"Wojewoda\"): "}
{"id": "527926", "revid": "226458", "url": "https://it.wikipedia.org/wiki?curid=527926", "title": "Cantone di Sainte-Genevi\u00e8ve-sur-Argence", "text": "Il Cantone di Sainte-Genevi\u00e8ve-sur-Argence era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527929", "revid": "110157", "url": "https://it.wikipedia.org/wiki?curid=527929", "title": "Cantone di Aubin", "text": "Il Cantone di Aubin era una divisione amministrativa dell'Arrondissement di Villefranche-de-Rouergue.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527931", "revid": "226458", "url": "https://it.wikipedia.org/wiki?curid=527931", "title": "Cantone di Capdenac-Gare", "text": "Il Cantone di Capdenac-Gare era una divisione amministrativa dell'Arrondissement di Villefranche-de-Rouergue.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "527935", "revid": "63727", "url": "https://it.wikipedia.org/wiki?curid=527935", "title": "Landaulet", "text": "Per landaulet si intende un tipo di configurazione di carrozzeria in voga dagli anni dieci ai trenta e utilizzato pi\u00f9 scarsamente nel dopoguerra.\nDefinizione.\nLa carrozzeria landaulet \u00e8 caratteristica di autovetture della classe pi\u00f9 alta e pi\u00f9 prestigiose. Consiste, praticamente, in una vettura di grosse dimensioni (spesso una limousine) simile alle cabriolet, ma con i posti anteriori coperti da un tetto in lamiera rigida, mentre quelli posteriori sono coperti da una capote che quindi si apre a scoprire solo le teste dei passeggeri. \nIl nome deriva dalla citt\u00e0 di Landau in der Pfalz, all'epoca in Francia, dove nel XVIII secolo venivano inizialmente costruite le omonime carrozze a cavalli completamente scoperte e dotate di capote richiudibile, la cui denominazione venne italianizzata in land\u00f2. \nEra una soluzione molto particolare e ricercata, atta a soddisfare le esigenze di clienti molto facoltosi. Non a caso molti dei committenti di simili autovetture erano uomini politici o simili, gli unici in grado di sborsare cifre consistenti per questi particolari tipi di auto. Dopo la Seconda guerra mondiale, questo tipo di carrozzeria fu utilizzata molto meno, anche perch\u00e9 nessuna Casa proponeva versioni landaulet delle sue vetture. \nNon mancarono tuttavia alcuni clienti che ordinarono delle fuoriserie, basate su modelli regolarmente in produzione. Anzi, si pu\u00f2 dire che i modelli pi\u00f9 famosi furono proprio degli anni cinquanta e sessanta. Tra questi si pu\u00f2 ricordare la Mercedes-Benz 600 Landaulet, datata 1965, che appartenne all'allora Papa Paolo VI.\nLe ultime vetture landaulet sono state le costosissime Maybach.\nPer il matrimonio tra il Principe Alberto II di Monaco e Charl\u00e8ne Wittstock avvenuto il 2 luglio 2011, la casa automobilistica Lexus, ha fornito come auto ufficiale di nozze un esemplare denominato LS 600h L Landaulet vettura ibrida."}
{"id": "527936", "revid": "1013865", "url": "https://it.wikipedia.org/wiki?curid=527936", "title": "Regione di Ch\u016bbu", "text": " \u00e8 una delle otto regioni del Giappone, situata nella zona centro-occidentale dell'isola principale del Paese, Honsh\u016b. \u00c8 localizzata tra le regioni di Kansai e Kant\u014d. \nLa regione di Ch\u016bbu ingloba in s\u00e9 nove prefetture:\nCh\u016bbu si suddivide in tre sub-regioni:"}
{"id": "527942", "revid": "74801", "url": "https://it.wikipedia.org/wiki?curid=527942", "title": "Pier Carlo Landucci", "text": "Biografia.\nPier Carlo Landucci nacque il 1\u00ba dicembre 1900, alle ore 15 e 35 minuti, a Santa Vittoria in Mantenano (Fermo) in via del Corso, numero 27. Il padre, avvocato Tito Landucci, era pretore e mor\u00ec nel 1905, quando Pier Carlo aveva appena cinque anni. La mamma Teresa era una donna considerata bellissima, con temperamento di artista e forte, che fu capace di essere anche la guida spirituale dei suoi figli e seppe condurre avanti la famigliola pur nelle difficilissime condizioni economiche.\nTrasferitasi la famiglia a Firenze, Pier Carlo in dodici anni vi percorse tutto il \u00abcurriculum\u00bb degli studi e consegu\u00ec la maturit\u00e0 con brillanti risultati, dopo di che si iscrisse all\u2019Universit\u00e0 di Pisa, Facolt\u00e0 di Ingegneria. Per una maggiore sistemazione economica, la famigliola si trasfer\u00ec in Roma, in un alloggio in via Piave. Pier Carlo all\u2019Universit\u00e0 di Roma La Sapienza frequent\u00f2 il III ed il IV anno, laureandosi in Ingegneria civile il 31 luglio 1923. Ottenne l\u2019insegnamento di matematica per circa 15 ore settimanali presso l\u2019Istituto Sant\u2019Apollinare. A Roma entr\u00f2 a far parte della Congregazione mariana \u00abLa Scaletta\u00bb e trov\u00f2 il direttore spirituale in padre Agostino Garagnani, gesuita tanto benemerito della cultura religiosa nelle classi colte.\nDopo il servizio militare, svolto nell\u2019Arma del Genio con il grado di sottotenente, fu nominato professore di matematica presso la Scuola Agraria di Cagliari. L\u00ec rimase due anni e furono anni di solitudine, di riflessione, di preghiera, durante i quali sent\u00ec, come spesso amava raccontare, la voce di Dio gli diceva \u00abTu sarai mio sacerdote\u00bb.\nNel 1926 diede le dimissioni da insegnante e, presentato da padre Garagnani S.J., entr\u00f2 nel Pontificio Seminario Romano Maggiore. In circa cinque anni vi percorse il corso filosofico/teologico e, con anticipazione, venne ordinato sacerdote il 25 maggio 1929. Una generosa ed illuminata dedizione al Ministero ed un servizio presso la Congregazione dei Seminari, caratterizzarono i primi anni del sacerdozio. Tenne anche per alcuni anni la cattedra di Filosofia delle scienze presso la Pontificia Universit\u00e0 Lateranense.\nNominato nel 1935 Rettore del Pontificio Seminario Romano Minore, venne dopo circa un anno chiamato a fare il Direttore spirituale nel Seminario Romano, ove profuse i tesori della sua sapienza e profonda spiritualit\u00e0, offrendo alla chiesa sette generazioni di nuovi preti. Al Seminario Romano Maggiore fu direttore spirituale anche del Venerabile Bruno Marchesini, chierico morto nel luglio 1938.\nCessato il suo ufficio, si ritir\u00f2 presso la clinica Madonna della Fiducia in Roma e vi trascorse 44 anni quasi da eremita: preghiera, studio, confessioni e direzione spirituale. Dopo questo periodo ritorn\u00f2 a una vita sociale pi\u00f9 attiva, tant'\u00e8 vero che in quasi tutte le regioni d\u2019Italia tenne circa 250 corsi di esercizi di sei/otto giorni, e qualche centinaio di corsi pi\u00f9 brevi, ritiri, conferenze. Fu un discepolo della dottrina ascetica, sia sacerdotale, sia per la vita cristiana. Nel frattempo compose e pubblic\u00f2 libri di elevato contenuto teologico ed ascetico; i suoi libri e gli altri suoi scritti (in totale circa 160) ebbero grande diffusione e varie riedizioni, anche all\u2019estero.\nNel 1973 papa Paolo VI cit\u00f2 in diverse udienze generali uno dei suoi libri di apologetica pi\u00f9 noti (\"Prima che Abramo fosse, Io sono. Il Dio in cui crediamo\").\nMuore il 28 maggio 1986 a Roma, in odor di santit\u00e0; nel 2002 il cardinale Camillo Ruini avanza l'ipotesi di un processo di beatificazione, il quale \u00e8 ufficialmente in corso dal 2008. \n\u00c8 sepolto nella chiesa parrocchiale san Giovanni Battista de' Rossi, in Roma.\nPrima che Abramo fosse, Io sono. Il Dio in cui crediamo.\nL'opera probabilmente pi\u00f9 importante di Pier Carlo Landucci \u00e8 quella intitolata \"Prima che Abramo fosse, Io sono. Il Dio in cui crediamo\", la quale si presenta come uno \"studio critico-scientifico sul massimo problema del cosmo e dell'uomo\"\nTrattasi di uno straordinario testo di apologetica, definito anche \u201c\"il libro pi\u00f9\" \"moderno sul problema pi\u00f9 antico\"\u201d (Dio), in cui l\u2019autore, anche utilizzando le nozioni apprese durante la sua formazione scientifica, dimostra l\u2019esistenza di Dio attraverso il creato e giunge a scoprire la divinit\u00e0 di Cristo e la divinit\u00e0 della Chiesa cattolica, da Ges\u00f9 direttamente fondata e depositaria della Parola e della Volont\u00e0 divine.\nLanducci ragiona da scienziato, per quanto riguarda l\u2019universo, il cosmo, la vita, l\u2019espressione attraverso il cervello e il corpo, e da storico nella documentazione dell\u2019Incarnazione, della Redenzione, dell\u2019Ascensione al cielo e della Discesa dello Spirito Santo.\nIl libro si apre proponendo un interrogativo: \u201cDio esiste o non esiste?\u201d. Dio \u00e8 un problema cos\u00ec importante che \u00e8 ineludibile. Secondo Landucci si hanno due opzioni: o credere, e allora deve essere conseguente credere alla Sua Incarnazione storica nel mondo, alla Chiesa e al Papa; o non credere, e allora non si deve credere in niente. In questo caso, per\u00f2, diventa inevitabile porsi altri interrogativi: \u201cPerch\u00e9 sono al mondo? Chi mi ha messo al mondo? Che cosa mi aspetta dopo la morte? Esiste un aldil\u00e0?\u201d. \nNella sua metodologia, Landucci procede secondo un discorso scientifico: dalla fisica alla metafisica, dalle scienze alle loro cause. La parola \u201cuniverso\u201d deriva dal latino \u201cunum versus\u201d, verso l\u2019Uno. Il cosmo ci conduce verso l\u2019unit\u00e0 dei legami tra le sue componenti, ma anche verso l\u2019Uno, verso Dio; nella parola \u201cuniverso\u201d \u00e8 contenuta l\u2019affermazione che tutto il cosmo che ci circonda canta l\u2019esistenza di Dio, l\u2019Unum. La stessa cosa vale per l\u2019astronomia, la fisica, la botanica, la geologia, l\u2019antropologia, la genetica. Landucci sostiene che le prove dell\u2019esistenza di Dio, essendo Dio cos\u00ec importante, devono essere accessibili a tutti. Nelle note critiche critica quelli che chiama \u201cgli errori e i pregiudizi della scienza moderna\u201d.\nNel primo capitolo, inviter\u00e0 a dare un fugace, ma pensoso sguardo al mondo e alle sue meraviglie. Landucci si sofferma in particolare sulle sconfinate distanze del cosmo, sulla sorprendente armonia che regna nel cosmo, ancora in espansione. Dopo aver riflettuto scientificamente sulle armonie, sulle meraviglie dell\u2019universo, Landucci si domanda l\u2019origine di questo universo e se \u00e8 possibile che sia sgorgato dal caso. Ribadir\u00e0 che dall\u2019universo noi possiamo non solamente dimostrare l\u2019esistenza di Dio, ma anche capire qualcosa di pi\u00f9 della Sua essenza. Scientificamente deduce che questo ordinatore supremo deve essere di una vertiginosa sapienza e potenza.\nNel corso del testo, monsignor Landucci, per procedimento logico che parte dai fenomeni per giungere alle cause, analizzer\u00e0 la Rivelazione di Dio attraverso la Parola: storicamente la Bibbia \u00e8 parola rivelata di Dio; dopo la Parola, la Rivelazione \u00e8 avvenuta attraverso l\u2019Incarnazione del Figlio di Dio, la Sua Resurrezione, l\u2019Ascensione; da questo dimostra l\u2019esistenza necessaria della Chiesa cattolica apostolica romana e del Papa\nPer concludere, il testo \u00e8 arricchito da appositi approfondimenti monografici, da Landucci definiti note, inserite a parte."}
{"id": "527944", "revid": "559473", "url": "https://it.wikipedia.org/wiki?curid=527944", "title": "Ch\u016bbu", "text": ""}
{"id": "527946", "revid": "287204", "url": "https://it.wikipedia.org/wiki?curid=527946", "title": "Regione di Chubu", "text": ""}
{"id": "527948", "revid": "61798", "url": "https://it.wikipedia.org/wiki?curid=527948", "title": "Chubu", "text": ""}
{"id": "527949", "revid": "1543377", "url": "https://it.wikipedia.org/wiki?curid=527949", "title": "Ducato di Livonia", "text": "Il Ducato di Livonia (; in lituano \"Livonijos kunigaik\u0161tyst\u0117\"; in latino \"Ducatus Ultradunensis\"; in estone \"\u00dclev\u00e4ina-Liivimaa hertsogkond\"; in lettone \"P\u0101rdaugavas hercogiste\"), talvolta indicato come Livonia polacca o Inflantia (\"Inflanty\" in polacco) fu il precursore della Livonia che appartenne alla Confederazione Polacco-Lituana. Dopo il Trattato di Oliva del 1660 la Livonia, che era un territorio della Confederazione Polacco-Lituana dal 1561, fu conquistato dall'Impero svedese nel secondo decennio del XVII secolo, nel corso delle guerre polacco-svedesi; la conquista fu completata nel 1629. Dopo il dominio svedese, il paese divenne conosciuto come Livonia Svedese, che fu formalmente riconosciuto col Trattato di Oliva nel 1660."}
{"id": "527950", "revid": "74173", "url": "https://it.wikipedia.org/wiki?curid=527950", "title": "Inflanty", "text": ""}
{"id": "527952", "revid": "74173", "url": "https://it.wikipedia.org/wiki?curid=527952", "title": "Inflantia", "text": ""}
{"id": "527954", "revid": "1843882", "url": "https://it.wikipedia.org/wiki?curid=527954", "title": "Capi di governo del Liechtenstein", "text": "Questo \u00e8 un elenco dei capi di governo del Liechtenstein (in tedesco \"Regierungschef\"), dal 1921 ad oggi."}
{"id": "527957", "revid": "1609015", "url": "https://it.wikipedia.org/wiki?curid=527957", "title": "Cima da Conegliano", "text": "Biografia.\nSolo scarsi documenti permettono di ricostruire la vita del pittore. La data di nascita dell'artista (1459 o 1460) non \u00e8 accertata, ma dedotta dall'estimo coneglianense del 1473, nel quale \u00e8 nominato un \"Joannes cimator\": il pittore doveva avere infatti all'epoca quattordici anni, poich\u00e9 questa era l'et\u00e0 in cui si cominciava a pagare le tasse in proprio, secondo le leggi della citt\u00e0 veneta.\nPer assenza di fonti non \u00e8 nota la formazione artistica antecedente al 1489, data del primo dipinto a lui attribuito. Si trasfer\u00ec a Venezia attorno al 1489 dove apr\u00ec una sua bottega. Dell'anno 1494 ci restano alcuni pagamenti fatti all'artista. Altri pagamenti risalgono al 1499, al 1504 ed al 1510.\nTra il 1500 e il 1515 visse probabilmente tra Venezia e l'Emilia. A Parma, Bologna, Carpi gli vennero commissionate opere per alcune chiese, quali la \"Madonna col Bambino tra i santi Michele Arcangelo e Andrea\" del 1505 e la \"Sacra Conversazione\" del 1513.\nLa sua presenza a Conegliano, dove trascorreva le estati, \u00e8 documentata, per l'ultima volta, nel 1516. Mor\u00ec fra il 1517-1518, probabilmente a Conegliano, dove resta la sua dimora, oggi Casa museo di Giovanni Battista Cima.\nProduzione artistica.\nTra i maggiori \"esportatori\" della cultura artistica veneziana nel retroterra veneto della Serenissima, con il suo stile pittorico improntato ad un raffinato classicismo, Cima viene generalmente ritenuto, dagli storici d'arte, un allievo di Giovanni Bellini. Altre influenze pittoriche riconoscibili sono quelle di Antonio Vivarini, Vittore Carpaccio, Giorgione, Marco Palmezzano.\nLa sua produzione artistica si incentra sulle rappresentazioni sacre e i suoi temi figurativi principali sono:\nI polittici.\nUna produzione a volte di minore qualit\u00e0, in cui \u00e8 riconoscibile anche l'attivit\u00e0 della bottega veneziana di Cima sono i grandi polittici lignei utilizzati come pale d'altare.\nAlcuni di questi sono rispettivamente:"}
{"id": "527958", "revid": "713168", "url": "https://it.wikipedia.org/wiki?curid=527958", "title": "Livonia svedese", "text": "La Livonia svedese fu un possedimento dell'Impero svedese dal secondo decennio del XVII secolo fino al 1721.\nStoria.\nLa Livonia Svedese, che costituiva la parte meridionale dell'Estonia e la parte settentrionale della Lettonia, rappresent\u00f2 la conquista di quasi tutta quella che era la Livonia posseduta dalla Confederazione Polacco-Lituana, conquista che fu completata nel 1629.\nAnche se la Livonia e la citt\u00e0 di Riga erano sotto controllo svedese, il territorio non fu formalmente ceduto fino al Trattato di Oliva del 1660, con cui la parte minore della regione, mantenuta dalla Confederazione Polacco-Lituana, fu chiamata Inflantia.\nL'Impero svedese cedette la Livonia all'Impero russo con il Trattato di Nystad nel 1721."}
{"id": "527961", "revid": "6923", "url": "https://it.wikipedia.org/wiki?curid=527961", "title": "Limousine", "text": "La limousine \u00e8 un'autovettura con una particolare configurazione della carrozzeria, simile a quella delle berline classiche tipo Lincoln, Cadillac, Mercedes-Benz, Jaguar (che sono spesso la base di partenza per arrivare a questo tipo di vetture), ma con passo allungato anche di molto rispetto alla vettura di base al fine di ottenere maggiore comfort; ha una partizione di vetro che separa il sedile del conducente dall'abitacolo con i passeggeri.\nEtimologia.\nIl termine deriva dal nome della regione francese del Limosino, per via della lunghezza della vettura, paragonabile a quella dei mantelli un tempo indossati dai pastori locali.\nTuttavia in tedesco, a differenza che in molte altre lingue, la parola \"Limousine\" \u00e8 utilizzata per riferirsi alla berlina in senso generico, mentre la limousine propriamente intesa \u00e8 indicata come \"Stretch-Limousine\".\nCaratteristiche.\nLa configurazione interna \u00e8 solitamente di tre file di sedili, delle quali le due posteriori sono spesso in configurazione \"vis-a-vis\", ossia affacciate tra di loro, oppure con un unico o pi\u00f9 divani disposti longitudinalmente lungo il fianco interno dell'abitacolo. Non mancano comunque anche limousine a soli quattro posti, come per esempio la Maybach 62.\nTra gli esempi di dotazione tipica di una limousine vi sono la selleria in pelle o in alcantara, inserti in legno pregiato, il frigo-bar, il tavolino per spuntini, il televisore, il telefono, l'impianto stereofonico e il divisorio scorrevole tra autista e passeggeri posteriori, ma poich\u00e9 queste vetture vengono ordinate su misura dal committente, esistono anche limousine dalle dotazioni spesso eccentriche o esagerate.\nLe limousine sono auto tipiche di uomini d'affari molto facoltosi, star dello spettacolo e uomini politici ma sono divenute tristemente famose per essere appartenute nei decenni addietro anche a potenti boss della malavita, nonch\u00e9 a famosi despoti. Negli ultimi decenni le limousine hanno cominciato ad essere utilizzate anche come vetture da noleggio per turismo o in occasione di matrimoni e celebrazioni fastose di tipo simile."}
{"id": "527962", "revid": "110157", "url": "https://it.wikipedia.org/wiki?curid=527962", "title": "Christie's", "text": "Christie's, fondata nel 1766 da James Christie, \u00e8 la pi\u00f9 grande casa d'aste al mondo. Nel 2015 la compagnia ha registrato un totale di vendite per il valore di \u00a3 4,8 miliardi ($ 7,4 miliardi).\n\u00c8 rappresentata da 54 uffici in 32 paesi e 12 sale in tutto il mondo tra cui Londra, New York, Parigi, Ginevra, Milano, Amsterdam, Dubai, Hong Kong, Zurigo, Shanghai e Mumbai. La compagnia conta pi\u00f9 di 350 vendite ogni anno in oltre 80 categorie di oggetti, da opere d'arte a gioielli, da fotografie ad oggetti da collezione, fino a vini pregiati.\nChristie's fa parte del Groupe Art\u00e9mis, di propriet\u00e0 del magnate francese Fran\u00e7ois Pinault, il quale acquist\u00f2 la compagnia nel 1998.\nAl 1\u00ba gennaio 2017 Guillaume Cerutti \u00e8 diventato Amministratore Delegato di Christie, su raccomandazione di Patricia Barbizet e della famiglia Pinault. Il signor Pinault ha assunto il ruolo di Presidente del Consiglio e la signora Barbizet \u00e8 stata nominata Vice Presidente. Dal dicembre 2014, la nuova presidentessa di Christie's \u00e8 Patricia Barbizet: una delle 50 donne pi\u00f9 potenti del mondo secondo la lista \"Fortune\".\nStoria.\nSebbene la societ\u00e0 dichiari che il fondatore abbia condotto la prima vendita il 5 dicembre 1766, esistono altre fonti secondo cui la prima asta sarebbe stata tenuta nel 1762 e sono state rintracciate perfino pubblicit\u00e0 su giornali che mostrano come la compagnia sia stata attiva fin dal 1759.\nPer quanto la questione sia ancora controversa, \u00e8 certo come James Christie abbia tenuto la sua prima vendita a Londra, nella sede del Great Rooms in Pall Mall, e che questa comprendesse due vasi da notte, un paio di lenzuola e quattro ferri da stiro.\nAlla morte del fondatore, avvenuta nel 1803, il figlio James Christie II prende in mano l'attivit\u00e0 e nel 1823 la sede viene definitivamente spostata da Pall Mall Street al numero 8 di King Street a St. James.\nDopo la morte di James II, avvenuta nel 1831, la societ\u00e0 prende il nome di Christie &amp; Manson, da William Manson, che si unisce alla societ\u00e0.\nSuccessivamente, nel 1859, anche Thomas Woods assume un ruolo chiave nella compagnia, divenendone direttore. Si forma quindi la \u201cChristie, Manson &amp; Woods\u201d.\nNel 1941,in piena guerra mondiale, i locali dell'azienda vengono gravemente danneggiati da una bomba, per cui la sede viene spostata dapprima a Derby House, vicino a Oxford Street, e poi a Spencer House a St. James. I locali di King Street vengono finalmente ricostruiti nel 1953, dove l'azienda ha sede stabile.\nCinque anni dopo, nel 1958, Christie's apre la sua prima filiale all'estero, con un ufficio a Roma.\nL'azienda continua a crescere e dopo aver aperto una sala d'aste a Ginevra (dove si tengono aste internazionali di gioielli), apre ulteriori uffici a Parigi e Tokyo nel 1969 e ad Amsterdam nel 1973.\nIn quella stessa data, Christie's diviene finalmente una societ\u00e0 per azioni quotata al London Stock Exchange, la borsa di Londra.\nNel 1975 viene aperta una nuova sede, sempre a Londra, in South Kensington, e appena due anni dopo viene aperta una filiale su Park Avenue, a New York (una seconda sede verr\u00e0 aperta nell'aprile 2000 su Rockefeller Plaza).\nNel 1989, Christie si espande in Estremo Oriente con la formazione di una joint venture, la Christie Swire (Hong Kong) Limited. Inoltre, una nuova sala d'asta \u00e8 aperta a Melbourne, Australia.\nNel 1998, la compagnia Artemis S.A. acquista una quota di maggioranza dell'azienda, che, se fino ad allora era stata una societ\u00e0 per azioni quotata in borsa, adesso diviene propriet\u00e0 privata dell'industriale francese Fran\u00e7ois Pinault.\nNuove sedi vengono istituite a Parigi (inaugurata il 5 dicembre 2001, esattamente 235 anni dopo la prima vendita del fondatore) e a Dubai (nel 2005).\nUna nuova era per Christie's si apre nel 2006, con il lancio di \u201cChristie LIVE\u201d, un'applicazione internet che offre la possibilit\u00e0 di partecipare virtualmente ad un'asta, permettendo agli utenti di fare un'offerta a distanza e in tempo reale. In questo stesso anno, David Linley \u00e8 nominato Presidente di Christie's Uk.\nNel 2007, Christie's annuncia l'acquisizione della celebre galleria d'arte contemporanea Haunch of Venison. Nel giugno dello stesso anno Maria Gabriella di Savoia, discendente di re Vittorio Emanuele III di Savoia incarica Christie's di vendere i bozzetti realizzati da Francesco Paolo Michetti per la produzione del francobollo Michetti a destra e che straordinariamente si trovavano ancora tra le propriet\u00e0 della famiglia reale.\nNel 2009, allo scopo di raggiungere un pubblico globale di utenti, viene lanciata un'applicazione mobile per iPhone.\nSedi.\nLa sede principale di Christie's si trova a Londra, a King Street (St. James), fin dal 1823.\nSoltanto per un periodo temporaneo, l'azienda fu costretta a trasferirsi in Derby House (vicino a Oxford Street) e poi a Spencer House (St. James) a causa dei bombardamenti durante la seconda guerra mondiale, ma nel 1953 i locali di King Street vennero ricostruiti.\nUna seconda sede londinese si trova a South Kensington, istituita nel 1975.\nLa prima filiale estera \u00e8 stata inaugurata a Roma nel 1958.\nUlteriori uffici sono aperti a Ginevra (1968), Parigi (1969 e 2001), Tokyo (1969), Amsterdam (1973), New York (a Park Avenue nel 1977 e a Rockefeller Plaza nel 2000), Melbourne (1989), Dubai (2005).\nNel gennaio 2009 Christie contava 85 uffici (non tutti sono case d'asta) in 43 paesi, con ulteriori sedi a Los Angeles, Houston, Mosca, Vienna, Buenos Aires, Berlino, Milano, Madrid, Pechino, Hong Kong, Singapore, Bangkok, Tel Aviv e Citt\u00e0 del Messico."}
{"id": "527963", "revid": "2039387", "url": "https://it.wikipedia.org/wiki?curid=527963", "title": "Primi ministri della Lituania", "text": "Il ministro presidente della Lituania (in lituano \"Ministras Pirmininkas\") \u00e8 il capo del ramo esecutivo del governo della Lituania; viene scelto dal Parlamento lituano, il Seimas. La moderna carica di ministro presidente fu istituita nel 1990, anche se il titolo ufficiale fu \"presidente del Consiglio dei ministri\" (\"Ministr\u0173 Tarybos Pirminink\u0117\") fino al 25 novembre 1992. La sua creazione avvenne durante i tumulti che si verificarono prima e dopo il collasso dell'Unione Sovietica, e fu promossa da S\u0105j\u016bdis, una coalizione multipartitica a favore dell'indipendenza della Lituania.\nStoricamente, il titolo di ministro presidente fu utilizzato anche dal 1918 al 1940. Questo fu il periodo della Repubblica della Lituania originale, che dur\u00f2 dalla caduta dell'Impero russo fino all'annessione della nazione all'Unione Sovietica."}
{"id": "527968", "revid": "1573940", "url": "https://it.wikipedia.org/wiki?curid=527968", "title": "Sydney Gay and Lesbian Mardi Gras", "text": "Il Sydney Gay and Lesbian Mardi Gras \u00e8 l'annuale parata del gay pride e il festival della comunit\u00e0 gay e lesbica di Sydney, in Australia. \u00c8 uno dei pi\u00f9 grandi eventi di questo genere nel mondo (secondo solo al gay pride di San Paolo, in Brasile) e forse il pi\u00f9 conosciuto.\nNonostante il nome, non si svolge durante la giornata del marted\u00ec grasso, nel periodo del Carnevale, n\u00e9 di marted\u00ec. Il nome deriva infatti dal nome francese del \"marted\u00ec grasso\" del carnevale di New Orleans, retaggio del periodo in cui la citt\u00e0 era governata dai francesi, passato nell'inglese d'America a indicare un festeggiamento di tipo carnevalesco in senso ampio.\nLa prima edizione risale al 24 giugno 1978, quando si doveva tenere una marcia commemorativa dei moti di Stonewall che, nonostante fosse stata regolarmente autorizzata, fu impedita dalla polizia. Vi furono numerosi arresti e il giorno dopo un giornale locale pubblic\u00f2 i nomi delle persone fermate, costringendole ad un outing forzato in famiglia e sul luogo di lavoro.\nNel 1979 l'evento prese il nome di Sydney Gay Mardi Gras, nel 1980 fu introdotto un primo party successivo alla parata; nel 1981 la parata fu definitivamente spostata a febbraio, cio\u00e8 d'estate, per tenere conto delle condizioni climatiche dell'emisfero sud, dove le stagioni sono invertite cosicch\u00e9 il mese di giugno cade in inverno, accrescendo i rischi di contrattempi dovuti al maltempo invernale.\nL'evento divent\u00f2 estremamente popolare negli anni novanta, tanto che uno studio rivel\u00f2 che il giro di affari dietro la manifestazione corrispondeva nel 1999 a 99 milioni di dollari australiani, facendone negli anni successivi il primo evento/festival annuale dell'Australia. La cosa valse agli organizzatori l'appoggio del Ministero del Turismo.\nCon il nuovo millennio, invece, la manifestazione \u00e8 andata incontro a crescenti problemi finanziari e a un certo ridimensionamento. La causa di ci\u00f2 \u00e8 stata attribuita da alcuni a una cattiva gestione finanziaria, mentre altri nella comunit\u00e0 gay hanno sostenuto che il fenomeno segnala il fatto che l'omosessualit\u00e0 \u00e8 ormai a tal punto \"normalizzata\" e integrata nella cultura urbana australiana, che il bisogno di aggregazione soddisfatto da eventi di questo tipo sta calando.\nUn'altra spiegazione pi\u00f9 concreta ha per\u00f2 a che fare con la crisi corrente relativa alla sicurezza e alla responsabilit\u00e0 civile verso terzi in Australia, che ha causato un tale aumento dei premi per l'assicurazione da costituire un serio fardello per qualsiasi evento pubblico, arrivando in alcuni casi a renderli impossibili. Ciononostante, il Mardi Gras conserva ancora molto appoggio pubblico, ed \u00e8 ormai una parte vitale della cultura di Sydney.\nAttualmente il Sydney Gay and Lesbian Mardi Gras \u00e8 un festival che dura circa quattro settimane, tra febbraio e marzo, comprende eventi culturali, artistici e sociali e prevede un party pomeridiano, chiamato \"Fair Day\", la parata che percorre per un chilometro e mezzo il cuore di Sydney nonch\u00e9 l'arteria principale del quartiere gay, Oxford Street, ed un party finale."}
{"id": "527971", "revid": "287204", "url": "https://it.wikipedia.org/wiki?curid=527971", "title": "Gerrit Dou", "text": "Biografia e opere.\nI suoi raffinati dipinti di piccole dimensioni sono caratterizzati da un'esecuzione estremamente precisa e minuziosa. \nDella vita di Gerrit Dou sappiamo che egli fece carriera politica. \nIl suo quadro pi\u00f9 conosciuto, \"La giovane madre\", esposto al Mauritshuis a L'Aia, ebbe un discreto successo nei Paesi Bassi ed in Inghilterra, dove un nobile di sangue reale propose di acquistarlo.\nA lungo la sua opera fu pi\u00f9 apprezzata e valutata di quella dello stesso Jan Vermeer (1632 - 1675).\nDou, nato e morto a Leida, impar\u00f2 inizialmente dal padre, artista vetraio, per poi essere allievo per due anni dall'artista vetraio Pieter Couwenhorn. Successivamente lavor\u00f2 per tre anni come apprendista nello studio di Rembrandt.\nNel 1632 si stabil\u00ec a Leida come pittore indipendente diventando rapidamente molto famoso. Le sue prime opere mostrano sicuramente una grande influenza di Rembrandt, al punto che in certi casi \u00e8 difficile notare la differenza. Realizz\u00f2 anche ritratti di Rembrandt e dei suoi genitori. Il Rijksmuseum di Amsterdam \u00e8 in possesso della sua opera \"La madre di Rembrandt\" (ca. 1630).\nDal 1640 circa si dedic\u00f2 alla realizzazione di dipinti rappresentanti scene di vita quotidiana, in generale di piccole dimensioni, estremamente dettagliati. Per la sua perfezione nei particolari viene considerato come il pi\u00f9 alto esponente della scuola dei \"fijnschilders\".\nLa sua tecnica minuziosa lo port\u00f2 a fabbricare da s\u00e9 i propri pennelli. La sua estrema attenzione ai particolari ebbe per\u00f2 conseguenze negative sulla sua popolarit\u00e0 di ritrattista: i suoi clienti non avevano semplicemente il tempo di posare per cos\u00ec tanto tempo.\nLe scene dei suoi quadri venivano spesso dipinte viste attraverso una finestra ad arco che esaltava l'intimit\u00e0 della scena. Questa tecnica ebbe numerosi proseliti. Inoltre perfezion\u00f2 l'effetto chiaroscuro realizzando scene notturne alla luce di candele, per le quali usava realizzare un numero eccezionale di studi preliminari.\nDou dipinse pi\u00f9 di 200 opere, per la maggior parte di piccole dimensioni, che sono sparse in vari musei del mondo. Le sue opere possono essere ammirate tra gli altri al Rijksmuseum di Amsterdam, al Museo Boijmans Van Beuningen di Rotterdam, al Louvre di Parigi e alla National Gallery di Londra.\nTra i suoi allievi vi fu suo nipote Dominicus van Tol.\nNel libro di M.M. Dodge \"Pattini D'argento\", verso la fine nel 10 cap. intitolato \"La gita ad Amsterdam\", si parla di un pittore olandese di nome Gerard Douw, nato a Leida nel 1613."}
{"id": "527976", "revid": "581335", "url": "https://it.wikipedia.org/wiki?curid=527976", "title": "Coup\u00e9 de ville", "text": "Per coup\u00e9 de ville si intende un particolare tipo di carrozzeria per autovetture di grande prestigio, in voga fino alla prima met\u00e0 degli anni trenta. Questo tipo di carrozzeria, raramente, \u00e8 stata definita anche come coup\u00e9-limousine, town car, stadtwagen o dorsay torpedo.\nDescrizione.\nConsisteva in una berlina caratterizzata dall'abitacolo per i passeggeri separato, con una paratia fissa, dai posti anteriori destinati allo chauffeur e al meccanico o altra persona di servizio. Le due zone confinate erano spesso collegate attraverso un interfono e, fino alla prima met\u00e0 degli anni venti, i due posti anteriori erano generalmente privi della copertura rigida e dei finestrini laterali, allo scopo di sottolineare la differenza di rango degli occupanti delle due zone. \nNella seconda met\u00e0 degli anni '30, quando si diffuse la moda di guidare personalmente la propria automobile, la tipologia di vetture coup\u00e9 de ville cadde rapidamente in disuso. La denominazione coup\u00e9 de ville venne ripresa, per ragioni di eleganza fonetica e senza alcuna corrispondenza al tipo di carrozzeria, per un modello Cadillac prodotto dal 1959 al 1993, la Cadillac Coupe de Ville.\nIn seguito, venne anche utilizzata da Neil Young per il titolo di una sua canzone inserita nell'album \"This Note's for You\" del 1988, e dal regista Joe Roth come titolo del suo film \"Coup\u00e9 de ville\" del 1990, realizzato sull'omonima sceneggiatura scritta da Mike Binder."}
{"id": "527977", "revid": "56620", "url": "https://it.wikipedia.org/wiki?curid=527977", "title": "Corsa all'oro della California", "text": ""}
{"id": "527993", "revid": "135224", "url": "https://it.wikipedia.org/wiki?curid=527993", "title": "Pieter de Hooch", "text": "Biografia.\nPrimo dei cinque figli del muratore Hendrick Hendricksz de Hooch e di Annetge Pieters, all'et\u00e0 di sedici anni studi\u00f2 ad Haarlem sotto la guida del maestro Nicolaes Berchem, appena rientrato da un soggiorno in Italia.\nLa sua carriera si svolse all'Aia, ad Amsterdam e soprattutto a Delft, dove realizz\u00f2 opere che ritravano scene di vita familiare della borghesia locale in vaste composizioni di carattere patriottico, in singoli ritratti o in scene di carattere.\nI soggetti richiamano lo stile di Jan Vermeer e le soluzioni luministiche di Rembrandt, appartengono alla stessa categoria della pittura di genere, con scene tratte dalla vita di tutti i giorni, solitamente di ambiente domestico. La pittura di de Hooch gioca sulla precisione del contesto culturale e sociale, fornendo una testimonianza precisa della societ\u00e0 olandese del XVII secolo.\nTra le opere della prima fase creativa, si annoverarono \"Ufficiale con giovane donna\", \"Bicchiere vuoto \" e \"Giocatori di tric-trac\" risalenti ai primi anni cinquanta del Seicento e quindi maggiormente vicini a Vermeer, mentre \"Flautista\", \"Il soldato alla porta di citt\u00e0\", \"Chitarrista\" della met\u00e0 degli anni cinquanta evidenziarono maggiori legami con Carel Fabritius.\nNel 1655 si iscrisse alla Gilda di San Luca di Delft.\nIl suo periodo creativo migliore risult\u00f2 quello centrale, dal 1655 al 1662, durante il quale Hooch soggiorn\u00f2 a Leida e all'Aia. E proprio in quegli anni realizz\u00f2 i suoi capolavori, come la \"Famiglia olandese in un cortile\", contraddistinta da un rigido cromatismo, la \"Compagnia\" e la \"Filatrice\", liriche sprizzanti sentimenti intimi all'interno di quattro mura. \"Giocatori di carte\" e la \"Dispensa\" si rivelarono quadretti radiosi quasi incantati.\nNel 1658 dipinse quello che alcuni ritengono uno dei suoi migliori lavori: \"Cortile di una casa di Delft\".\nIl pittore nel 1662 si trasfer\u00ec ad Amsterdam, dove ebbe contatti con Emanuel de Witte. Trov\u00f2 l\u00ec un nuovo gusto artistico, dominato dalle tendenze classiche allegoriche e manieristiche, che influenzandolo, spensero la sua fiammella poetica trascinandolo verso esibizioni virtuosistiche. Pu\u00f2 darsi che il suo lavoro dal 1667 sia stato influenzato dall'angoscia per la morte della moglie trentottenne, avvenuta in quell'anno. Dopo il 1680, lo stile pittorico di De Hooch divenne pi\u00f9 grossolano e pi\u00f9 scuro. Mor\u00ec in un ricovero per malati mentali nel 1684.\nCuriosit\u00e0.\nNel maggio del 2016, l'artista olandese \u00e8 tornato alla ribalta mondiale grazie ad una battuta di Tim Cook, CEO di Apple, che ha raccontato di essere rimasto folgorato dal dipinto, conservato nel Rijksmuseum di Amsterdam, \"Uomo che porge una lettera ad una donna nell'ingresso di casa\", realizzato nel 1670, in cui la lettera in mano all'uomo sembra un moderno iPhone. \"Ecco dove e quando \u00e8 stato inventato l'iPhone\", ha detto ironicamente Cook.\nOpere.\nCorrentemente sono attribuite all'artista le seguenti opere:\nInoltre:"}
{"id": "528006", "revid": "339392", "url": "https://it.wikipedia.org/wiki?curid=528006", "title": "Sleaze Rock", "text": ""}
{"id": "528008", "revid": "266224", "url": "https://it.wikipedia.org/wiki?curid=528008", "title": "Velino", "text": ""}
{"id": "528010", "revid": "17654", "url": "https://it.wikipedia.org/wiki?curid=528010", "title": "Giovanni Battista Cima", "text": ""}
{"id": "528015", "revid": "48999654", "url": "https://it.wikipedia.org/wiki?curid=528015", "title": "Franche Comt\u00e9", "text": ""}
{"id": "528020", "revid": "4106", "url": "https://it.wikipedia.org/wiki?curid=528020", "title": "Imed Mhadhbi", "text": ""}
{"id": "528029", "revid": "1543377", "url": "https://it.wikipedia.org/wiki?curid=528029", "title": "Inseminazione artificiale", "text": "L'inseminazione artificiale \u00e8 un'operazione medica di fecondazione tramite metodi di bioingegneria. \u00c8 impiegata in caso di sterilit\u00e0 maschile o di ridotta vitalit\u00e0 spermatica.\nConsiste nell'inserimento di sperma nell'apparato genitale femminile.\nTipologia.\nA seconda del partner.\nL'inseminazione artificiale si pu\u00f2 distinguere in:\nA seconda della sede in cui il liquido seminale viene immesso.\nA seconda della sede in cui il liquido seminale viene immesso, si possono distinguere diversi tipi di inseminazione:\nLa scelta della sede dipende dalla qualit\u00e0 dello sperma utilizzato, in modo da favorirne la penetrazione nella cavit\u00e0 uterina. Per procedere all'inseminazione artificiale, sia la parete uterina che le tube della donna devono essere perfettamente integre.\nRischi.\nFra i rischi correlati a questa pratica si ritrovano aborti , malformazioni fetali, gravidanza ectopica e ovulazione multipla, mentre l'iperstimolazione ovarica, presente raramente, pu\u00f2 essere anche eliminata.\nI nascituri che derivano da queste tecniche corrono rischi significativamente maggiori di malformazioni e malattie genetiche , scarso peso alla nascita, macrosomia fetale (probabilmente dovuto a diabete gestazionale della madre), nascita prematura , morte nei primi anni di vita .\nTecniche.\nInseminazione intracervicale.\nL'inseminazione artificiale intracervicale, considerata la tecnica meno invasiva, non ha necessit\u00e0 di alcun trattamento preventivo atto ad aumentare la mobilit\u00e0 degli spermatozoi (necessaria per raggiungere e fecondare l'ovocita). Viene per\u00f2 richiesta al soggetto donante un'astinenza sessuale di almeno 4 giorni, onde garantire una quantit\u00e0 di sperma sufficientemente abbondante ed una concentrazione di spermatozoi elevata. Il liquido seminale del donatore, raccolto pochi minuti prima dell'inseminazione (non oltre 20/30) mediante masturbazione manuale e successiva eiaculazione in apposito contenitore sterile, viene suddiviso in due parti: la prima (0,5 ml di liquido seminale intero) viene introdotta attraverso apposito mezzo meccanico sterile (una cannula vaginale o una pompetta urologica simile allo speculum ginecologico, in sostituzione della funzione del pene) lungo il canale cervicale; la seconda e restante parte dello sperma raccolto, pi\u00f9 abbondante, viene depositata nella vagina. In tale procedimento, per evitare che lo sperma fuoriesca successivamente dalla vulva, si utilizza spesso una coppetta di plastica che, passate diverse ore dall'applicazione (almeno 4-6), viene rimossa. Esistono altre tecniche ma i risultati sono leggermente inferiori.\nInseminazione intrauterina.\nPer quanto riguarda l'inseminazione intrauterina essa si effettua solo dopo un preventivo trattamento sugli spermatozoi del donatore che avviene o tramite lavaggio con sospensione, di facile realizzazione (la cosiddetta \"swim up\") oppure mediante separazione degli spermatozoi su determinati gradienti (i pi\u00f9 noti sono quelli di Percoll); immediatamente dopo, quando la donna si trova in posizione ginecologica, attraverso una sonda (denominata di Kremer-Delafontaine) o con un altro dispositivo elettronico (detto di Markler) inseriti nella vagina, si inietta il liquido seminale trattato, direttamente nella cavit\u00e0 uterina, mediante operazione teleguidata su appositi monitor collegati alla strumentazione predetta. In alcuni casi, pu\u00f2 essere necessario intervenire con una leggera anestesia locale.\nIn veterinaria.\nL'inseminazione artificiale non riguarda soltanto gli esseri umani ma anche il resto del mondo animale, sia per quanto riguarda gli animali di compagnia come i gatti (la cui tecnica intrauterina risulta la pi\u00f9 efficace) e quelli da allevamento, come i maiali, per aumentarne la produzione anche prestando molta attenzione alle malattie che si possono trasmettere.\nNel mondo.\nL'inseminazione artificiale e in special modo quella extraconiugale ha portato diverse opinioni nei vari paesi del mondo, sia a livello legislativo che religioso:"}
{"id": "528035", "revid": "358232", "url": "https://it.wikipedia.org/wiki?curid=528035", "title": "Transessuali", "text": ""}
{"id": "528036", "revid": "1652635", "url": "https://it.wikipedia.org/wiki?curid=528036", "title": "Rimboschimento", "text": "Nelle scienze forestali il termine rimboschimento indica il processo con cui una zona da tempo priva di vegetazione o precedentemente non boscata viene ricoperta da alberi e arbusti adatti a quella zona, che di norma sono le specie autoctone. Si tratta quindi di un cambio di destinazione d'uso del suolo. Il rimboschimento pu\u00f2 essere artificiale, se effettuato dall'uomo, oppure naturale se avviene spontaneamente, grazie alle sementi trasportate dal vento o dagli animali. In quest'ultimo caso si parla pi\u00f9 propriamente di \"colonizzazione forestale\".\nStoria.\nIl 16 maggio 2015 l'Ecuador ha ottenuto il Guinness dei primati per un singolo atto di riforestazione, grazie all'opera di circa 45\u00a0000 volontari che hanno piantato insieme 650\u00a0000 alberi di 179 specie diverse nella stessa giornata. Allo stesso anno risale il progetto di riforestazione con l'utilizzo di droni della \"BioCarbon Engineering\"; se fosse realizzato, con questo metodo si stima che si riuscirebbero a piantare fino a 36\u00a0000 semi al giorno.\nImboschimento, riforestazione, forestazione e rinnovazione.\nSebbene il termine \"rimboschimento\" venga spesso utilizzato anche per indicare l'imboschimento, questi due termini non sono sinonimi; la differenza fra rimboschimento e imboschimento consiste nel fatto che il primo processo avviene su terreni ove il bosco era presente fino ad epoca pi\u00f9 o meno recente, mentre si parla di imboschimento quando il processo ha luogo in terreni mai boscati in precedenza oppure mai boscati a memoria d'uomo. Quando il rimboschimento o l'imboschimento non sono praticati per la produzione di legname (o non solo per questo motivo), si parla pi\u00f9 nello specifico di riforestazione (nel primo caso) o forestazione (nel secondo caso), essendo quindi la riforestazione e la forestazione dei casi particolari rispettivamente di rimboschimento e imboschimento.\nIl rimboschimento non va confuso con la rinnovazione del bosco, ossia con la crescita di nuove piantine in terreni boscati, in cui gli alberi sono stati tagliati dall'uomo o distrutti da calamit\u00e0 naturali. In questo caso non si ha cambio di destinazione d'uso del suolo, ma ci si limita a conservare lo stato di fatto. La rinnovazione del bosco pu\u00f2 essere artificiale, se effettuata all'uomo tramite semina o piantagione, o naturale, se avviene spontaneamente grazie alle sementi degli alberi rimasti.\nFinalit\u00e0.\nIl bosco \u00e8 in grado di influenzare in maniera significativa la biosfera e la struttura economica di una regione a diversi livelli e in diversi ambiti. Per questo, gli scopi del rimboschimento possono essere i pi\u00f9 disparati:\nA lungo termine, il rimboschimento \u00e8 giustificato da considerazioni di ecosostenibilit\u00e0 e sviluppo sostenibile: progetti del genere potrebbero ad esempio contribuire a fronteggiare l'effetto serra. \u00c8 stato accertato che il disboscamento attuato per scopi agricoli o in generale la modifica delle caratteristiche originarie della vegetazione ha come conseguenza l'incremento dell'anidride carbonica nell'atmosfera, la modifica dell'albedo della superficie, della velocit\u00e0 di evapotraspirazione e del quantitativo di onde elettromagnetiche assorbite dalla Terra; tutti questi fattori sono determinanti nel fenomeno del surriscaldamento globale. La deforestazione \u00e8 inoltre la principale causa antropogenica di emissione di anidride carbonica in atmosferica associata a modifiche del suolo e la seconda causa di emissione antropogenica di anidride carbonica in atmosferica dopo l'utilizzo di combustibili fossili.\nIl processo di riforestazione pu\u00f2 essere semplicemente favorito evitando o tenendo sotto controllo le condizioni sfavorevoli allo sviluppo di un bosco. In caso contrario, intervenendo attivamente, una delle difficolt\u00e0 principali \u00e8 quella di scegliere le sementi pi\u00f9 adatte e di garantirne la germinazione."}
{"id": "528037", "revid": "1828", "url": "https://it.wikipedia.org/wiki?curid=528037", "title": "Catechismo maggiore", "text": ""}
{"id": "528038", "revid": "228587", "url": "https://it.wikipedia.org/wiki?curid=528038", "title": "Rca", "text": ""}
{"id": "528039", "revid": "1828", "url": "https://it.wikipedia.org/wiki?curid=528039", "title": "Catechismo di San Pio X", "text": ""}
{"id": "528041", "revid": "14480", "url": "https://it.wikipedia.org/wiki?curid=528041", "title": "Storia di un Minuto", "text": ""}
{"id": "528043", "revid": "1543377", "url": "https://it.wikipedia.org/wiki?curid=528043", "title": "Legge Bossi-Fini", "text": "La legge 30 luglio 2002, n. 189, meglio nota come legge Bossi-Fini, \u00e8 una normativa della Repubblica Italiana che disciplina l'immigrazione, detta cos\u00ec dai primi firmatari Gianfranco Fini e Umberto Bossi che nel governo Berlusconi II ricoprivano rispettivamente le cariche di vicepresidente del Consiglio dei ministri e di ministro per le Riforme istituzionali e la Devoluzione.\nStoria.\nVenne varata dal Parlamento italiano nel corso della XIV Legislatura, di modifica del \"Testo Unico delle disposizioni circa la disciplina dell'immigrazione e norme sulla condizione dello straniero\", ovvero il decreto legislativo 25 luglio 1998 n. 286, al fine di regolamentare le politiche sull'immigrazione e sostituire la norma precedente, la legge Turco-Napolitano, confluita poi nella legge del 2002.\nLa legge fu approvata dal Senato della Repubblica il 28 febbraio 2002 con 153 favorevoli, 96 contrari e 2 astenuti, passando quindi alla Camera dei deputati che l'approv\u00f2 con modifiche il 4 giugno con 279 favorevoli, 203 contrari e un astenuto. Fu approvata definitivamente dal Senato l'11 luglio con 146 favorevoli, 89 contrari e 3 astenuti.\nLa legge fu quindi promulgata il 30 luglio e pubblicata sulla Gazzetta Ufficiale il 26 agosto, entrando in vigore il 10 settembre.\nCaratteristiche.\nLa legge in materia di immigrazione, entrata in vigore il 10 settembre, oltre ad avviare le procedure restrittive segna anche l'inizio delle procedure per la regolarizzazione delle colf, delle badanti e dei lavoratori non in regola. A questo proposito \u00e8 necessario ricordare che in tutti gli uffici postali \u00e8 possibile reperire la documentazione ufficiale: ogni cittadino extracomunitario che voglia regolarizzarsi deve far riferimento esclusivamente ai modelli ufficiali che vengono consegnati alle poste, per ragioni tecniche non risultano infatti validi quelli ripresi da giornali o stampati attraverso internet.\nIn sintesi, le principali novit\u00e0 della legge furono le seguenti:\nDiritto di asilo.\nCos\u00ec come Amnesty International ha evidenziato nel \"rapporto annuale 2006\", nonostante l'Italia aderisca alla Convenzione delle Nazioni Unite sui rifugiati, la legge Bossi-Fini, che ha emendato la precedente normativa sull'immigrazione, non \u00e8 considerabile una legge specifica e completa sul diritto di asilo, in quanto si limita a modificare taluni aspetti della Legge Martelli, ancora oggi il testo base nel merito.\nL'istituzione dei centri di identificazione per la detenzione dei richiedenti asilo e di una procedura veloce per la determinazione del diritto di asilo per i richiedenti detenuti, \u00abgenera preoccupazione\u00bb per:\nAmmissibilit\u00e0 costituzionale.\nI tribunali di Genova, Torino, Bologna, Ancona (sezione distaccata di Jesi), Gorizia, Trieste, Milano, Terni e Verona avevano sollevato una questione sulla legittimit\u00e0 costituzionale della norma chiedendo un giudizio di legittimit\u00e0 costituzionale in merito alla pena della reclusione da 1 a 4 anni prevista per gli stranieri che non rispettano i decreti di espulsione e rimangono illegalmente sul territorio italiano.\nLa Corte Costituzionale, con la sentenza n. 22/2007, ha sancito che il rapporto reato-pena previsto nella legge Bossi-Fini non viola il canone della ragionevolezza e ha dichiarato inammissibili le questioni di legittimit\u00e0 sollevate. "}
{"id": "528047", "revid": "46523", "url": "https://it.wikipedia.org/wiki?curid=528047", "title": "Imposte", "text": ""}
{"id": "528048", "revid": "123281554", "url": "https://it.wikipedia.org/wiki?curid=528048", "title": "Per un amico", "text": "Per un amico \u00e8 il secondo album in studio del gruppo musicale italiano Premiata Forneria Marconi del 1972, pubblicato dalla Numero Uno. \u00c8 stato rimasterizzato e ristampato nel 2001 dalla BMG.\nNel giugno del 2015 la rivista \"Rolling Stone\" ha collocato l'album alla diciannovesima posizione dei 50 migliori album progressive di tutti i tempi.\nIl disco.\nQuesto album, uscito dopo \"Storia di un minuto\", ma nello stesso anno, si caratterizza per un piano musicale pi\u00f9 complesso rispetto al primo ed ha ottenuto un successo minore. L'album \u00e8 stato classificato tra i migliori album di rock progressivo di sempre.\nIl testo della title track, scritto da Mauro Pagani, \u00e8 rivolto a Claudio Rocchi.\nFormazione.\nNote aggiuntive"}
{"id": "528054", "revid": "1529788", "url": "https://it.wikipedia.org/wiki?curid=528054", "title": "Chironex fleckeri", "text": "Chironex fleckeri (pi\u00f9 nota come vespa di mare o medusa scatola o cubomedusa) \u00e8 uno cnidario della classe delle cubomeduse. \u00c8 stata descritta come \"La medusa pi\u00f9 velenosa del mondo\". Il contatto con i suoi tentacoli permette il rilascio delle nematocisti. La sua puntura pu\u00f2 causare forti dolori cutanei, infiammazione e necrosi, ipotensione e ipertensione, tachicardia e aritmia. Nei casi pi\u00f9 gravi pu\u00f2 sopraggiungere la morte della vittima, anche se il pi\u00f9 delle volte, la sua puntura non richiede ospedalizzazione. \u00c8 diffusa nella fascia costiera dei mari del nord dell'Australia e del Sudest asiatico, dove si nutre di crostacei e piccoli pesci.\nDescrizione.\n\u00c8 di taglia relativamente grande, con tentacoli che possono superare i 2,5m di lunghezza; il pericolo comunque deriva dalle migliaia di nematocisti (cellule velenifere) ripartite fra i lunghi e delicati tentacoli. Un esemplare adulto di \"Chironex fleckeri\" pu\u00f2 arrivare alle dimensioni di un pallone da basket, \u00e8 quasi trasparente e possiede quattro ammassi di 15 tentacoli ciascuno (per un totale di 60 tentacoli). Quando le meduse nuotano i tentacoli si contraggono e diventano della lunghezza di 15\u00a0cm, quando invece stanno cacciando i tentacoli si assottigliano e si allungano fino a 3 metri. Ogni tentacolo \u00e8 ricoperto da decine di migliaia di microscopiche nematocisti, che sono attivati dalla pressione e da un innesco chimico.\nCome molte meduse Cubozoa, la \"C. fleckeri\" dispone di quattro strutture sensoriali dette \"ropali\". Queste strutture sono situate all'interno di particolari nicchie poste alla base della campana della medusa e possono essere paragonate a dei veri e propri occhi (possono contenere retine, cornee, lenti ecc.). Lo sviluppo degli organi sensoriali nella \"C. fleckeri\" le permette di nuotare attivamente, inseguendo le proprie prede.\nQualunque pesce, piccoli invertebrati e plancton venga colpito dai tentacoli muore in pochi secondi.\nDistribuzione e habitat.\nI polipi si trovano generalmente negli estuari dell'Australia settentrionale. \nLa medusa \u00e8 pelagica ed \u00e8 stata documentata dalle coste australiane alla Nuova Guinea, e pi\u00f9 a nord nelle Filippine e in Vietnam, o.. La diffusione sulle coste australiane \u00e8 alta nelle acque tra Exmouth e Agnes Water, ma la sua distribuzione totale al di fuori dell'Australia non \u00e8 stata definita propriamente. Inoltre una fonte di confusione \u00e8 stata la scoperta della simile e velenosa \"C. yamaguchii\" sulle coste giapponesi nel 2009 e nelle Filippine, il che porter\u00e0 in futuro ad una riduzione dell'attuale areale definito per la \"C. fleckeri\".\nPericolosit\u00e0.\nLa \"C. fleckeri\" \u00e8 uno degli animali pi\u00f9 pericolosi per l'uomo, causa di 67 morti in Australia dal 1883. Nonostante esista l'antidoto, una parte delle persone che ne viene in contatto non sopravvive. La \"strisciata\" \u00e8 dolorosissima e produce una intensa sensazione di calore. Il veleno quando entra nel circolo sanguigno causa intensi spasmi muscolari, paralisi respiratoria ed infine arresto cardiaco, il tutto nel giro di 2-3 minuti. La maggior parte degli avvelenamenti da vespa di mare non \u00e8 comunque fatale, poich\u00e9 la superficie interessata \u00e8 in genere ridotta e non tutte le nematocisti del tentacolo si attivano.\nL'unica sostanza riconosciuta come in grado di inattivare progressivamente le sostanze tossiche contenute nelle nematocisti \u00e8 l'aceto (o acido acetico al 5% minimo) tenuto a contatto con la parte colpita e pi\u00f9 volte rinnovato, in attesa di intervento medico. A questo scopo nelle coste australiane in cui la pericolosa medusa \u00e8 presente si possono trovare delle boccette contenenti aceto per intervenire immediatamente in caso di contatto."}
{"id": "528057", "revid": "838137", "url": "https://it.wikipedia.org/wiki?curid=528057", "title": "Correntone", "text": ""}
{"id": "528064", "revid": "14480", "url": "https://it.wikipedia.org/wiki?curid=528064", "title": "Flauto piccolo", "text": ""}
{"id": "528067", "revid": "767487", "url": "https://it.wikipedia.org/wiki?curid=528067", "title": "Ginecology", "text": "Ginecology \u00e8 un album della band italiana di rock demenziale Gem Boy uscito il 12 maggio 2006. Il titolo fa il verso all'album di Prince \"Musicology\".\nPer promuovere l'uscita del disco, il leader dei Gem Boy CarlettoFX ha realizzato 5 filmati-parodia con il ridoppiaggio, \"Il tempo dei croissant\" (parodia di \"Il tempo delle mele\"), \"La casistica\" (parodia di \"La casa\"), \"Pecorone pazzo\" (parodia di \"Innamorato pazzo\"), \"I guerrieri delle note\" (parodia di \"I guerrieri della notte\") e \"Sapore di Marte\" (parodia di \"Sapore di mare\"). Inoltre, sono stati realizzati i video dei brani \"Giambel V\", \"Goldrake al ristorante\", \"Balla coi Lapi\", \"Giornata mesta\" e \"Senza la tv\", girato interamente da alcuni fan dei Gem Boy."}
{"id": "528072", "revid": "104458", "url": "https://it.wikipedia.org/wiki?curid=528072", "title": "Romanel", "text": ""}
{"id": "528074", "revid": "1305772", "url": "https://it.wikipedia.org/wiki?curid=528074", "title": "Purple Pills", "text": "Purple Pills \u00e8 un singolo dei D12. Contiene al suo interno una versione censurata per la radio intitolata Purple Hills. \u00c8 il primo singolo dell'album di debutto \"Devil's Night\". \u00c8 uscito nel 2001 ed ha avuto un notevole successo, raggiungendo la top 3 dei singoli nel Regno Unito e la top 20 della \"U.S. Billboard Hot 100 Singles Chart\".\nLa canzone contiene diversi riferimenti all'uso della droga: \"purple pills\" (\"pillole viola\"), \"golden seals\" (\"sigilli dorati\") e \"mushroom mountain\" (\"montagna di funghetti\") sono solo degli esempi dell'uso ricreativo della droga.\nLa canzone \u00e8 stata giudicata inappropriata per poter essere trasmessa nelle stazioni radio, cos\u00ec ne \u00e8 stata fatta una versione rimuovendo i riferimenti alle droghe e al sesso. Questa nuova canzone \u00e8 stata chiamata \"Purple Hills\" e versi come \"\"I've been up mushroom mountain\" (\"Ho scalato montagne di funghetti\") \u00e8 diventata \"I've climbed the highest mountain\"\" (\"Ho scalato la pi\u00f9 alta montagna\")"}
{"id": "528075", "revid": "13604", "url": "https://it.wikipedia.org/wiki?curid=528075", "title": "Purple Hills", "text": ""}
{"id": "528076", "revid": "110157", "url": "https://it.wikipedia.org/wiki?curid=528076", "title": "Romanel-sur-Lausanne", "text": "Romanel-sur-Lausanne (toponimo francese) \u00e8 un comune svizzero di 3\u00a0345 abitanti del Canton Vaud, nel distretto di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRomanel-sur-Lausanne \u00e8 servito dall'omonima stazione sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "528077", "revid": "88740", "url": "https://it.wikipedia.org/wiki?curid=528077", "title": "Barbara Bain", "text": "Biografia.\nNata da una famiglia di religione ebraica, dopo la laurea in sociologia all'Universit\u00e0 dell'Illinois, Barbara Bain si trasfer\u00ec a New York dove lavor\u00f2 come ballerina e modella. Perfezion\u00f2 l'attitudine alla danza nella scuola di Martha Graham ma, dopo aver frequentato l'Actors Studio di Lee Strasberg, decise di intraprendere la carriera di attrice.\nNel 1957 spos\u00f2 l'attore Martin Landau. La coppia ebbe due figli, tra cui l'attrice Juliet Landau.\nMolto attiva in TV, Barbara Bain \u00e8 nota per la sua partecipazione in tre stagioni della serie \"Missione Impossibile\" dal 1966 al 1969, nel ruolo di Cinnamon Carter, che nel 1968 le valse una candidatura al premio Golden Globe come miglior attrice televisiva e tre consecutivi premi Emmy come miglior attrice protagonista di serie televisiva, negli anni 1967, 1968 e 1969. Al suo fianco nella serie fu il marito Martin Landau, che sar\u00e0 co-protagonista anche delle due stagioni della serie TV italo-britannica \"Spazio 1999\", nella quale Barbara Bain interpretava il ruolo della dottoressa Helena Russell.\nDivorziata dal 1993 da Landau, negli ultimi anni Barbara Bain si \u00e8 dedicata a numerose battaglie sociali, tra le quali la lotta all'analfabetismo."}
{"id": "528086", "revid": "6923", "url": "https://it.wikipedia.org/wiki?curid=528086", "title": "Circolare", "text": "Una circolare (anche formalmente lettera circolare) \u00e8 una comunicazione scritta che in un'organizzazione di un ente pubblico o privato, viene inviata ad una pluralit\u00e0 di destinatari per impartire ordini, dare disposizioni o trasmettere informazioni. Il termine deriverebbe dal gergo militare, dove designava l'ordine che un portaordini doveva consegnare ad una pluralit\u00e0 di comandi o uffici.\nCaratteristiche.\nSostanzialmente consiste in una lettera o in un documento in formato elettronico ma anche una comunicazione telematica (ad esempio, un'e-mail). L'uso delle circolari \u00e8 tipico delle organizzazioni burocratiche, pubbliche e private, dove vengono utilizzate dai superiori per impartire ordini e disposizioni ai loro subordinati, definire linee guida di operazione e produzione, oppure per interpretare norme giuridiche (soprattutto nell'ambito della pubblica amministrazione)\nNel mondo.\nItalia.\nIn Italia, la circolare non \u00e8 considerata un atto normativo. Dal punto di vista giuridico gli ordini e le disposizioni contenute nella circolare hanno validit\u00e0 limitata all'ordinamento interno dell'organizzazione e non trovano, quindi, applicazione nei confronti degli estranei che si rapportano con essa. Nella pratica le circolari sono largamente utilizzate nelle amministrazioni pubbliche, i cui uffici interpretano ed applicano le norme di legge secondo le indicazioni in esse contenute.\nNel diritto amministrativo italiano l'inosservanza delle istruzioni contenute in una circolare da parte dell'organo che ha adottato un atto amministrativo \u00e8 considerata figura sintomatica del vizio di eccesso di potere e pu\u00f2, quindi, portare all'annullamento dell'atto. Tuttavia la giurisprudenza ritiene che: \"La pubblica amministrazione pu\u00f2 in via generale discostarsi dalle indicazioni contenute in una circolare, motivando adeguatamente tale scelta sulla base della concreta e specifica conformazione che si ritiene conveniente debba assumere la cura del pubblico interesse\"."}
{"id": "528087", "revid": "115233", "url": "https://it.wikipedia.org/wiki?curid=528087", "title": "Piano orizzontale", "text": "Con la locuzione piano orizzontale si pu\u00f2 indicare:"}
{"id": "528088", "revid": "2153076", "url": "https://it.wikipedia.org/wiki?curid=528088", "title": "Devil's Night", "text": "Devil's Night l'album di debutto del gruppo rap di Detroit D12, uscito il 19 giugno 2001. Il titolo dell'album fa riferimento alla \"Notte del Diavolo\" (\"Devil's Night\") in particolar modo a quella di Detroit che avviene la notte prima di Halloween (30 ottobre). Il disco \u00e8 prodotto da Eminem,da Dr. Dre e da Kon Artis con risultati sicuramente soddisfacenti."}
{"id": "528089", "revid": "767487", "url": "https://it.wikipedia.org/wiki?curid=528089", "title": "I pompieri", "text": "I pompieri \u00e8 un film del 1985 di Neri Parenti.\nHa avuto un sequel, \"Missione eroica - I pompieri 2\" (1987).\nTrama.\nNella caserma dei vigili del fuoco \"Settecamini\" di Roma, la scalcinata Squadra 17 affronta le missioni con insuccessi clamorosi, attendendo invano un'occasione di riscatto. Caposquadra \u00e8 Armando Bigotti, affetto da sonnambulismo e con evidenti problemi di approccio con le donne. Questi ha ai suoi ordini Daniele Traversi, giovane padre rimasto da poco vedovo, con qualche problema nell'organizzarsi tra la vita in caserma e il dovere di accudire il figlio Tonino; Alberto Spina, un viziato ragazzo che sta espletando gli obblighi di leva, nonostante si vanti di ipotetiche raccomandazioni che potrebbero evitargli questo peso; Nicola Ruoppolo, un ex pompiere di mezza et\u00e0 richiamato al servizio; infine Paolo Casalotti, il quale per un errore burocratico \u00e8 tra i richiamati al servizio, nonostante non abbia mai fatto parte del corpo, ritrovandosi cos\u00ec catapultato in una realt\u00e0 a lui estranea. Le loro peripezie sono seguite dall'invadente cronista di Telecosmo, Max Pirovano con l'operatore Tom.\nTutti loro devono fare i conti col severo comandante Pacini, responsabile della caserma. Contemporaneamente alle disastrose prestazioni lavorative, vengono alla luce anche le vicende private della Squadra 17: tra queste, Traversi s'innamora dell'assistente sociale Cristina, ma credendo erroneamente che la ragazza voglia togliergli l'affidamento del figlio, arriva a nascondere Tonino in caserma. Per dare una mano al collega e tacere l'accaduto a Pacini, Bigotti si ritrova costretto a combattere un incontro di pugilato che terminer\u00e0 in maniera imbarazzante per lui e per i sogni di gloria sportiva dell'ambizioso comandante. Intanto Spina, il quale si fa continuo vanto delle sue conquiste femminili, finisce presto lasciato dall'unica donna che lo abbia mai sopportato.\nNel frattempo Casalotti non riesce a dimostrare la sua estraneit\u00e0 ai pompieri, ma ci\u00f2 nonostante, dopo l'iniziale smarrimento inizia a calarsi nei panni del vigile del fuoco, incominciando ad apprezzare sempre pi\u00f9 la professione e quasi dimenticandosi della moglie, la quale in attesa che si risolva il disguido burocratico, si \u00e8 accampata di fronte alla caserma in attesa del ritorno del marito. In tutto questo Ruoppolo, innamorato pazzo della giovane e bella moglie, grazie al sonnambulismo di Bigotti scopre invece che la consorte lo tradisce ormai da tempo col suo migliore amico.\nLo stesso Ruoppolo si rende protagonista di un clamoroso errore quando porta la Squadra 17 a demolire la casa di Pacini, cosa che gli costa la cacciata dal corpo. Reinventatosi cameriere, in questa veste riesce a procurare agli ex colleghi la grande occasione: accorgendosi di un principio d'incendio nell'hotel in cui lavora, chiama la squadra per fargli fare bella figura; ma nell'attesa del loro arrivo, il tutto si trasforma in un grande e pericoloso rogo. La Squadra 17, aiutata da Ruoppolo, prova finalmente il proprio valore domando l'incendio e salvando tutti i clienti.\nL'azione fa ricredere Pacini, il quale premia Bigotti e i suoi uomini per il coraggio palesato, reintegrando inoltre Ruoppolo. Casalotti, finalmente riconosciuto estraneo al corpo, a malincuore viene lasciato libero di andare, ma i suoi ex compagni, considerandolo ormai parte di un gruppo in cui \u00e8 nel frattempo entrato anche Pirovano, lo richiamano con loro.\nProduzione.\nIl film \u00e8 stato girato a Roma, con riprese esterne nei quartieri Tuscolano \u2014 dov'\u00e8 presente la reale \"location\" della caserma dei pompieri \u2014 e Don Bosco."}
{"id": "528091", "revid": "33597", "url": "https://it.wikipedia.org/wiki?curid=528091", "title": "Ska Revival", "text": ""}
{"id": "528092", "revid": "767487", "url": "https://it.wikipedia.org/wiki?curid=528092", "title": "A Whisper in the Noise", "text": "Gli A Whisper in the Noise sono un gruppo musicale indie statunitense, fondato ad Hanska (Minnesota) nel 2002 dal compositore e tastierista West Thordson.\nIl gruppo si particolarizza per la strumentazione utilizzata, sia in live che in studio. Gli A Whisper in the Noise evitano l'uso di tastiere e chitarre tradizionali, optando per violoncello, violino, corno francese, tastiera elettronica, basso e diversi tipi di percussioni. Il risultato \u00e8 un rock orchestrale d'avanguardia molto atmosferico, che trova il suo tratto distintivo nell'alternanza di tracce malinconiche e dark.\nLa produzione del loro album d'esordio, \"Through the Ides of March\", \u00e8 stata curata dal \"guru\" della scena alternativa statunitense, Steve Albini."}
{"id": "528093", "revid": "78273", "url": "https://it.wikipedia.org/wiki?curid=528093", "title": "2 Tone ska", "text": ""}
{"id": "528096", "revid": "1318658", "url": "https://it.wikipedia.org/wiki?curid=528096", "title": "Edmond Jab\u00e8s", "text": "Biografia.\nFiglio di ebrei italiani fu cresciuto in Egitto, dove ricevette un'educazione francese di stampo coloniale. Cominci\u00f2 ad essere pubblicato gi\u00e0 in giovane et\u00e0, peraltro fu fatto cavaliere della Legion d'onore nel 1952 per i suoi meriti letterari.\nQuando l'Egitto decise di espellere dai suoi territori la popolazione di origine ebraica in seguito alla Crisi di Suez, Jab\u00e8s fugg\u00ec a Parigi, che aveva gi\u00e0 visitato per la prima volta negli anni trenta. Qui strinse amicizia con la cerchia dei surrealisti, senza tuttavia entrarne mai a far parte formalmente. Egli ottenne la cittadinanza francese nel 1967, lo stesso anno in cui ebbe l'onore di essere uno dei quattro scrittori francesi (insieme a Jean-Paul Sartre, Albert Camus e Claude L\u00e9vi-Strauss) a presentare le proprie opere all'Esposizione universale di Montr\u00e9al. Seguirono ulteriori riconoscimenti - Il Premio della Critica nel 1972 e una commissione come ufficiale nella Legion d'Onore nel 1986. Nel 1987 ha ricevuto il Grand Prix national de la po\u00e9sie. La cerimonia di cremazione di Jab\u00e8s \u00e8 avvenuta alcuni giorni dopo la sua morte - all'et\u00e0 di 78 anni - nel cimitero di P\u00e8re-Lachaise."}
{"id": "528097", "revid": "287204", "url": "https://it.wikipedia.org/wiki?curid=528097", "title": "Edmond Jabes", "text": ""}
{"id": "528099", "revid": "320578", "url": "https://it.wikipedia.org/wiki?curid=528099", "title": "Cristina Martinez", "text": ""}
{"id": "528101", "revid": "1232112", "url": "https://it.wikipedia.org/wiki?curid=528101", "title": "Andrea Roncato", "text": "Biografia.\nLaureato in giurisprudenza all'Universit\u00e0 di Bologna, Andrea Roncato ha anche conseguito l'esame di licenza di solfeggio al conservatorio. Ha partecipato a vari corsi di recitazione, sia in Italia sia negli Stati Uniti.\nHa dato vita con Gigi Sammarchi al duo Gigi e Andrea, che dopo alcune apparizioni televisive, divenne una delle coppie pi\u00f9 conosciute del cinema italiano, soprattutto per il loro stile scanzonato e irriverente. Con l'amico e collega \u00e8 stato anche, negli anni ottanta, testimonial per la Agip Petroli e della Autobianchi Y10 4WD. Dopo l'esperienza in coppia con Sammarchi, Andrea Roncato prosegue la propria carriera recitando come solista in varie pellicole di successo, su tutte spiccano i \"cinepanettoni\" natalizi con Boldi e De Sica, \"Fantozzi subisce ancora\" di Neri Parenti (1983) e \"Rimini Rimini\" di Sergio Corbucci (1987).\nDal 2002 al 2008 interpreta l'appuntato Roman\u00f2 nella serie televisiva \"Carabinieri\" di \"Canale 5\" (7 stagioni).\nNel 2008 partecipa al film \"Ho ammazzato Berlusconi\" e nello stesso anno viene pubblicato il suo libro \"Ti avrei voluto\" dalla casa editrice \"Excelsior1881\". L'anno seguente partecipa come concorrente al reality show di Rai 1 \"Ballando con le stelle\".\nOltre ad attore, presentatore e doppiatore, Andrea \u00e8 insegnante di recitazione. \u00c8 stato direttore artistico in alcune discoteche e in varie manifestazioni a scopo benefico, promotore della campagna \"SOS Foca Monaca\" e della campagna di sensibilizzazione raccolta delle deiezioni dei cani a Fabriano, ambasciatore nel mondo per la difesa dei bambini disabili.\nGrande amante degli animali, in special modo dei cani, \u00e8 riuscito nell'intento di allestire un rifugio apposito per i randagi. Ne possiede due, un setter di nome Padberg e un cane lupo cecoslovacco, Tullio.\nNel 2007 viene nominato Cavaliere di Malta.\nVita privata.\nNel 1985 ebbe una breve relazione con Moana Pozzi, che aveva conosciuto sul set de \"I pompieri\".\nNel giugno 1997 sposa, dopo pi\u00f9 di quattro anni di fidanzamento, la conduttrice televisiva Stefania Orlando, da cui divorzia due anni dopo, nel novembre 1999, a causa della vita sregolata che aveva in quel periodo.\nIl 22 ottobre 2017, dopo 7 anni di fidanzamento ha sposato a Bracciano (RM) Nicole Moscariello, madre dell'attrice Giulia Elettra Gorietti."}
{"id": "528102", "revid": "22828", "url": "https://it.wikipedia.org/wiki?curid=528102", "title": "Preservativi", "text": ""}
{"id": "528103", "revid": "22828", "url": "https://it.wikipedia.org/wiki?curid=528103", "title": "Profilattici", "text": ""}
{"id": "528105", "revid": "119428884", "url": "https://it.wikipedia.org/wiki?curid=528105", "title": "Cowpunk", "text": "Il cowpunk (o anche country punk) \u00e8 un genere musicale nato, tra la fine degli anni settanta e l'inizio del decennio successivo, in Inghilterra e in California e che combina l'attitudine e l'energia propulsiva del punk rock con elementi classici della tradizione country e Americana.\nSecondo Sid Griffin, leader dei Long Ryders, il genere ha le sue radici nell'idea di mescolare \"il folk-rock della West Coast (americana, ndr) con la sezione ritmica di una qualsiasi band punk inglese\". E gli stessi look e atteggiamenti di questi artisti statunitensi, rimandano a quelli di band punk rock e psychobilly britannici.\nUno dei gruppi che per primo raccolse e fece proprio questo concetto, furono sicuramente gli X che, guidati da John Doe ed Exene Cervenka, vennero descritti dalla critica come \"un amalgama impreciso di rockabilly e punk\". Altra band seminale furono i Beat Farmers di Country Dick Montana secondo il quale \"nonostante il nostro gruppo avesse anche un lato tenero, il punk \u00e8 stato sicuramente un fattore per noi determinante\".\nGrazie anche ad un crescente seguito di pubblico, soprattutto nei campus universitari, queste prime band fecero da apripista al nascente combo \"cowpunk\" della West Coast americana, formato da gruppi quali The Mekons, The Blasters, Green on Red, Jason and the Scorchers, Blood on the Saddle, Los Lobos, Social Distortion, The Lazy Cowgirls, Meat Puppets, Wall of Voodoo, e gli stessi Long Ryders.\nOggi una nuova generazione di band \"cowpunk\" come i Drive-By Truckers, i \"McPherson Struts\" o gli \"Slim Cessna's Auto Club\", mantengono lo spirito del genere in vita mentre, alcuni pionieri del \"cowpunk\", sono ancora in attivit\u00e0."}
{"id": "528106", "revid": "117273611", "url": "https://it.wikipedia.org/wiki?curid=528106", "title": "Gretsch White Falcon", "text": "La White Falcon \u00e8 un modello di chitarra prodotto dalla Gretsch.\nLa White Falcon \u00e8 tornata di gran moda tra gli anni ottanta e gli anni novanta, quando \u00e8 stata usata da Malcolm Young degli AC/DC, da Charile Burchill dei Simple Minds, da Martin Lee Gore dei Depeche Mode,da Chris Cheney dei The Living End, da Billy Duffy dei The Cult, da Brian Setzer degli Stray Cats, da John Frusciante (che ne possiede un rarissimo esemplare) nel video \"Californication\" dei Red Hot Chili Peppers.\nViene utilizzata anche dal protagonista del manga ed anime , Koyuki, come chitarra per imparare a suonare.\nL'attuale catalogo Gretsch comprende, oltre alla White Falcon, anche la Black Falcon e la Silver Falcon, ognuna con diverse opzioni di configurazione."}
