{"id": "616872", "revid": "1718925", "url": "https://it.wikipedia.org/wiki?curid=616872", "title": "Decorazione della NATO", "text": "Una decorazione della NATO \u00e8 una decorazione militare internazionale conferita a vari militari del mondo, sotto l'egida dell'Organizzazione del Trattato del Nord Atlantico. Vi sono a tutt'oggi nove versioni della medaglia per il servizio prestato in Paesi quali Jugoslavia, Kosovo e Macedonia, due versioni per le operazioni cosiddette dell'articolo quinto (Eagle Assist ed Active Endeavor) e tre versioni per le operazioni della NATO non facenti riferimento all'articolo quinto (ISAF, Balkani, NTM-Iraq).\nInfine vi \u00e8 una decorazione per \"servizio meritorio\".\nMedaglie della NATO.\nMedaglia per la missione in Jugoslavia.\nLa medaglia per la missione in Jugoslavia fu creata nel giugno del 1992, e fu conferita ad ogni membro che prest\u00f2 servizio nella ex repubblica di Jugoslavia, per almeno 30 giorni, nelle forze militari di pace della NATO che succedettero alla missione osservativa UNPROFOR dell'ONU, ovvero IFOR e SFOR. Per chi avesse prestato servizio al di fuori del territorio della ex repubblica di Jugoslavia, come ad esempio basi militari di supporto in Europa o navi nel mare Adriatico, furono necessari invece 90 giorni di servizio. Con le medesime condizioni di servizio la medaglia fu conferita anche a civili, cittadini di nazioni membri della NATO.\nIl termine ultimo del servizio per avere diritto alla decorazione, per le Forze Armate Stati Uniti d'America, fu il 12 ottobre del 1998.\nMedaglia per la missione in Kosovo.\nLa medaglia per il servizio prestato in Kosovo fu creata nell'ottobre del 1998 e venne conferita ad ogni membro del personale civile o militare che avesse partecipato alle campagne come membro della forza di pace della NATO nella provincia di Serbia del Kosovo. Le seguenti campagne sono state autorizzate dalla NATO per il conferimento della medaglia:\nInoltre la medaglia per il Kosovo \u00e8 stata anche conferita per la partecipazione nelle seguenti unit\u00e0 di crisi:\nUna decorazione assai simile, la decorazione per la campagna del Kosovo ovvero la \"Kosovo Campaign Medal\", venne istituita dalle forze armate degli Stati Uniti per la partecipazione nella medesima operazione. Per le forze armate USA la medaglia per il servizio nei Balcani rimpiazza la medaglia del Kosovo dal 1\u00ba gennaio del 2003. Il regolamento USA permette la decorazione sia della \"Kosovo Campaign Medal\" che della medaglia analoga della NATO, per lo stesso periodo di servizio. Tuttavia, chi fosse stato proposto per pi\u00f9 di una medaglia NATO durante lo stesso periodo di servizio, ha diritto ad una sola decorazione, scelta dalla catena di comando NATO.\nDall'anno 2004, con l'attuale Operazione Joint Enterprise i soldati facenti parte delle unit\u00e0 di KFOR ricevono la medaglia NATO \"non article 5\" per i balcani, la cui foggia presenta la scritta \"Balkans\" su fondo blu con strisce verticali bianche ed argento. La medaglia \u00e8 in bronzo, analoga alle medaglie \"non article 5\".\nMedaglia per la FYROM Macedonia.\nLa medaglia per la FYROM Macedonia viene conferita al personale che ha prestato servizio almeno 25 giorni nel territorio della repubblica dal 1\u00ba giugno 2001 sino al 27 settembre del 2001, oppure almeno 30 giorni dal 28 settembre. Tra gli altri, meritorio della medaglia \u00e8 il personale dell'Operazione Essential Harvest.\nMedaglie riferibili all'articolo 5.\nSono medaglie conferite per la partecipazione ad operazioni NATO quali \"Eagle Assist\" e \"Active Endeavour\".\nPer quanto riguarda le forze USA il periodo minimo per conseguire una decorazione consiste, per l'operazione \"Active Endeavour\", in 30 contigui oppure accumulati all'interno dello spazio aereo nord americano come previsto dal Comando Aerospaziale Nord Americano (North American Aerospace Defense Command). Il periodo di qualificazione \u00e8 compreso dal 12 ottobre 2001 al 16 maggio 2002.\nPer quanto riguarda l'operazione \"Active Endeavor\", il periodo di qualificazione \u00e8 di 30 giorni, contigui o accumulati, nei quali il militare \u00e8 impiegato dallo Standing Naval Force, mentre opera in acque internazionali del mare Mediterraneo o nello spazio aereo sovrastante. Il conferimento della decorazione \u00e8 effettuato dal comandante solo in aerea di operazioni. Il periodo di qualificazione \u00e8 compreso dal 26 ottobre 2001 a data da determinare.\nMedaglie non riferibili all'articolo 5.\nQuesta decorazione rimpiazza le medaglie NATO istituite per le operazioni NATO Joint Forge e Joint Guardian.\nPer le forze armate USA le condizioni per il conferimento di una decorazione non articolo 5, per le missioni nei Balcani, rimangono le stesse di quelle delle precedenti missioni NATO, con le eccezioni delle date entro le quali viene prestato servizio, che partono dal 1\u00ba gennaio 2003. Il servizio deve essere almeno di 30 giorni contigui o accumulati. Il personale di volo verr\u00e0 accreditato di un giorno per qualsiasi missione nel periodo dell'operazione. Ogni altra missione nella stessa giornata non verr\u00e0 accreditata. L'area dei Balcani \u00e8 delineata come quella competente ai confini ed allo spazio aereo della Bosnia ed Erzegovina, della Croazia, della ex repubblica di Jugoslavia, della Macedonia e dell'Albania. Il personale in servizio che fosse stato proposto per pi\u00f9 di una medaglia durante lo stesso periodo di servizio, verr\u00e0 decorato con una sola di queste, scelta dalla catena di comando NATO."}
{"id": "616876", "revid": "834", "url": "https://it.wikipedia.org/wiki?curid=616876", "title": "Grande Arm\u00e9e", "text": ""}
{"id": "616877", "revid": "640389", "url": "https://it.wikipedia.org/wiki?curid=616877", "title": "Distretto di Pe\u0107", "text": "Il distretto di Pe\u0107, in serbo, o distretto di Pej\u00eb in albanese, \u00e8 un distretto del Kosovo istituito dall'ONU nel 1999 e sottoposto da allora sotto l'amministrazione dell'UNMIK.\nComuni.\nIl distretto si divide in tre comuni:"}
{"id": "616878", "revid": "767487", "url": "https://it.wikipedia.org/wiki?curid=616878", "title": "Caltiki il mostro immortale", "text": "Caltiki il mostro immortale \u00e8 un film dell'orrore italiano del 1959 diretto da Riccardo Freda con lo pseudonimo di Robert Hampton e in parte da Mario Bava, anche autore della fotografia e degli effetti speciali, che non venne per\u00f2 accreditato alla regia.\nDopo il successo del loro film \"Le fatiche di Ercole\" (1958), la Galatea Film ha iniziato la produzione di film di altri generi che speravano avrebbero attirato il mercato internazionale, il che ha portato Riccardo Freda ad essere assunto per dirigere \"Caltiki il mostro immortale\". Freda ha lasciato il progetto durante le riprese, spiegando in seguito che voleva dare al suo amico Mario Bava, che era stato assunto come direttore della fotografia e artista degli effetti speciali del film, un'opportunit\u00e0 per dirigere e guadagnare di pi\u00f9 dal progetto. Nelle interviste rilasciate molto tempo dopo l'uscita del film, sia Freda che Bava hanno espresso opinioni contrastanti su chi dovrebbe essere considerato il vero regista di \"Caltiki\". Vari storici e documenti ministeriali suggeriscono che Bava abbia creato una grande quantit\u00e0 di filmati del film che coinvolgono scene di morte, il mostro, inquadrature abbinate e scene con effetti speciali.\nIl film usc\u00ec in Italia l'8 agosto 1959, dove incass\u00f2 meno della precedente collaborazione di Bava e Freda \"I vampiri\".\nTrama.\nUna spedizione archeologica si reca nei pressi della citt\u00e0 morta di Tikal, a 300 miglia a sud di Citt\u00e0 del Messico, per far luce sulle ragione che portarono nel 607 d.C. la migrazione del popolo Maya. Una notte, l'archeologo Nieto fa ritorno al campo base in stato delirante e senza il suo amico Ulmer con il quale si era recato ad esplorare una grotta vicina. Gli altri membri della spedizione, decisi a far luce su quanto accaduto si recano ad esplorare la grotta. Al suo interno trovano una profonda pozza d'acqua, dietro la quale si trova una grande statua di Caltiki, la dea Maya vendicativa che \u00e8 stata presentata cerimonialmente con sacrifici umani. Pensando che il corpo dell'altro archeologo possa essere sul fondo del pozzo, Bob si immerge in profondit\u00e0 e sul fondo trova degli scheletri e numerosi monili d'oro. Mentre sta raccogliendo pi\u00f9 tesori possibili, l'uomo viene aggredito da qualcosa. Il gruppo lo riporta in superficie, solo per scoprire, dopo aver rimosso la sua maschera da sub, che la sua carne \u00e8 stata ridotta ad una massa in decomposizione.\nQualche istante dopo, la creatura informe che ha attaccato l'uomo emerge dal pozzo cercando di digerire chiunque sia a portata di mano. Nel tentativo di prendere i gioielli recuperati da Bob, Max inciampa e finisce contro la creatura che gli si serra intorno ad un braccio ma viene liberato da John. Il gruppo riesce a fuggire dalla grotta, ma la creatura li segue. John riesce per\u00f2 a distruggerla facendo schiantare un'autocisterna piena di benzina contro di essa.\nLa squadra torna a Citt\u00e0 del Messico per portare Max in ospedale; su suo braccio infatti c'\u00e8 un piccolo pezzo della creatura, che lo sta lentamente digerendo. I chirurghi rimuovono con cura la creatura, scoprendo con orrore che del braccio di Max sono rimasti solo pochi brandelli di carne attaccati alle ossa. Dopo alcuni esperimenti sulla creatura condotti da John insieme al professor Rodriguez, si scopre che si tratta di un organismo unicellulare vecchio di 20 milioni di anni. Citando un'iscrizione presente nella caverna \u2013 che dice \"Caltiki \u00e8 una e immortale. E quando giunger\u00e0 lo sposo dal cielo il potere di Caltiki distrugger\u00e0 il mondo\" \u2013 John afferma che si potrebbe quasi dire che quello da lui riportato da Tikal \u00e8 un pezzo del corpo di Caltiki. Deciso a compiere altri esperimenti sul frammento della creatura, John se lo porta nella casa dove vive con la moglie Ellen e la figlioletta. In seguito ad altri esperimenti, John scopre che la creatura sembra dare segni di vita se sottoposta a radiazioni. Nel frattempo Max, ancora ricoverato in ospedale, impazzisce e fugge dopo aver ucciso un'infermiera. Ricercato dalla polizia, trova rifugio in casa di John grazie all'aiuto di Linda, la meticcia innamorata di lui, che si trova l\u00ec come ospite e lo nasconde in cantina.\nUna sera John viene chiamato con urgenza al laboratorio dove una parte della creatura che era stata sottoposta a radiazioni ha iniziato a crescere a dismisura. Ragionando sull'iscrizione maya, il professor Rodriguez si reca all'osservatorio astronomico per scoprire se vi sono stati fenomeni astrali nel 607 d.C., l'anno della migrazione dei Maya. Un astronomo lo informa che la cometa Arsinoa, la stessa cometa presente nei cieli proprio nel 607 d.C. si riavviciner\u00e0 alla Terra proprio quella notte. Il professore intuisce che la cometa, essendo avvolta da una nube radioattiva caus\u00f2 l'aumento della radioattivit\u00e0 atmosferica provoncando cos\u00ec la crescita e la riproduzione della creatura e costringendo i Maya alla fuga. Temendo per la vita di John che tiene ancora in casa una parte della creatura, il professore si precipita ad avvertirlo ma ha un incidente stradale e muore sul colpo.\nGiunto al laboratorio John trova il betatrone distrutto e la creatura morta; viene poi raggiunto dall'assistente del professor Rodriguez che lo informa dell'avvicinarsi della cometa Arsinoe. Temendo per la sua famiglia, John si dirige verso casa pregando l'uomo di avvisare l'esercito che mandino soldati armati di lanciafiamme alla sua abitazione. Nella dimora, mentre il pezzo della creatura inizia ad espandersi fino a raggiungere dimensioni enormi e riprodursi, Max, completamente impazzito, assale Ellen ed uccide Linda prima di finire divorato dalla creatura. Ellen, terrorizzata dai mostri,\nNon essendosi fermato ad un posto di blocco, John viene arrestato e tenta di convincere i poliziotti del grave pericolo che minaccia la sua famiglia, senza per\u00f2 riuscirvi. Riesce per\u00f2 a scappare e a raggiungere casa.appena in tempo per salvare moglie e figlia. Ci penseranno i soldati equipaggiati con il lanciafiamme e i carri armati a distruggere tutte le creature.\nProduzione.\nBackground e sviluppo.\nDopo l'uscita de \"I vampiri\", il regista Riccardo Freda ha affrontato un altro nuovo genere, quello dei film di fantascienza, con il suo successivo film \"Caltiki il mostro immortale\". In quel momento solamente pochi film sonori in Italia erano film di fantascienza, come \"Baracca e burattini\" di Sergio Corbucci del 1954 e \"Tot\u00f2 nella luna\" di Steno e \"La morte viene dallo spazio\" del 1958. \"Caltiki\" venne prodotto da Nello Santi per la Galatea Film, che era interessata ad esplorare nuovi generi cinematografici dopo il successo di \"Hercules\" (1957), e produsse \"Caltiki\" pensando ai mercati esteri. Sebbene non sia menzionato in alcun credito o documento ministeriale, fonti europee elencano il coinvolgimento della societ\u00e0 francese Climax Film nella produzione. La versione americana del film lo accreditano come una \"Samuel Schneider presentation\", portando alcune fonti ad ipotizzare che il film fosse una coproduzione italo-americana.\nRegista.\nFreda era arrabbiato per il modo in cui i produttori e altri registi avevano fatto lavorare il suo direttore della fotografia Mario Bava sui film precedenti, in particolare sui film di Pietro Francisci. Freda decise quindi di abbandonare il progetto in modo che Bava avesse la possibilit\u00e0 di dirigere il film. Bava era stato assunto come direttore della fotografia del film, mentre Filippo Sanjust venne assunto come sceneggiatore del film, avendo co-sceneggiato il precedente film di Freda \"Beatrice Cenci\" (1956). Anche Freda ha contribuito alla sceneggiatura senza per\u00f2 essere accreditato.\nLe informazioni specifiche su quanto Freda e Bava abbiano diretto il film differiscono tra interviste e ricordi.Freda afferm\u00f2 in un'intervista a Luigi Cozzi nel 1971 che \"se ne and\u00f2 quando mancavano solo due giorni di riprese. L'ho girato s\u00ec, ma \u00e8 il tipo di film di Bava. Non lo racchiudo nel mio corpo di lavoro. L'unica cosa che ricordo con piacere sono le statue che decoravano le scenografie: le ho scolpite io stesso.\" Bava ha descritto \"Caltiki il mostro immortale\" come \"il mio primissimo film\", sottolineando che Freda aveva abbandonato il set \"perch\u00e9 tutto stava andando in pezzi. Sono riuscito a realizzarlo, rattoppandolo qua e l\u00e0\". Cozzi ha commentato la sua intervista a Freda nel 2004, affermando che le sue stesse parole sono state male interpretate e che \"la verit\u00e0 \u00e8 una sola: il regista di \"Calitiki il mostro immortale\" \u00e8 Riccardo Freda, punto. Mario Bava ha curato la fotografia, gli effetti speciali e ha diretto le scene con le miniature (soprattutto quelle con i carri armati...), oltre a questo ha filmato alcuni colpi di soldati con lanciafiamme. Questo \u00e8 tutto, e ovviamente non pu\u00f2 bastare per dire che Bava ha diretto quel film.\" Cozzi ha anche affermato che Bava ha parlato del film, affermando che \"non ho diretto \"Caltiki\". Il regista di quel film \u00e8 Freda. Solo ad un certo punto, terminate le riprese principali, Freda ha iniziato a montare la pellicola e poi ha avuto un grosso litigio con il produttore [...] Poi Freda se ne and\u00f2.\" Secondo il biografo di Bava, Tim Lucas, l'uscita di scena di Freda ha lasciato \"due o tre settimane di riprese\", lasciando Bava a girare oltre 100 riprese con effetti speciali per una durata di 76 minuti.\nMassimo De Rita, che ha lavorato come capo unit\u00e0 per Galatea, ha trascorso del tempo sul set di \"Caltiki\" e ha affermato che \"al 90% Bava era anche il regista di \"Caltiki\". Freda era assente, non sapeva nulla di quello che Bava stava escogitando.\" De Rita ha notato che Bava ha detto agli attori cosa fare e che Bava ha girato tutte le inquadrature di collegamento con il mostro e tutte le scene di morte. I documenti ministeriali annotano anche i ruoli di Bava e Freda nel film. Il bilancio finale del film assegna a Freda 5.000.000 di lire, invece dei 6.000.000 iniziali e che Bava \u00e8 stato pagato 6.250 milioni di lire, invece dei suoi 3.000.000 iniziali.\nDistribuzione.\n\"Caltiki il mostro immortale\" usc\u00ec nelle sale italiane l'8 agosto 1959 distribuito dalla Lux Film. In Italia il film ebbe meno successo del film di Freda e Bava \"I vampiri\", che aveva incassato 125,3 milioni di lire. \"Caltiki\" ha incassato in totale 94,15 milioni di lire a livello nazionale.\nIl film \u00e8 stato distribuito nelle sale negli Stati Uniti nel settembre 1960 dalla Allied Artists col titolo \"Caltiki \u2013 The Immortal Monster\". Il doppiaggio in lingua inglese del film \u00e8 stato realizzato a New York dai Titra Studios, che hanno doppiato molti film italiani di quel periodo. \u00c8 stato rilasciato nel Regno Unito nel 1962.\nHome media.\n\"Caltiki il mostro immortale\" fu pubblicato come fotoromanzo sulla rivista \"I Vostri Film\" nel numero del 1 luglio 1962. Il film \u00e8 stato distribuito in DVD e Blu-ray dalla Arrow Video l'11 aprile 2017. L'uscita della Arrow presenta tracce audio sia in italiano che in inglese, due commenti audio separati degli storici di Bava Tim Lucas e Troy Howarth, un'intervista con il critico Kim Newman sul posto del film nella storia dei film di mostri, diverse featurette d'archivio e una presentazione \"full aperture\" alternativa del film che contiene pi\u00f9 informazioni visive di quelle presenti nelle stampe cinematografiche originali, in particolare per quanto riguarda le immagini degli effetti di Bava.\nCritica.\nDalle recensioni contemporanee, il \"Monthly Film Bulletin\" ha commentato che \"i set fasulli, la cattiva recitazione e le limitazioni di un piccolo budget ostacolano seriamente la prima met\u00e0\" e che \"una volta che il mostro si afferma, le cose iniziano a ravvivarsi.\" La recensione ha concluso che il film era \"cos\u00ec incredibilmente banale che quasi diverte.\" Wanada Hale del \"New York Daily News\" si riferiva a \"Caltiki\" come a un \"film horror debole\" e che \"Non solo la storia \u00e8 brutta, ma lo sono anche la produzione, la regia, il doppiaggio e la recitazione\".\nTra le recensioni retrospettive, Bruce Eder di AllMovie ha dato al film una recensione generalmente positiva, definendolo \"un accurato e avvincente amalgama di fantascienza-horror, che unisce la cosmologia con l'archeologia e il mito per creare un thriller davvero affascinante e originale.\" Nel libro di Phil Hardy \"Science Fiction\" (1984), una recensione descriveva il film come \"un'uscita minore [...] sebbene la recitazione sia di routine e la sceneggiatura plumbea, Bava inietta alcuni svolazzi eleganti.\" Slant Magazine ha affermato che il film \"rimane una vetrina impressionante per le abilit\u00e0 inimitabili di Bava dietro la macchina da presa, in particolare la sua straordinaria capacit\u00e0 di creare un'atmosfera lunatica e alcune immagini estremamente macabre (per il 1959, comunque) dal pi\u00f9 semplice e frugale dei mezzi cinematografici.\""}
{"id": "616881", "revid": "287204", "url": "https://it.wikipedia.org/wiki?curid=616881", "title": "Melbourne Cricket Ground", "text": "Melbourne Cricket Ground \u00e8 un impianto sportivo australiano di Melbourne, capitale dello stato di Victoria.\nBench\u00e9 multifunzione, \u00e8 dedito principalmente al cricket e, a seguire, al football australiano; pi\u00f9 raramente, di rugby a XIII e XV nonch\u00e9 calcio.\nCapace di spettatori, \u00e8 il pi\u00f9 capiente stadio dell'Emisfero Sud, nonch\u00e9 il secondo pi\u00f9 capiente impianto per cricket dopo Sardar Patel Stadium di Ahmedabad in India.\nInternazionalmente l'MCG \u00e8 ricordato come il palcoscenico principale dei Giochi della XVI Olimpiade nel 1956 e, principalmente nel mondo britannico, per i Giochi del Commonwealth del 2006. Lo stadio ospita una delle pi\u00f9 importanti competizioni di cricket al mondo, la partita tra ed un'altra importante squadra internazionale che si gioca il 26 dicembre (\"Boxing Day test match\"). Durante l'inverno lo stadio \u00e8 teatro delle partite di football australiano e a settembre lo stadio viene riempito al limite della propria capacit\u00e0 per la finale per il titolo di campione della Australian Football League (AFL).\nFino agli anni settanta, lo stadio aveva una capacit\u00e0 di pi\u00f9 di 120.000 spettatori, il record \u00e8 detenuto da una cerimonia religiosa di Billy Graham, alla quale nel 1959 assisterono circa 130.000 persone. Il record per un evento sportivo \u00e8 detenuto dalla finale di football australiano della lega VFL del campionato 1970, per la quale una folla di 121.696 persone accorse allo stadio. Attualmente la capacit\u00e0, per via dell'irrigidimento delle norme di sicurezza, \u00e8 di poco superiore alle centomila unit\u00e0.\nL'MCG, anche detto \"The G\", \u00e8 anche stato protagonista di altri eventi, come le partite di football \"international rules\" tra giocatori di football australiano e di football gaelico, partite di rugby, le qualificazioni alla coppa del mondo FIFA di calcio e concerti di musica leggera. Quando Madonna fece tappa a Melbourne nel 1993 durante il \"Girlie Show Tour\", soprannomin\u00f2 lo stadio \"il punto G\". L'MCG \u00e8 stato iscritto nell\"'Australian Heritage Register\", l'elenco dei monumenti nazionali australiani."}
{"id": "616882", "revid": "580", "url": "https://it.wikipedia.org/wiki?curid=616882", "title": "Luisa de' Medici", "text": "Biografia.\nEra destinata a sposare il suo lontano cugino Giovanni di Pierfrancesco de' Medici, poi detto \"Il popolano\", ma mor\u00ec prima di convolare a nozze, a soli undici anni.\nPer il suo matrimonio forse era stato realizzato il grande dipinto della \"Pallade che doma il centauro\" di Sandro Botticelli, eseguito verso il 1482-83, un'allegoria della vita matrimoniale. Per lei, nel 1485, il padre fece miniare un prezioso libro d'ore, oggi alla Biblioteca Medicea Laurenziana."}
{"id": "616883", "revid": "1013865", "url": "https://it.wikipedia.org/wiki?curid=616883", "title": "Distretto di Gjilan", "text": "Il distretto di Gjilan, in albanese, o distretto di Gnjilane, in serbo, \u00e8 un distretto del Kosovo istituito dall'ONU nel 1999 e sottoposto da allora sotto l'amministrazione dell'UNMIK.\nComune.\nIl distretto si divide in sei comuni:"}
{"id": "616885", "revid": "1543377", "url": "https://it.wikipedia.org/wiki?curid=616885", "title": "Cheloide", "text": "Il cheloide \u00e8 una crescita anormale di tessuto fibrotico, un tumore cutaneo benigno puramente fibrocitario, di aspetto cicatriziale, che fa generalmente seguito ad un trauma o una irritazione che non si attenua con il trascorrere del tempo.\nLa formazione di un cheloide \u00e8 pi\u00f9 comune nel corso della adolescenza e nella gravidanza. In alcune culture questa forma di guarigione delle ferite viene sfruttata per creare dei disegni decorativi, in modo paragonabile ai tatuaggi.\nPrevenzione.\nMisure primarie di prevenzione che consentono di ridurre la probabilit\u00e0 di sviluppare cheloidi, consistono nell'evitare ogni tipo di chirurgia elettiva o la pratica del body piercing, in particolare nei pazienti ad elevato rischio.\nInoltre, ogni qual volta sia possibile, \u00e8 bene che ogni atto chirurgico ritenuto non rinviabile avvenga per via laparoscopica.\nNel caso di ustioni di pazienti ad alto rischio, medicazioni di tipo compressivo possono risultare utili.\nInfine l'iniezione locale postoperatoria di steroidi in pazienti ad alto rischio ha dimostrato di essere efficace.\nEpidemiologia.\nLa frequenza dei cheloidi \u00e8 sostanzialmente sovrapponibile nel sesso maschile e femminile.\nLa prevalenza del disturbo \u00e8 pi\u00f9 elevata (4-16%) nella popolazione nera ed amerinda rispetto ai caucasici.\nGenetica.\nIl disturbo \u00e8 decisamente pi\u00f9 comune nei soggetti dalla pelle molto scura e nei soggetti asiatici (con una frequenza da 5 a 15 volte pi\u00f9 elevata rispetto ai soggetti occidentali con pelle chiara).\n\u00c8 nota una ereditariet\u00e0 familiare ed un modello di ereditariet\u00e0 prevalentemente autosomico dominante.\nDiversi geni sono stati implicati nell'eziologia della malattia cheloide, ma fino ad oggi nessuna singola mutazione di un gene \u00e8 stata riconosciuta come responsabile.\nEziologia.\nLe regioni corporee cervicali e toraciche superiori sono quelle di predilezione per l'insorgenza di questo tipo di cheloidi.\nNella formazione e nello sviluppo di un cheloide, intervengono vari fattori:\nIn letteratura sono inoltre segnalati casi di cheloidi spontanee multiple (pi\u00f9 frequenti in soggetti di etnia nera) che si manifestano soprattutto nelle regioni cervico-toraciche.\nTali tipi di cheolidi possono talvolta essere molto invalidanti ed evolvere in quella che \u00e8 chiamata la \"malattia cheloidea\".\nSintomatologia.\nIl cheloide si presenta solitamente come una abnorme cicatrice, molto antiestetica, rilevata, a superficie liscia e lucida spesso solcata da teleangectasie di colore rosso-violaceo.\nIn genere \u00e8 completamente asintomatico. Talvolta il cheloide pu\u00f2 provocare lieve prurito locale.\nPur non essendo una patologia grave ma prevalentemente un inestetismo (ad eccezione dei casi in cui determina limitazione funzionale locale per indurimento ed anelasticit\u00e0 del tessuto), il cheloide \u00e8 estremamente difficile da trattare.\nDal punto di vista psicologico il cheloide pu\u00f2 determinare spiacevoli ripercussioni: il continuo bisogno di giustificazioni, il senso di inadeguatezza, il disagio e a volte la vergogna del portatore.\nDiagnosi.\nLa diagnosi \u00e8 prevalentemente clinica e si basa su una storia (quando presente) di dolore, iperestesia e occasionale prurito delle lesioni cutanee.\nL'esame obiettivo mette in evidenza una cicatrice elevata, liscia, con margini ben demarcati, che si estende ben oltre i margini della ferita iniziale.\nInizialmente la cicatrice pu\u00f2 apparire pallida o leggermente eritematosa. Sono talvolta identificabili vecchie lesioni ipo od iperpigmentate.\nNel corso degli anni il cheloide pu\u00f2 continuare a crescere e si possono sviluppare proiezioni ed estroflessioni simili ad artigli.\nProcedure diagnostiche.\nUna biopsia \u00e8 utile solo se il medico vuole essere in grado di effettuare una diagnosi differenziale con un carcinoma cutaneo o una malattia infettiva. La biopsia infatti espone al rischio di aumentare le dimensioni del cheloide. Se possibile \u00e8 meglio ricorrere a delle pinze per biopsia da 2\u00a0mm, al fine di ridurre al minimo il trauma.\nTerapia.\nCon l'asportazione il cheloide tende quasi sempre a recidivare in forma pi\u00f9 grave dopo ogni tentativo di trattamento. Prima di prendere in considerazione l'asportazione chirurgica dunque, \u00e8 possibile valutare altre opzioni terapeutiche. Le infiltrazioni cortisoniche intralesionali possono provocare atrofia del cheloide e spesso si dimostrano la terapia pi\u00f9 efficace. La crioterapia seguita dalla compressione locale sembra essere utile in particolare per cheloidi di dimensioni ridotte. Recentemente sono stati osservati promettenti risultati con l'utilizzo post-operatorio di radioterapia e mediante laserterapia.\nAltre terapie.\nCi sono vari mezzi per migliorare la pelle cicatriziale:\nIl cheloide \u00e8 una superficie di pelle ampia che si rimargina in modo disorganizzato.\nLa nostra pelle \u00e8 come un tessuto elastico, una rete elastica. Per salvarla il corpo chiude la ferita o la parte ustionata senza un ordine, di conseguenza rimane un tessuto non elastico.\nAnche dopo molti anni dalla guarigione certe parti di cheloide possono crescere, ma questo \u00e8 un fattore individuale.\nProprio per questo, dopo che si \u00e8 guariti si utilizzano le guaine. Sono tessuti elastici che comprimono la pelle per contenerla. Un'altra cosa da fare \u00e8 praticare molti massaggi sulla cicatrice per renderla pi\u00f9 morbida ed elastica con creme a base di Vitamina E. Esistono operazioni atte a migliorare l'estetica del corpo, ma sono meno importanti delle operazioni per il movimento. Esiste la plastica a zeta, la quale \u00e8 un'operazione semplice, ma permette ai legamenti di tornare funzionali quasi al 100%. Per praticare la plastica a zeta, bisogna avere pelle buona vicino al cheloide. Vuol dire tagliare il cordone (cheloide in vicinanza ad un legamento che non permette il movimento perfetto) e ruotarlo di 90\u00b0, cosicch\u00e9 nel mezzo del cordone ci sia delle pelle buona ed elastica per migliorare il movimento della superficie colpita.\nEsistono degli \"espansori\" che permettono alla pelle di espandersi (aumentare).\nIl principio \u00e8 lo stesso, ma la pelle non \u00e8 la stessa ed \u00e8 meno elastica. \u00c8 una sorta di palloncino messo sottopelle a forma di fisarmonica che viene riempito con del liquido (alcune volte colorato) attraverso una valvola esterna o interna, che pian piano cresce. La pelle in pi\u00f9 viene girata e inserita nel luogo interessato. O in altri casi si stacca il pezzo con il derma e lo si mette nella parte interessata dall'operazione. Ma in questo caso il corpo far\u00e0 pi\u00f9 fatica a tenere vitale il derma.\nUn metodo abbastanza nuovo consiste nel mettere del grasso sotto al cheloide per ammorbidire la parte.\nIl cheloide non \u00e8 soggetto a crescita, e di conseguenza quando ci si ustiona da piccoli bisogna fare delle nuove operazioni per liberare gli arti.\nUna regola importante per chi ha subito gravi ustioni \u00e8 prendere meno sole di altri, in quanto il cheloide non traspira come la pelle normale poich\u00e9 non ha pori, e di conseguenza, oltre a macchiarsi nei primi periodi, si riscalda pi\u00f9 velocemente e non viene raffreddato con il sudore."}
{"id": "616886", "revid": "34928", "url": "https://it.wikipedia.org/wiki?curid=616886", "title": "El-Kharga", "text": ""}
{"id": "616887", "revid": "640389", "url": "https://it.wikipedia.org/wiki?curid=616887", "title": "Distretto di Pristina", "text": "Il distretto di Pristina \u00e8 un distretto del Kosovo istituito dall'ONU nel 1999 e sottoposto da allora sotto l'amministrazione dell'UNMIK.\nComuni.\nIl distretto si divide in otto comuni:"}
{"id": "616890", "revid": "123372504", "url": "https://it.wikipedia.org/wiki?curid=616890", "title": "Crema catalana", "text": "La crema catalana \u00e8 una crema, dessert tipico della Catalogna. Si presenta come una base soffice e cremosa, sormontata da una pellicola croccante di zucchero caramellato.\nStoria.\nQuesto dolce al cucchiaio viene\u00a0servito per tradizione il 19 marzo alla Festa di San Giuseppe e infatti viene anche chiamata \"crema de Sant Josep\".\nLe ipotesi sulle sue origini sono molteplici e molti paesi le rivendicano. Si pensa che la crema non sia propriamente di origini spagnole, bens\u00ec provenga dall'Inghilterra e che sia stata brevettata nel XVII secolo. Il college di Cambridge serviva la crema inglese, detta burnt cream, \"stampando\" sulla superficie del dolce lo stemma della scuola utilizzando un ferro arroventato. La crema inglese differisce per\u00f2 da quella catalana, in quanto pi\u00f9 vellutata e meno densa.\nOvviamente i catalani ne rivendicano l'invenzione e ritengono che sia l'antenata della cr\u00e8me br\u00fbl\u00e9e francese (a base di panna liquida, sulla quale viene caramellato lo zucchero). La differenza tra le due creme sta nel metodo di cottura: la crema catalana \u00e8 cotta sul fuoco mentre quella br\u00fbl\u00e9e viene cotta a bagnomaria.\nUna leggenda narra che questa crema fu un'invenzione di alcune monache catalane. Un vescovo and\u00f2 in visita al loro convento, e le monache per accoglierlo prepararono un budino che per\u00f2 risult\u00f2 troppo liquido. Le monache allora aggiunsero dello zucchero caramellato caldo e quando lo servirono il vescovo grid\u00f2 \"crema!\" che in catalano\u00a0significa, oltre a crema, brucia. Da allora la crema viene anche chiamata \"crema cremada\".\nPreparazione.\nLa sua preparazione \u00e8 molto semplice, l'importante \u00e8 munirsi di una fiammella a gas per creare la crosticina sulla superficie.\nGli ingredienti sono: latte, tuorli d'uovo, zucchero semolato, scorza di limone, cannella, maizena.\nDi seguito sono riportate le dosi per 12 persone:\nSi deve far cuocere la scorza di limone nel latte aromatizzato con un cucchiaino di cannella e far bollire il tutto.\nMentre la crema cuoce, si uniscono i tuorli d'uovo con la maizena e lo zucchero mescolandoli bene.\nInfine il composto ottenuto deve essere unito al latte aromatizzato portando nuovamente a bollore per qualche minuto fino ad ottenere un composto denso.\nUna volta cotta, la crema catalana va fatta raffreddare prima a temperatura ambiente e poi in frigorifero.\nPer servirla al meglio si consiglia di versare la crema nelle coppette e cospargere la superficie con lo zucchero semolato.\nPer caramellarla si pu\u00f2 usare la fiammella oppure infornare le coppette col programma grill per alcuni minuti fino a far sciogliere e brunire lo zucchero.\nTradizionalmente questa operazione veniva eseguita con l'apposito \"ferro per cremar\", un disco in ghisa arroventato con un lungo manico.\nLa crema catalana pu\u00f2 essere preparata anche con delle varianti, per esempio utilizzando le scorze d'arancia al posto di quelle di limone, aggiungendo la panna alla crema cotta, oppure l'aggiunta di pan di spagna e della frutta come fragole o frutti di bosco.\nPu\u00f2 essere decorata con meringhe, scaglie di cioccolato o con bastoncini di cannella."}
{"id": "616893", "revid": "640389", "url": "https://it.wikipedia.org/wiki?curid=616893", "title": "Distretto di Kosovska Mitrovica", "text": "Il distretto di Mitrovica (; ) \u00e8 uno dei sette distretti unificati del Kosovo. Il suo centro amministrativo e la citt\u00e0 pi\u00f9 grande \u00e8 Mitrovica. Il distretto confina con il distretto di Pe\u0107 a sud-ovest, il distretto di Pristina a sud-est e ad est, e la Repubblica di Serbia a nord. Venne istituito dall'ONU nel 1999 e sottoposto da allora sotto l'amministrazione dell'UNMIK.\n\u00c8 il distretto pi\u00f9 settentrionale della regione Kosovo e la sua particolarit\u00e0 \u00e8 che tutt'oggi \u00e8 l'unica area del Kosovo in cui \u00e8 presente una consistente comunit\u00e0 serba, che forma l'assoluta maggioranza in tre dei suoi comuni: Leposavi\u0107, Zve\u010dan e Zubin Potok. Due sono i comuni a schiacciante maggioranza albanese: Vushtrri e Skenderaji. \nMentre \u00e8 mista seppur a prevalenza albanese il comune di Kosovska Mitrovica/Mitrovic\u00eb. In quest'ultimo comune il confine etno-linguistico \u00e8 segnato con buona approssimazione dal corso del fiume Ibar: a nord di esso sono concentrati i serbi, a sud gli albanesi.\nStoria.\nLe prime abitazioni umane risalgono periodo preistorico. Alcuni siti neolitici sono stati scoperti nel distretto di Mitrovica, ad esempio a Runik, Zhitkoc e Karagac, Vallac e Fafos. Questa regione era popolata dai Dardani, una trib\u00f9 illirica che viveva nel territorio dell'attuale Kosovo.\nEntro la fine del I secolo a.C., i Romani invasero la regione. A quel tempo, uno dei centri pi\u00f9 importanti della regione era Municipium Dardanorum, localizzato nel villaggio di Socanica, Comune di Leposavi\u0107. Siti archeologici di epoca romana sono stati trovati anche nel territorio di Vushtrri (Vicianum), ad esempio le rovine del villaggio di Pestova e la Fortezza di Rashan.\nDopo i Romani, il territorio della regione di Mitrovica fu occupato da Bisanzio. Durante il periodo di Giustiniano I (527-565) fu costruita l'antica fortezza di Vushtrri, che rimane oggi il centro della citt\u00e0. Alla fine del IX secolo, la regione di Mitrovica divenne parte dello stato bulgaro di Samuele. L'area fu conquistata dalla dinastia Nemanji\u0107 nel 1185. Durante il dominio serbo, la regione e il Kosovo in generale divennero un centro politico e spirituale del regno serbo. Gli Ottomani vennero nella regione nel XIV secolo e rimasero fino al XVII secolo. Durante l'invasione ottomana, l'Islam si diffuse in questa zona e furono costruite molte moschee, bagni turchi, madrasa, ponti e case ottomane. Le citt\u00e0 di Vushtrri, Mitrovica e Zve\u00e7ani divennero alcune delle pi\u00f9 grandi citt\u00e0 della regione e alcune delle pi\u00f9 importanti dell'Impero Ottomano. Nel 1912, dopo la capitolazione ottomana, la Serbia acquis\u00ec il territorio del Kosovo. Nella prima guerra mondiale, la regione faceva parte dell'impero austro-ungarico (1915-18), poi parte del regno di serbi, croati e sloveni. Nella seconda guerra mondiale, la Germania conquist\u00f2 la maggior parte del territorio della regione di Mitrovica, mentre gli Sk\u00ebnderaj era sotto il dominio italiano. Dopo la Seconda Guerra Mondiale entr\u00f2 a far parte della Jugoslavia\nGeografia.\nRilievi.\nIl terreno del distretto di Mitrovica \u00e8 aspro e montuoso, comprendente la porzione sud del monte Kopaonik a nord-est, con il punto pi\u00f9 alto del picco Pan\u010di\u0107 a 2.017 metri sul livello del mare (l'estremit\u00e0 pi\u00f9 settentrionale del Kosovo). Le catene montuose di Rogozna e Mokra Gora si estendono a nord-ovest da Zubin Potok con la cima di Berim, 1731 metri. La parte settentrionale di Drenica e la montagna di Qyqavica occupano la parte sud-occidentale della regione, mentre a sud-est il confine si estende sulla pianura del Kosovo. Nel centro della regione si trova la valle di Ibar, dove si trova Mitrovica.\nIdrografia.\nPer quanto riguarda l'idrografia, il distretto di Mitrovica costituisce una delle regioni pi\u00f9 ricche del Kosovo. Mentre una zona montuosa, ci sono molte piccole sorgenti fluviali nella regione, e qui scorre due dei fiumi pi\u00f9 importanti del Kosovo, Ibar e Sitnica.\nIbar ha origine a Ro\u017eaje, Montenegro orientale, passa attraverso Sand\u017eak ed entra in Kosovo dalla citt\u00e0 di Zubin Potok. Vicino a questa citt\u00e0, il fiume \u00e8 arginato dalla diga Gazivoda, creando il lago artificiale Gazivode. Come il pi\u00f9 grande lago del Kosovo (area di 11,9\u00a0km2, altitudine di 693 metri, profondit\u00e0 105 metri), il lago Gazivoda rappresenta uno dei beni pi\u00f9 importanti dell'economia del Kosovo. Sotto Gazivode, viene creato un altro bacino idrico, il Lago di Pridvorice. A Mitrovica, l'Ibar riceve il fiume Lushta e Sitnica, che sono costituiti dal fiume pi\u00f9 lungo del Kosovo. Sitnica passa attraverso la citt\u00e0 di Vushtrri ci\u00f2 che rende un elemento importante per l'agricoltura in questa zona. A Mitrovica riceve il fiume Trep\u00e7a, originario delle montagne di Bajgora, della catena di Kopaonik.\nEvoluzione demografica.\nPopolazione.\nSecondo i risultati del censimento del 2011 e dei dati dell'Agenzia delle statistiche del Kosovo per il 2008-2009 per i comuni a maggioranza serba: Zve\u00e7an, Leposavi\u00e7, Zubin Potok e parte settentrionale di Mitrovica, in questa regione vivono circa 232.833 abitanti o il 13,38% della popolazione totale del Kosovo.\nEtnie e minoranze straniere.\nI comuni di Mitrovica, Vu\u010ditrn e Skenderaj hanno una maggioranza albanese, mentre i comuni di Zubin Potok, Zve\u010dan e Leposavi\u0107 hanno una maggioranza etnica serba. I serbi costituiscono anche la maggioranza della popolazione nella parte settentrionale di Mitrovica, che \u00e8 il loro centro culturale e politico in Kosovo.\nPopolazione per etnia.\nDati sui comuni di Mitrovica Sud, Vu\u010ditrn e Skenderaj secondo il censimento della popolazione del 2011.\nI comuni a maggioranza serba: Zve\u010dan, Leposavi\u0107, Zubin Potok e la parte settentrionale di Mitrovica non hanno partecipato al censimento della popolazione condotto ad aprile 2011. Per questi comuni i dati sono del censimento 2008-2009.\nLingue ufficiali.\nNei comuni della regione di Mitrovica, sono lingue ufficiali l'albanese e il serbo.\nGeografia antropica.\nSuddivisioni amministrative.\nComuni.\nFino al 2012 la regione di Mitrovica era divisa in sei comuni. Nel 2013, dopo le elezioni di novembre in Cossovo, Mitrovica del Nord divenne ufficialmente un comune separato. La citt\u00e0 pi\u00f9 grande \u00e8 Mitrovica (46.330 abitanti) e il comune di Mitrovica del Sud (71.909 abitanti).\nInsediamenti nel distretto di Mitrovica.\nQuesta \u00e8 la lista di 48 insediamenti nel comune di Mitrovica.\nQuesta \u00e8 la lista dei 67 insediamenti nel comune di Vushtrri."}
{"id": "616896", "revid": "1982", "url": "https://it.wikipedia.org/wiki?curid=616896", "title": "Victoria, Australia", "text": ""}
{"id": "616898", "revid": "92723", "url": "https://it.wikipedia.org/wiki?curid=616898", "title": "Ricerca sul campo", "text": "Sono definiti ricerca sul campo differenti metodi di ricerca e raccolta dei dati adottati in numerosi campi disciplinari, primariamente in antropologia, etnologia, etnografia, archeologia e sociologia.\nAntropologia.\nIn antropologia la ricerca sul campo consiste nei metodi di osservazione, partecipazione a, e notazione dei fenomeni sociali indagati, alla base della produzione etnografica.\nIl moderno metodo etnografico deriva dalle esperienze pioniere di Bronis\u0142aw Malinowski durante la prima guerra mondiale. Arricchitosi e affinatosi notevolmente, soprattutto grazie a innovazioni teoriche e tecniche, il metodo dell'osservazione partecipante rimane fondamentalmente un'operazione di \"full immersion\" in una determinata situazione socioculturale.\nEtnomusicologia.\nLa ricerca sul campo in etnomusicologia \u00e8 un lavoro di raccolta dalla viva voce degli informatori, incontrati nel loro contesto e ambiente di vita, registrandone i racconti e le performance per mezzo di strumenti che vanno dalla carta e penna, al registratore magnetofonico e modernamente attraverso la digitalizzazione del materiale audio e video con telecamere e microfoni, supportate da mezzi informatici portatili. Per quanto riguarda il lavoro di ricerca sul campo degli strumenti musicali e delle danze popolari, la macchina fotografica e la videocamera sono oggi indispensabili strumenti di lavoro."}
{"id": "616899", "revid": "767487", "url": "https://it.wikipedia.org/wiki?curid=616899", "title": "Luciano Ghezzi", "text": "Biografia.\nPrime esperienze musicali.\nDi origine milanese ma trasferitosi a Reggio Emilia nel 1980,\nLuciano Ghezzi apprende le tecniche del basso elettrico da autodidatta e muove i primi passi nella musica verso la fine degli anni settanta militando in svariate band della scena musicale di Reggio Emilia, tra le quali \"Casablanca\", \"Agents\" e \"The Avengers\". In questi anni fa la conoscenza del chitarrista Max Cottafavi e del batterista Gigi Cavalli Cocchi, con cui condivider\u00e0 molte esperienze musicali nei lustri a venire. Parallelamente, nel 1987 insieme ad un amico si occupa dello \"Studio Seltz\", le sale prove del comune di Reggio Emilia, curandone la gestione.\nCon Ligabue e i ClanDestino.\nNel 1989 Ghezzi viene contattato da Gigi Cavalli Cocchi che lo coinvolge nel progetto di un \"nuovo\" cantautore: Luciano Ligabue, che sta formando una band per l'incisione del suo disco d'esordio. Entrato nel gruppo insieme a Cavalli Cocchi e a Cottafavi (gruppo che dal 1991 assumer\u00e0 il nome di ClanDestino), Ghezzi inizia una collaborazione col \"Liga\" che durer\u00e0 fino al 1994. Sono anni in cui Ghezzi incide le parti di basso dei primi 4 dischi di Ligabue (\"Ligabue\", Lambrusco coltelli rose &amp; popcorn\", \"Sopravvissuti e sopravviventi\" e \"A che ora \u00e8 la fine del mondo?\", tutti WEA) in qualit\u00e0 di musicista/arrangiatore, oltre a essere impegnato nell'attivit\u00e0 promozionale (TV e videoclip) e live dell'artista. In particolare Ghezzi suona per tutto il celeberrimo \"Neverending tour\" (260 date), e con Ligabue apre i concerti degli U2 a Torino e Napoli nel 1993. Il basso di Ghezzi \u00e8 presente anche in Primo tempo, il best of dei primi anni di carriera di Ligabue, pubblicato nel 2007.\nTerminata l'avventura con Ligabue, i ClanDestino incidono nel 1994 l'album omonimo, ma poco tempo dopo Ghezzi abbandona la band per motivi personali.\nDai Delinqenti ai concerti di Campovolo.\nAlla fine del 1994 Ghezzi entra a far parte dei \"Delinqenti\" con i quali collabora fino al 1998. In questi 4 anni la band realizza, con la partecipazione del chitarrista Phil Palmer, il disco \"Anime in cerca di guai\", e circa 500 concerti.\nNel 1999, dopo lo scioglimento dei Delinqenti, Ghezzi fu fra i fondatori degli \"Eclipse\", tribute band dei Pink Floyd che lasci\u00f2 nel 2003.\nDopo essersi ricongiunto ai ClanDestino gi\u00e0 in occasione dei raduni del Bar Mario (il fan club ufficiale di Ligabue) dei primi anni duemila, Ghezzi suon\u00f2 con questa band al concerto evento di Ligabue il 10 settembre 2005 al Campovolo di Reggio Emilia, a cui segu\u00ec la partecipazione al Nome e cognome tour del 2006 nei club e negli stadi. Nel 2007 Ghezzi torn\u00f2 sul palco con i \"Club Destino\", ovvero i ClanDestino con una formazione parzialmente modificata, incidendo tra l'altro l'album live \"Registrazioni Clandestine\", a cui segu\u00ec nel 2010 l'EP \"Il giorno che verr\u00e0\", stavolta eseguito dalla band nella sua formazione e denominazione abituale.\nGhezzi e i ClanDestino si ritrovarono a dividere il palco con Ligabue ancora nel luglio 2011 al concerto di \"Campovolo 2.0\", esperienza ripetuta una terza volta nel settembre 2015 per celebrare i 25 anni di carriera del cantante emiliano e del suo primo album. Un quarto concerto a Campovolo si sarebbe dovuto tenere nel settembre 2020, salvo poi essere rinviato a giugno 2021 a causa della pandemia di COVID-19: Ghezzi, che avrebbe dovuto parteciparvi sempre coi ClanDestino, prende parte in quei giorni alle registrazioni di una versione live di Urlando contro il cielo nella stessa RCF Arena in cui l'evento era previsto, insieme a tutti gli altri musicisti che avrebbero accompagnato Ligabue nel concerto.\nPoche settimane dopo Luciano Ghezzi muore improvvisamente all'et\u00e0 di 56 anni, il 2 ottobre 2020. Poco pi\u00f9 di due mesi dopo nell'album 7 di Ligabue viene pubblicato il brano \"Si dice che\", basato su una vecchia traccia di basso incisa da Ghezzi che viene mantenuta nella versione definitiva del pezzo anche per il desiderio del cantante di rendere omaggio al bassista."}
{"id": "616902", "revid": "110157", "url": "https://it.wikipedia.org/wiki?curid=616902", "title": "Partito Comunista (Marxista-Leninista) Italiano", "text": "Il Partito Comunista (Marxista-Leninista) Italiano \u00e8 stato un partito politico italiano che prese tale denominazione nel 1972 dal precedente raggruppamento fondato nell'ottobre 1968 con la denominazione di Unione dei Comunisti Italiani (Marxisti-Leninisti) su iniziativa di militanti di provenienza eterogenea tra i quali Aldo Brandirali, Enzo Lo Giudice proveniente dal PSIUP e Claudio Meldolesi. Altri dirigenti provenivano dal Movimento Studentesco romano e dal collettivo milanese Falce e martello, inizialmente legato alla Quarta Internazionale trockista e passato al marxismo-leninismo con l'inizio della rivoluzione culturale cinese.\nStoria.\nLe origini.\nL'Unione dei Comunisti Italiani (Marxisti-Leninisti) si presentava come partito d'avanguardia nei confronti delle masse popolari e del proletariato: \nIl partito impone ai membri una disciplina particolarmente rigida, anche nella vita privata, chiede agli iscritti un'offerta di parte del loro reddito, costituisce organizzazioni settoriali che si occupano dei giovani, delle donne, dei lavoratori, degli ex partigiani e della propaganda. Disponeva anche di un'organizzazione giovanile, la Lega della Giovent\u00f9 Comunista, una riservata alle donne, la Lega delle Donne Comuniste e una federazione di lavoratori emigrati nella Repubblica Federale Tedesca e in Svizzera, la Federazione italiani lavoratori emigrati.\nAll'inizio del 1969 la coesione interna comincia a venire meno: Luca Meldolesi, dirigente romano, viene accusato di deviazionismo da Brandirali, escluso dalla direzione e infine espulso.\nLa trasformazione e il declino.\nIsolata dai movimenti dagli altri gruppi extraparlamentari, nel 1972 l'UCI(M-L) assume la denominazione di Partito Comunista (Marxista-Leninista) Italiano. Si presenta quindi alle elezioni politiche del 1972 con il simbolo Servire il Popolo: il risultato si rivela complessivamente modesto con 86.000 voti (0,28%), ma con alcuni interessanti risultati locali, quali il 1,25% raccolto nel collegio di Monza e Brianza dalla partigiana Rosetta Villa. Nel 1974 dopo una lunga serie di scissioni ed epurazioni Brandirali viene espulso da ci\u00f2 che restava del suo stesso partito (si avviciner\u00e0 in seguito a Comunione e Liberazione, alla Democrazia Cristiana e infine a Forza Italia). Per qualche anno il partito \u00e8 diretto dal poeta Francesco Leonetti, che fonda il nuovo organo ufficiale, il periodico \"La Voce Operaia\". Il PC(M-L)I si scioglie nel 1978 dopo ulteriori scissioni che avevano ridotto la formazione a poche decine di militanti.\nTra le figure di maggiore spicco che sono appartenute a questo gruppo dell'estrema sinistra italiana, oltre al capo politico Aldo Brandirali, vi sono Angelo Arvati, Marco Bellocchio, Lou Castel, Pierangelo Bertoli, Renato Mannheimer, Antonio Pennacchi, Fulvio Abbate, Antonio Polito, Barbara Pollastrini, Michele Santoro, Linda Lanzillotta e Nicola Latorre."}
{"id": "616904", "revid": "1543377", "url": "https://it.wikipedia.org/wiki?curid=616904", "title": "Distretto di contea di Conwy", "text": "Il distretto di contea di Conwy (in inglese \"Conwy County Borough\", in gallese \"Bwrdeistref Sirol Conwy\") \u00e8 un distretto di contea del Galles del nord.\nGeografia fisica.\nIl Conwy si affaccia a nord sul mar d'Irlanda, ad est confina con il Denbighshire ed a sud ed a ovest con il Gwynedd.\nIl territorio del distretto \u00e8 prevalentemente montagnoso e collinare.\nA ovest e nel centro-sud si elevano i rilievi di Snowdonia. Le cime maggiori sono poste al confine orientale dove si elevano il \"Camedd Llewelyn\" (1062 metri) ed il \"Glyder Fawr\" (1,001 metri). Il fiume principale \u00e8 il Conwy che scorre da sud a nord in una ampia valle. Il Conwy sfocia nella \"baia di Conwy\" dopo un lungo estuario. Alla foce \u00e8 posto il capoluogo di contea, la storica citt\u00e0 cinta di mura di Conwy. L'est del distretto \u00e8 drenato dal fiume Elwy e dai suoi affluenti. Nel sud-est scorre il fiume \"Alwen\", un affluente del Dee, che nasce dai laghi di \"Alwen Reservoir\" e di \"Llyn Brenig\". Il centro maggiore del distretto \u00e8 la citt\u00e0 di Colwyn Bay posta sulla costa. Altri centri costieri sono la citt\u00e0 balneare di Llandudno, posta in prossimit\u00e0 del Great Ormes Head, e Llandudno Junction sull'estuario del Conwy. Le cittadine di Penmaenmawr e Llanfairfechan si affacciano sulla baia di Conwy. Nell'alta valle del Conwy sono poste la cittadine di Betws-y-Coed e di Llanrwst. \nLa parte centro-occidentale del distretto ricade nel parco nazionale di Snowdonia.\nAmministrazione.\nIl distretto di Conwy, che prende il nome dal fiume omonimo, \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994. Nel distretto sono stati riuniti gli ex distretti di \"Aberconwy\" e \"Colwyn\" che facevano parte rispettivamente dal, 1974 al 1996, delle contee di Gwynedd e di Clwyd."}
{"id": "616910", "revid": "1543377", "url": "https://it.wikipedia.org/wiki?curid=616910", "title": "Distretto di Altona", "text": "Il distretto di Altona (in tedesco Bezirk Altona) \u00e8 il pi\u00f9 occidentale dei distretti di Amburgo. Nel 2010 la sua popolazione ammontava a abitanti.\nGeografia fisica.\nAltona sorge sulla sponda destra del fiume Elba, ad ovest della citt\u00e0 di Amburgo, nella Germania settentrionale.\nStoria.\nAltona fu fondata nel 1535 come piccolo villaggio di pescatori nel ducato di Holstein. Nel 1648 venne annessa dalla Danimarca insieme al ducato di Holstein-Gl\u00fcckstadt, e in breve tempo divenne una delle pi\u00f9 grandi e importanti citt\u00e0 portuali del regno danese. Nel 1664 il re Federico III di Danimarca concesse ad Altona i diritti di citt\u00e0. Molti ebrei amburghesi, a causa delle forti restrizioni e discriminazioni che subivano nella loro citt\u00e0, dovettero trasferirsi e scelsero come citt\u00e0 Altona dove le leggi danesi garantivano loro una vita tranquilla. \nCon la fine della seconda guerra dello Schleswig, nel 1864, la citt\u00e0, insieme a tutto lo Holstein, venne amministrata congiuntamente dagli austriaci che tuttavia tre anni dopo, in seguito alla guerra austro-prussiana, dovettero a loro volta cederla a tutti gli effetti al regno di Prussia. Nel periodo immediatamente successivo alla prima guerra mondiale Altona venne scossa da numerosi scioperi e proteste.\nNel 1937 il cosiddetto Atto della Grande Amburgo decret\u00f2 la cessione della citt\u00e0 di Altona dalla Prussia al Land di Amburgo.\nCultura.\nOsservatorio astronomico.\nL'Osservatorio di Altona fu fondato nel 1815 da Heinrich Christian Schumacher per eseguire la triangolazione geodetica dello J\u00fctland.\nNel 1821 l'osservatorio inizi\u00f2 la pubblicazione delle \"Astronomische Nachrichten\", la pi\u00f9 antica rivista di astronomia ancora edita.\nCinema.\nIl distretto \u00e8 citato nel film \"I sequestrati di Altona\" tratto dal dramma \"Les S\u00e9questr\u00e9s d'Altona\" di Jean-Paul Sartre.\nGeografia antropica.\nAltona confina a nord con il distretto di Eimsb\u00fcttel, a est con il distretto di Amburgo-Centro, a sud con il distretto di Harburg e con il Land della Bassa Sassonia, a ovest con il Land dello Schleswig-Holstein.\nSuddivisione amministrativa.\nIl distretto di Altona \u00e8 diviso in 14 quartieri (\"Stadtteil\"):"}
{"id": "616911", "revid": "228587", "url": "https://it.wikipedia.org/wiki?curid=616911", "title": "Quinto Fabio Massimo", "text": "Quinto Fabio Massimo \u00e8 il nome di diversi personaggi e consoli appartenenti alla \"gens Fabia\":"}
{"id": "616914", "revid": "287204", "url": "https://it.wikipedia.org/wiki?curid=616914", "title": "Ancia idioglottide", "text": ""}
{"id": "616917", "revid": "6923", "url": "https://it.wikipedia.org/wiki?curid=616917", "title": "Partito dei Lavoratori (Brasile)", "text": "Il Partito dei Lavoratori (, PT) \u00e8 un partito politico brasiliano.\nStoria.\nIl PT \u00e8 stato fondato nel 1980, tra gli altri anche da Luiz In\u00e1cio Lula da Silva. Il PT \u00e8 un partito di sinistra, che raccoglie diverse sensibilit\u00e0 culturali, dai cristiani, socialisti, marxisti, passando per i socialdemocratici, i comunisti (non aderenti al PCdoB). Il PT, infatti, non aderisce ad alcuna Internazionale di partiti, salvo le adesioni delle singole componenti. Alle prime elezioni pluripartitiche del 1982, il PT ottenne il 3,5% dei voti ed elesse 6 deputati. Queste elezioni videro l'affermazione, con il 43,2% dei consensi, del PDS (poi confluito nel Partito Progressista), erede dell'ARENA, il partito della giunta militare al potere dal 1965 al 1985.\nAlle prime vere libere elezioni del 1986, il PT raddoppi\u00f2 i suoi consensi giungendo al 6,9% ed eleggendo 16 deputati.\nIl PT comincia a incrementare i propri consensi dai primi anni '90 del XX secolo, conquistando il governo di importanti citt\u00e0, come San Paolo e Porto Alegre, o stati, come il Rio Grande do Sul. Nelle elezioni tra il 1990 e il 1998, il PT oscill\u00f2 tra il 9,5% e il 12,8% dei voti. Dal 2000 in poi, il PT ha cominciato a moderare alcune sue posizioni tradizionali pur di conquistare sempre pi\u00f9 consensi.\nElezioni generali del 2002 e la vittoria di Lula.\nL'avanzata elettorale del PT culmina nel 2002 con l'elezione di Lula da Silva alla Presidenza della Repubblica. L'elezione di Lula alla presidenziali spinse anche alle legislative il PT, che ottenne il 17,7% dei voti e divenne il primo partito con 91 seggi.\nDurante il governo Lula, per\u00f2, il PT comincia a dividersi a causa della svolta \"governista\" impostale dal presidente. Nel 2004, il deputato Jo\u00e3o Batista Oliveira de Araujo e la senatrice Helo\u00edsa Helena abbandonano il Pt e fondano il \"Partido Socialismo e Liberdade\" (Partito Socialismo e Libert\u00e0, PSOL), che ha raccolto molti marxisti e trotzkisti. Nel 2005, la crisi si fa pi\u00f9 evidente a causa degli abbandoni causati dagli scandali per corruzione che coinvolsero molti esponenti parlamentari e di governo del PT.\nElezioni generali del 2006 e riconferma di Lula.\nAlle elezioni del 2006 il partito ha accusato una flessione ottenendo il 15% delle preferenze alla Camera e 83 deputati (8 in meno), contenendo la crisi, ma ha ottenuto solo 2 senatori sui 27 in palio. Al Senato il partito del presidente con difficolt\u00e0 a formare una maggioranza stabile. La crisi del PT non sembra, per\u00f2, aver intaccato la popolarit\u00e0 del presidente Lula, che al primo turno delle elezioni presidenziali del 2006 ha ottenuto il 48,75% dei consensi, senza per\u00f2 raggiungere la maggioranza assoluta al primo turno. Il secondo turno ha visto nuovamente il prevalere di Lula con il 61% dei consensi.\nElezioni generali del 2010 e la vittoria di Dilma Rousseff.\nNel 2010 il PT si conferma alla guida del Brasile con l'elezione di Dilma Rousseff (prima donna a diventare Presidente della Repubblica del Brasile). Alle elezioni politiche dello stesso anno, il PT ottenne alla Camera il 16,9% consensi e 88 seggi (+ 5) e al Senato elesse 11 dei 45 seggi in palio.\nElezioni generali del 2014 e rielezione di Dilma Rousseff.\nAlle Elezioni presidenziali del 2014 il PT candida e rielegge la presidente uscente Dilma Rousseff la quale ottiene al I turno il 41,6% dei voti mentre al secondo turno il 51,6% contro il 48,3% del candidato A\u00e9cio Neves. Alle elezioni dei membri del parlamento ottiene il 14,00% e 68 seggi per la Camera dei Deputati (primo partito), mentre al Senato raggiunge il 17% e due seggi (secondo partito).\nLeader.\nsin dalla sua fondazione il partito \u00e8 stato guidato dai seguenti:"}
{"id": "616918", "revid": "23885", "url": "https://it.wikipedia.org/wiki?curid=616918", "title": "Partido dos Trabalhadores", "text": ""}
{"id": "616926", "revid": "29863", "url": "https://it.wikipedia.org/wiki?curid=616926", "title": "There is Nothing Left to Lose", "text": ""}
{"id": "616929", "revid": "287204", "url": "https://it.wikipedia.org/wiki?curid=616929", "title": "Cahiers du cinema", "text": ""}
{"id": "616932", "revid": "64860", "url": "https://it.wikipedia.org/wiki?curid=616932", "title": "Dolce al cucchiaio", "text": "Si definisce dolce al cucchiaio un dessert o prodotto di pasticceria dotato di una consistenza cremosa o comunque abbastanza morbida o spumosa, tanto da necessitare di essere consumato con il cucchiaio. Generalmente trattasi di dolci che vanno raffreddati in frigorifero, ma la maggior parte di essi richiede una cottura, che pu\u00f2 essere totale o riguardare esclusivamente la crema che spesso costituisce la loro base.\nQuesto tipo di dessert pu\u00f2 essere consumato da solo o accompagnato da cialde, biscotti e frutta; solitamente i dolci al cucchiaio hanno un aspetto sontuoso ed elegante, sono sostanziosi e non comportano una realizzazione particolarmente complessa. Gli ingredienti pi\u00f9 utilizzati per queste preparazioni sono la panna montata, le uova e la colla di pesce.\nI dolci al cucchiaio possono essere serviti come fine pasto o come spuntini; solitamente sono di facile presentazione in quanto vengono disposti in coppette, bicchieri e cocotte."}
{"id": "616933", "revid": "287204", "url": "https://it.wikipedia.org/wiki?curid=616933", "title": "Clausula", "text": "La clausula, in musica, \u00e8 una diade o \"intervallo di terza\" simile ad un accordo musicale o ad una cadenza armonica ed era usata nella musica medioevale. Essa richiede almeno due voci in \"modo contrario\".\nSecondo Carl Dahlhaus (1990) \"nel lontano XIII secolo il semitono era considerato un intervallo problematico non facilmente comprensibile\".\nIn un semitono melodico nessuna \"differenza era percepita fra il tono superiore e quello inferiore e viceversa. Il secondo tono non era considerato il traguardo del primo. Invece il semitono era evitato nella \"clausula\" perch\u00e9 era meno chiaro di un intervallo\".\nAll'inizio del XIII secolo, le cadenze iniziarono a richiedere, in una voce, movimenti dal semitono e nell'altra movimenti di tono in senso contrario.\nNella forma polifonica antica dell\"organum\", la clausula \u00e8 la sezione costruita sul melisma di una melodia gregoriana. Nell'organum ogni nota del gregoriano era solitamente trattata a valori molto lunghi e, per ogni nota di questo, il compositore poteva scrivere numerose note per la voce del \"duplum\" (in Perotinus anche un centinaio). Questo era per\u00f2 possibile solo se il \"tenor\" cantava un testo liturgico in stile sillabico, cio\u00e8 se a ogni nota corrispondeva solo una sillaba. Se il \"tenor\" eseguiva melismi, esso aumentava la velocit\u00e0 di esecuzione per stare al passo con le voci superiori. Nella clausola quindi, il rapporto tra il \"tenor\" e le voci superiori subisce una drastica trasformazione, assumendo per lo pi\u00f9 l'andamento omoritmico, tipico dello stile di discanto.\nLe clausule avranno un ruolo importantissimo nella nascita del mottetto: in quanto melismi, le clausole erano prive di testo, per cui era difficoltoso per i cantori ricordare a memoria una melodia molto lunga priva di testo. Fu per questa ragione che presto i grandi melismi delle clausole vennero riempiti di testo, composizione che fu denominata mottetto.\nLe prime clausole furono composte da Magister Leoninus nel \"Magnus Liber\" e risalgono al XII secolo. Le clausole, inizialmente a due voci, furono amplificate da Magister Perotinus qualche anno pi\u00f9 tardi; le voci furono infatti aumentate da due a un massimo di quattro.\nA partire dal Cinquecento il termine tende a sovrapporsi a quello di cadenza, ad indicare la formula melodica, pi\u00f9 o meno standardizzata, che conclude una frase."}
{"id": "616936", "revid": "838137", "url": "https://it.wikipedia.org/wiki?curid=616936", "title": "Concentrazione minima alveolare", "text": "La concentrazione minima alveolare o MAC (acronimo dell'espressione inglese Minimum alveolar concentration) \u00e8 un parametro utilizzato in medicina, pi\u00f9 in particolare in anestesia generale, che indica la concentrazione alveolare minima di un anestetico generale inalatorio (protossido di azoto N2O, alotano, enflurano, isoflurano, desflurano, sevoflurano) ad una pressione di 1013 hPa (o 1 atm), in corrispondenza della quale viene inibita la reazione al dolore nel 50% dei soggetti esposti ad uno stimolo dolorifico, tipicamente un'incisione cutanea. Quando ci\u00f2 avviene, si dice che la MAC \u00e8 uguale ad 1.\nI valori di MAC (o xMAC) sono, invece, delle percentuali volumetriche (nella miscela anestetica erogata) specifiche per i vari anestetici generali inalatori, che aiutano nella loro somministrazione e che permettono di confrontarne la potenza. Infatti, a seconda della potenza dell'agente utilizzato, una MAC uguale ad 1 \u00e8 ottenuta con una percentuale volumetrica differente, espressa dal xMAC specifico di quell'agente. In particolare, per un soggetto di 40 anni, una MAC uguale a 1 corrisponde alle seguenti percentuali volumetriche:\nQuesti valori di percentuale volumetrica indicano che, per ottenere una MAC uguale ad 1 in un soggetto di 40 anni, in assenza di altri anestetici generali inalatori nella miscela gassosa erogata, \u00e8 necessaria una percentuale volumetrica di 0,77% di alotano o di 1,7% di enflurano, e cos\u00ec via.\nDipendenza dall'et\u00e0.\nIl valore di MAC (o xMAC) decresce con l'aumentare dell'et\u00e0 del soggetto. Il calcolo pi\u00f9 utilizzato \u00e8 quello che segue l'equazione di W.W. Mapleson (British Journal of Anaesthesia 1996, p.\u00a0179-185), che si riferisce a pazienti di et\u00e0 superiore ad 1 anno:\nxMAC corretto per et\u00e0 = xMAC 40 anni \u2219 \nDifferenza tra MAC e xMAC.\nCome gi\u00e0 detto si distinguono la MAC (che \u00e8 una concentrazione alveolare) e il valore di MAC o xMAC (che \u00e8 un numero specifico per ogni anestetico generale inalatorio). \u00c8 xMAC che aiuta nella somministrazione degli anestetici generali inalatori, ricordando che un xMAC uguale ad 1 corrisponde al 50% delle probabilit\u00e0 che il soggetto non risponda ad uno stimolo dolorifico. Si otterr\u00e0 un xMAC uguale ad 1 quando la concentrazione di gas anestetico espirata dal soggetto eguaglia xMAC per quell'anestetico corretto per l'et\u00e0 del soggetto.\nLa compresenza di pi\u00f9 gas anestetici viene sommata ai fini del calcolo del xMAC della miscela, cio\u00e8 xMAC \u00e8 un parametro additivo. Per esempio, in una miscela di 3 gas anestetici, xMAC \u00e8 uguale a:\nxMAC = (concentrazione espiratoria del gas 1 / xMAC corretto per et\u00e0 del gas 1) + (concentrazione espiratoria del gas 2 / xMAC corretto per et\u00e0 del gas 2) + (concentrazione espiratoria del gas 3 / xMAC corretto per et\u00e0 del gas 3)"}
{"id": "616940", "revid": "287204", "url": "https://it.wikipedia.org/wiki?curid=616940", "title": "John Connolly", "text": "John Connolly \u00e8 un nome irlandese o di origine irlandese, molto comune.\nTra i personaggi pi\u00f9 noti con tale nome figurano:"}
{"id": "616943", "revid": "123300663", "url": "https://it.wikipedia.org/wiki?curid=616943", "title": "Hal Ashby", "text": "\u00c8 stato nominato all'Oscar come miglior regista nel 1979 per il suo film \"Tornando a casa\", dopo che nel 1968 aveva vinto l'Oscar al miglior montaggio per \"La calda notte dell'ispettore Tibbs\" di Norman Jewison.\nBiografia.\nL'infanzia.\nNonostante l'agiatezza assicurata dalla professione del padre, proprietario di un caseificio, l'infanzia di Ashby fu alquanto tumultuosa: la famiglia era una delle poche non mormone, in una comunit\u00e0 di mormoni. Effetti negativi sul giovane ebbe il divorzio dei genitori: Ashby and\u00f2 a vivere con la madre e, quando aveva 12 anni, il padre si suicid\u00f2. Si ritir\u00f2 dalla High School durante il \"senior year\" (l'ultimo anno). Qualche biografo gli accredita una laurea in materie letterarie alla Utah State University che Ashby non ha mai ottenuto. Poco prima dei vent'anni Ashby si spos\u00f2, per divorziare subito dopo. A ventun anni si era gi\u00e0 sposato e aveva divorziato ben due volte.\nNel 1953 (o 1950, secondo altre fonti), raggiunse con l'autostop Los Angeles, dove svolse i pi\u00f9 svariati mestieri. Il caso lo condusse al cinema, prima alla Universal, poi alla Republic Pictures, casa specializzata in film di serie B di generi tradizionali. Il lavoro di Ashby consisteva nel ciclostilare copioni di film. Ashby decise di dedicarsi al montaggio, influenzato da chi gli aveva detto che era la migliore strada per diventare regista. Le regole dei sindacati americani dello spettacolo lo costrinsero a otto anni di apprendistato. Fu quarto apprendista per \"Il grande paese\" (1958) di William Wyler e in questa occasione conobbe Robert Swink, montatore del film, uno dei pi\u00f9 affermati di Hollywood.\nHollywood e il successo.\nAshby segu\u00ec Swink in diversi film. In particolare, per \"L'amaro sapore del potere\" ottenne una certa autonomia e pot\u00e9 montare da solo alcune scene. Grazie a Swink ottenne il posto di quarto montatore per \"La pi\u00f9 grande storia mai raccontata\" di George Stevens e subito dopo fu capo montatore per \"Il caro estinto\" (1965) di Tony Richardson: il montaggio da lui effettuato non soddisf\u00f2 per\u00f2 il regista, che port\u00f2 tutto il materiale a Londra per rimontarlo in altro modo. La delusione fu forte e Ashby fatico' a trovare altri ingaggi. A salvarlo fu il produttore de \"Il caro estinto\", John Calley, che lo present\u00f2 a Norman Jewison, alla ricerca di un montatore per \"Cincinnati Kid\". Con Jewison, Ashby trov\u00f2 la perfetta intesa che non aveva trovato con Richardson. Jewison e Ashby formeranno coppia fissa per diversi film del primo.\nLa grande svolta della sua vita coincise con la vittoria nel 1968 dell'Oscar per il miglior montaggio per il film \"La calda notte dell'ispettore Tibbs\". Jewison promosse Ashby a supervisore del montaggio e produttore associato per \"Il caso Thomas Crown\" e per \"Gaily, Gaily\". Nel mentre si rese conto che il giovane collaboratore aspirava alla regia e decise di interessarsi personalmente a un suo esordio. L'occasione arriv\u00f2 con \"The Landlord\", romanzo di Kristine Hunter che Jewison si era impegnato a portare sullo schermo. Per sopravvenute incombenze decise di passare la sceneggiatura preparata da Bill Gunn ad Ashby. Jewison riusc\u00ec a convincere la Mirisch Brother (produzione) e la United Artists (distribuzione) ad affidare una produzione non indifferente da due milioni di dollari a un esordiente, facendosi garante. Nacque cos\u00ec \"Il padrone di casa\" (1970).\nSebbene la data di nascita lo ponesse decisamente nella generazione d'anteguerra, il cineasta abbracci\u00f2 rapidamente lo stile di vita hippy (forse come reazione alla sua educazione repressiva), adottando il vegetarismo e lasciandosi crescere i capelli molto prima che divenisse di moda nell'ambiente hollywoodiano. Nel 1970 spos\u00f2 l'attrice Joan Marshall, oggi nota probabilmente solo per la sua partecipazione straordinaria all'episodio \"Corte Marziale\" della serie \"Star Trek\", dove interpretava Arleen Shaw. Il matrimonio \ndur\u00f2 fino alla morte di Ashby nel 1988, ma i due si separano gi\u00e0 nella met\u00e0 degli anni settanta e la Marshall non perdoner\u00e0 mai il marito e Warren Beatty per aver drammatizzato certi elementi poco lusinghieri della sua vita nel film \"Shampoo\".\nNei successivi sedici anni, Ashby diresse numerosi film di successo sia di pubblico che di critica, inanellando una serie di storie atipiche, come l'inusuale incontro tra un giovane ed un'anziana donna in \"Harold e Maude\", o la surreale vicenda di un ingenuo che rischia di divenire presidente degli Stati Uniti in \"Oltre il giardino\", con Peter Sellers, riportando per l'ultima volta in auge la carriera del brillante attore. Il maggior successo commerciale di Ashby fu la succitata creazione di Warren Beatty, \"Shampoo\", sebbene il regista avesse di fatto ceduto il controllo della produzione al protagonista del film. Inoltre, \"Questa terra \u00e8 la mia terra\", una biografia di Woody Guthrie interpretata da David Carradine, fu uno dei primissimi film che utilizzarono la steadicam.\nSe si esclude \"Shampoo\" (una produzione dominata da Beatty), il film di Ashby che ottenne maggior successo fu il dramma sulla guerra del Vietnam \"Tornando a casa\" (1978), interpretato da Jon Voight, il quale vinse il premio Oscar per il miglior attore protagonista; Ashby ottenne con questo film la sua sola candidatura come migliore regista. Data la riconosciuta mancanza di cooperazione di Voight durante le riprese, \u00e8 opinione comune che fu la perizia di Ashby nel montaggio di alcune scene particolarmente drammatiche a far guadagnare il premio all'attore. Prodotto dopo film quali \"Lo squalo\" e \"Guerre stellari\", \"Tornando a casa\" fu uno degli ultimi film a racchiudere l'etica della New Hollywood, incassando quasi 13 milioni di dollari tra incassi e diritti, a fronte di un minuscolo investimento di tre milioni.\nIl declino.\nGrazie ai suoi successi di critica e (relativamente) di pubblico, subito dopo i riconoscimenti per \"Tornando a casa\" Ashby costitu\u00ec una societ\u00e0 di produzione sotto l'ala protettrice della Lorimar. Essendo per\u00f2 entrato nella spirale dell'uso di droghe, dopo \"Oltre il giardino\" (l'ultimo dei suoi film che ottenne una certa attenzione generale), Ashby divenne notoriamente solitario ed eccentrico, si ritir\u00f2 nella sua casa \"spartana\" (secondo i suoi visitatori i suoi Oscar non erano mai in bella vista) e ad un certo punto si rifiut\u00f2 persino di mangiare in presenza di altre persone. Le produzioni di \"Cuori di seconda mano\" e \"Cercando di uscire\" (un film su un \"colpo\" a Las Vegas che lo rivide dirigere Voight ed in cui apparve la figlia dello stesso Voight, Angelina Jolie) furono penalizzate dal comportamento sempre pi\u00f9 stravagante del regista, mentre i dirigenti della produzione si stancarono per le sue tecniche di montaggio esageratamente perfezioniste (esemplificate dal suo lavoro ossessivo di sei mesi su di un collage riguardante \"Message in a Bottle\" dei Police). Le voci su queste sue bizzarre tendenze gli costarono il licenziamento poco prima dell'inizio delle riprese di \"Tootsie\", di cui gli era stata inizialmente affidata la regia.\nPoco tempo dopo, Ashby (fan accanito dei Rolling Stones) accompagn\u00f2 il gruppo nel suo tour americano del 1981, filmando nel frattempo il documentario \"\" (\"Let's Spend the Night Together\"). I disagi ed i pericoli del viaggio furono eccessivi per la fragile salute del cineasta, che soffr\u00ec per una overdose prima del concerto di Phoenix. Il film fu terminato in qualche modo e relegato alle televisioni via cavo, dove fu un fiasco clamoroso.\n\"La moglie del campione\", con una sceneggiatura firmata dal noto drammaturgo Neil Simon, continu\u00f2 la serie negativa. Nelle intenzioni doveva essere una commedia romantica, ma si dice che Simon rimase orripilato quando vide che il montaggio duro di Ashby ne aveva fatto una \"pi\u00e8ce\" dal sapore impressionista, con la prima mezz'ora di film basata su dialoghi minimalisti. Ostinandosi a rifiutare di accettare le richieste di Simon di montare il film come una semplice commedia, Ashby alla fine fu licenziato nella fase finale della produzione; il film fu un fallimento commerciale. \"8 milioni di modi per morire\", scritto da Oliver Stone, ottenne lo stesso risultato al botteghino; a questo punto le crescenti stravaganze di Ashby portarono al suo licenziamento dalla societ\u00e0 di produzione l'ultimo giorno delle riprese principali.\nLa morte.\nTentando di imporre una svolta alla sua carriera in declino, Ashby decise di smettere di assumere droghe, accorci\u00f2 barba e capelli e inizi\u00f2 a frequentare le feste di Hollywood in giacca sportiva blu, in modo da suggerire una nuova \"rispettabilit\u00e0\". Malgrado questi sforzi, le voci sulla sua reputazione di inaffidabilit\u00e0 erano cos\u00ec diffuse che riusc\u00ec a trovare solo scritture come regista televisivo, dirigendo due episodi pilota per la commedia di \"spada e stregoneria\" \"Jake's Journey\" (che non and\u00f2 mai oltre) e \"Beverly Hills Buntz\", una commedia di Dennis Franz che pose le basi di \"Beverly Hills Cop\" (che dur\u00f2 13 episodi).\nL'amico Warren Beatty gli consigli\u00f2 di affidarsi alle cure mediche; gli fu presto diagnosticato un cancro al pancreas che si estese rapidamente ai polmoni ed al fegato. Qualche amico di Ashby si indign\u00f2 quando la sua compagna, una seguace della New Age, insistendo nelle cure omeopatiche si rifiut\u00f2 di lasciarlo incontrare con loro. Ashby mor\u00ec il 27 dicembre 1988 a Malib\u00f9.\nIl debutto di Sean Penn come regista, \"Lupo solitario\", \u00e8 dedicato ad Ashby ed al suo contemporaneo attore e cineasta John Cassavetes, sebbene Penn non abbia mai collaborato con nessuno dei due.\nI cameo.\nHal Ashby apparve in alcuni cameo in sei dei suoi film:"}
{"id": "616944", "revid": "125164752", "url": "https://it.wikipedia.org/wiki?curid=616944", "title": "Movimento Democratico Brasiliano", "text": "Il Movimento Democratico Brasiliano (\"Movimento Democr\u00e1tico Brasileiro\", MDB) \u00e8 un partito politico brasiliano.\nL'MDB \u00e8 il partito centrista per eccellenza, la cui collocazione nell'alveo delle ideologie politiche \u00e8 alquanto difficile. L'DMB racchiude varie correnti al proprio interno e si presenta pi\u00f9 come un \"cartello elettorale\": infatti, accanto a cattolici moderati ed a liberali, ha visto la presenza anche di movimenti socialisti come il \"Movimento Revolucion\u00e1rio 8 de Outubro\", nato per contrastare il regime militare. Superata la sua storica funzione di \"contenitore\" di istanze eterogenee - unite solo dalla necessit\u00e0 di contrapporre alla destra (l'ARENA, diventata prima PDS e poi Partito Progressista, PP)\nun fronte unitario al bipartitismo fittizio imposto dalla legge elettorale dei militari - si \u00e8 attestato su un centrismo venato da istanze sociali. Si tratta di una potente macchina elettorale ma anche clientelare.\nIl Movimento Democratico Brasiliano.\nL'MDB \u00e8 l'erede del \"Movimento Democratico Brasiliano\" (MDB), che era stato un partito centrista presente sulla scena politica brasiliana tra il 1965 ed il 1979. \nMDB fu l'unico partito di opposizione all'ARENA (Alleanza Rinnovatrice Nazionale) del regime militare. L'ARENA, cos\u00ec come il MDB, furono creati dal governo militare dopo il colpo di Stato del 1964, sopprimendo i partiti politici preesistenti. \nNel 1974 MDB riusc\u00ec ad ottenere la maggioranza dei seggi alla Camera ed il governo militare, pur di mantenere il controllo del Parlamento, dichiar\u00f2 invalide le elezioni. Nel 1979, costretto dalle proteste popolari, il governo abol\u00ec il sistema bipolare \"obbligatorio\" ed apr\u00ec al pluripartitismo. MDB, allora, si rinomin\u00f2 in \"Partito del Movimento Democratico Brasiliano\" (PMBD) e l'ARENA prese il nome di Partito Democratico Sociale (PDS).\nPresenza dominante nel primo decennio democratico.\nAlle legislative del 1982, il PMDB si conferm\u00f2 il secondo partito del paese con il 42,9% dei voti, preceduto dal PDS, l'erede dell'ARENA. \nNel 1986, il PMDB con il 48,1% fu l'incontrastato vincitore delle elezioni, le prime veramente libere. Il PDS e gli scissionisti del PFL non superarono complessivamente il 25,5% dei voti. In quella circostanza, il Pmdb espresse il presidente Tancredo Neves nonch\u00e9 il suo vice, Jos\u00e9 Sarney, che gli subentr\u00f2 dopo un mese per la morte improvvisa del primo.\nNel 1990, il PMDB rimase il primo partito brasiliano, esprimendo come presidente Itamar Franco, ma croll\u00f2 al 19,3% dei consensi, anche perch\u00e9 aveva subito la fuoriuscita di molti membri: essi avevano aderito al nascente Partito della Social Democrazia Brasiliana, che ottenne l'8,7% dei voti e che espresse come ministro degli esteri Fernando Henrique Cardoso. Quando Cardoso nel 1994 divenne presidente, il PMDB mantenne ancora il proprio primato salendo al 20,3% dei voti (l'8% in pi\u00f9 del secondo partito, che fu il PLF) ed entr\u00f2 a far parte del governo, insieme al PSDB ed alcuni partito conservatori come il PP.\nAlle legislative del 1998 il partito scese al 13,6% e venne superato sia dal PFL che dal PSDB; mantenne per\u00f2 la scelta di far parte della maggioranza di governo che sosteneva in Parlamento il presidente Cardoso.\nRidimensionamento nel secondo decennio democratico.\nAlle elezioni legislative del 2002, il PDMB con il 13,4% dei consensi ha ottenuto 74 deputati su 513 e 19 senatori su 81, posizionandosi al quarto posto dopo Partito dei Lavoratori, Partito della Social Democrazia Brasiliana e Partito del Fronte Liberale. Inizialmente all'opposizione, ha finito in seguito per appoggiare il governo del presidente Lula, risultando decisivo per la formazione di una maggioranza parlamentare.\nAlle elezioni del 2006 il partito ottenne un buon risultato alla Camera, con il 14,6% dei voti (secondo posto) e 89 deputati (+15 e primo posto). Al Senato invece, dove contano di pi\u00f9 le alleanze e le intese a livello locale, il partito ebbe una decisa flessione nel numero dei senatori, eleggendone 4, per un totale di 13, rispetto ai 19 di quattro anni prima.\nNell'aprile 2009 gli esponenti rimanenti dell'estrema sinistra del partito lasciarono il PMDB e fondarono il Partito Patria Libera, che \u00e8 successivamente confluito nel Partito Comunista del Brasile.\nAlle elezioni del 2010 il PDMB cal\u00f2 al 13% dei consensi ed ottenne 79 seggi (-10), pur confermandosi il secondo partito del paese ed entrando comunque a far parte del nuovo governo della presidente Dilma Rousseff. Al senato del resto il PDMB elesse 16 senatori, con un incremento di 3 seggi, divenendo il partito pi\u00f9 rappresentato della camera alta.\nIl PMDB \u00e8 il partito politico brasiliano che ha ricevuto il maggior numero di tangenti da Odebrecht. Il responsabile delle \"relazioni istituzionali\" dell'azienda, Melo Filho, afferma di poter trovare tra i senatori del PMDB \"i parlamentari pi\u00f9 dediti agli interessi del gruppo\", ma anche quelli \"che hanno chiesto i contributi pi\u00f9 alti\".\nIl ritorno al nome originale.\nIl 19 dicembre 2017 il congresso del partito approva il ritorno al nome originario del partito, che viene ribattezzato \"Movimento Democratico Brasiliano\", eliminando la dicitura \"partito\". La decisione viene vista nell'ambito di un tentativo di migliorare l'immagine del partito: la sigla PMDB era infatti diventata associata alla corruzione ed al clientelismo, mentre il nome originario era spesso legato alle battaglie per la libert\u00e0 ed i diritti civili.\nIdeologia.\nA partire dal 2015, il programma del partito si basa sul documento \"Ponte verso il futuro\", che dettaglia le misure da adottare per modernizzare il Brasile, tra cui la riforma del codice del lavoro, la revisione del sistema pensionistico, la privatizzazione di alcune aziende pubbliche e la riduzione di alcuni diritti sociali. "}
{"id": "616945", "revid": "78273", "url": "https://it.wikipedia.org/wiki?curid=616945", "title": "Metal neo-classico", "text": ""}
{"id": "616949", "revid": "73322", "url": "https://it.wikipedia.org/wiki?curid=616949", "title": "Barilatura", "text": ""}
{"id": "616960", "revid": "834", "url": "https://it.wikipedia.org/wiki?curid=616960", "title": "Il mistero della pergamena", "text": ""}
{"id": "616961", "revid": "287204", "url": "https://it.wikipedia.org/wiki?curid=616961", "title": "L'ora delle streghe", "text": "L'ora delle streghe (titolo originale \"The Witching Hour\"), pubblicato nel 1990 \u00e8 il primo libro della saga delle \"Streghe Mayfair\" di Anne Rice.\nTrama.\nIn questo libro si incontrano alcuni dei principali personaggi della trilogia: la dottoressa Rowan Mayfair; Michael Curry, un architetto sognante la sua vecchia casa a New Orleans; Aaron Lightner, uno psichico membro del Talamasca; Lasher, uno spirito con propositi maligni; e le streghe Mayfair, un'antica famiglia del Sud con una tendenza alla poesia ed all'incesto, ed un talento per la riservatezza ed i rischi d'affari.\nRowan e Michael si innamorano dopo che lei l'ha salvato dall'annegamento e quando lui decide di tornare a New Orleans, lei lo segue per conoscere i segreti del suo passato. Aaron sta studiando le Mayfair e Lasher da molti anni e rintraccia Michael condividendo con lui la storia della famiglia e dello spirito, che Michael \u00e8 stato in grado di vedere sin da quando era bambino. Ci\u00f2 che segue \u00e8 una raccapricciante storia colma di assassini, incesti e tradimenti. Ci sono, comunque, molti punti vuoti in sospeso che possono essere colmati unicamente dallo stesso Lasher.\nRowan e Michael si sposano malgrado tutto e Rowan si prende la responsabilit\u00e0 di designatore dell'eredit\u00e0 Mayfair. Sogna un centro medico dove chiunque, nonostante l'et\u00e0, la razza o lo stato finanziario possa essere curato. Rimane incinta e sembra che lei e Michael stiano annullando la maledizione dell'eredit\u00e0.\nCi\u00f2 non \u00e8 vero, comunque, in quanto Lasher, alla fine, si rivela a Rowan e le spiega il suo desiderio: essere di nuovo in carne ed ossa cosicch\u00e9 egli possa di nuovo camminare sulla terra. Segretamente pensando di riuscire ad ingannarlo, accetta di mandare Michael via dalla casa nel giorno di Natale cosicch\u00e9 Lasher possa effettuare la sua ambizione secolare. Seppur Rowan tenti di far fallire il proposito dello spirito, Lasher si fa di carne ed ossa entrando nel feto di lei. Rowan entra immediatamente in travaglio e Lasher, il Taltos, nasce. Il neonato cresce spropositatamente ad una velocit\u00e0 elevata, diventando adulto in pochi minuti.\nMichael ritorna a casa e vedendo ci\u00f2 che suo figlio, che aveva tanto desiderato, \u00e8 diventato, si avventa su di esso per ucciderlo. Ma Lasher \u00e8 troppo forte e tenta di annegare Michael nella piscina. Terrorizzata per la vita di Michael, Rowan convince la creatura ad andar via con lei e svaniscono insieme."}
{"id": "616966", "revid": "2194259", "url": "https://it.wikipedia.org/wiki?curid=616966", "title": "Amigdala (pietra)", "text": "In mineralogia viene definita amigdala una concrezione minerale, di dimensioni e di composizione varia, a forma di mandorla, che viene originata da una deposizione di sostanza proveniente da soluzioni circolanti e che ha riempito una cavit\u00e0 di rocce preesistenti di tipo eruttivo-effusivo. \nIl termine viene usato in archeologia per descrivere alcuni tipi di bifacciale, generalmente rocce composte da selce, ossidiana e quarzite, unite ad altre pietre pi\u00f9 dure, scolpite a forma di mandorla e usate per azioni giornaliere compiute dagli uomini primitivi; il primo ad utilizzare questo genere di strumenti fu presumibilmente l'Homo erectus nel periodo Paleolitico., pi\u00f9 precisamente la civilt\u00e0 Abbevilliana, comparsa circa 800 000 anni fa a.C."}
{"id": "616968", "revid": "834", "url": "https://it.wikipedia.org/wiki?curid=616968", "title": "I Fanciulli del West", "text": ""}
{"id": "616970", "revid": "547034", "url": "https://it.wikipedia.org/wiki?curid=616970", "title": "Rappresaglia (gruppo musicale)", "text": "I Rappresaglia sono un gruppo musicale italiano fondato a Milano nel 1982. Assieme a gruppi come RAF Punk, Raw Power, Blue Vomit, Nerorgasmo ed Impact furono parte della scena hardcore punk italiana.\nStoria.\nDopo le prime produzioni il loro sound si \u00e8 spostato verso sonorit\u00e0 punk rock, pi\u00f9 melodiche e orecchiabili arrivando addirittura a produrre alcuni pezzi ska punk e abbandonando progressivamente l'hardcore degli esordi. Anche i testi, pur rimanendo socialmene impegnati, si sono con il tempo spostati dall'estremo antagonismo politico per parlare di societ\u00e0 e arrivando anche al \"nonsense\".\nNel 1988 il gruppo ha cambiato nome in Black Rose Kingdom e ha inciso un LP per la CGD. Nel 1991 la band \u00e8 tornata alle proprie radici riprendendo il nome Rappresaglia."}
{"id": "616973", "revid": "110157", "url": "https://it.wikipedia.org/wiki?curid=616973", "title": "Etnorganologia", "text": "La Etnorganologia \u00e8 una branca della etnomusicologia che si occupa di strumenti musicali popolari o etnici. Ogni cultura della terra, di oggi o del passato, ha utilizzato oggetti in grado di produrre suono in maniera organizzata e definita in base ai propri codici culturali musicali. Ci\u00f2 implica la contemporanea presenza di oggetti e strumenti musicali simili o identici all'interno di numerose culture, strumenti che hanno nomi differenti (vari significanti, ma stesso significato).\nPer poter catalogare e studiare pi\u00f9 agevolmente gli strumenti musicali sono state proposte, proprio dagli etnorganologi delle classificazioni organologiche. Ad esempio quella proposta nel 1914 da Erich Moritz von Hornbostel e Curt Sachs, nota come classificazione Hornbostel-Sachs, suddivide i produttori di suono organizzato in Aerofoni, Cordofoni, Membranofoni, Idiofoni."}
{"id": "616974", "revid": "767487", "url": "https://it.wikipedia.org/wiki?curid=616974", "title": "Mike Bordin", "text": "Soprannominato \"Puffy\", Bordin suona con l'impostazione \"open handed\", essendo mancino con le mani e destro per quanto riguarda i piedi.\nBiografia.\nHa frequentato la Castro Valley High School, dove ha conosciuto Cliff Burton e il suo amico Jim Martin, formando la prima band, la \"EZ Street\", prendendo il nome da uno strip club di San Mateo nella Bay Area. Il repertorio degli EZ Street si componeva sia di materiale proprio sia di cover dei Rolling Stones, Led Zeppelin e Black Sabbath.\n\u00c8 il batterista e cofondatore dei Faith No More; \u00e8 stato batterista di Ozzy Osbourne dal 2001 al 2009 (in seguito venne sostituito da Tommy Clufetos che occupa il posto ancora oggi). Nel 1997 suon\u00f2 assieme a Osbourne in un tour con i Black Sabbath, sostituendo il batterista originario Bill Ward.\nBordin suon\u00f2 anche dal vivo assieme ai Korn, sostituendo David Silveria che si infortun\u00f2. Ha suonato inoltre in Degradation Trip, secondo album solista di Jerry Cantrell, chitarrista degli Alice in Chains.\nEquipaggiamento.\nMike Bordin usa:"}
{"id": "616975", "revid": "767487", "url": "https://it.wikipedia.org/wiki?curid=616975", "title": "Come se nulla fosse", "text": "Come se nulla fosse \u00e8 una raccolta del materiale prodotto dall'Hardcore punk band romana Bloody Riot."}
{"id": "616978", "revid": "4878706", "url": "https://it.wikipedia.org/wiki?curid=616978", "title": "Arbitro pallavolo", "text": ""}
{"id": "616983", "revid": "106908", "url": "https://it.wikipedia.org/wiki?curid=616983", "title": "Briard", "text": ""}
{"id": "616984", "revid": "287204", "url": "https://it.wikipedia.org/wiki?curid=616984", "title": "Paternoster", "text": "L'ascensore a paternoster \u00e8 un particolare impianto per il trasporto di persone all'interno di edifici.\nStoria.\nPeter Ellis \u00e8 considerato il padre di questi ascensori, install\u00f2 i primi ascensori che potrebbero essere descritti come ascensori paternoster a Oriel Chambers a Liverpool nel 1868.\nNel 1877, l'ingegnere britannico Peter Hart ottenne un brevetto sul primo paternoster. Nel 1884, la societ\u00e0 di ingegneria della J&amp;E Hall di Dartford, nel Kent, install\u00f2 il suo primo \"ascensore ciclico\", usando il brevetto di Hart, in un palazzo di uffici a Londra. \nI Paternoster furono popolari durante la prima met\u00e0 del XX secolo perch\u00e9 potevano trasportare pi\u00f9 passeggeri dei normali ascensori. Erano pi\u00f9 comuni nell'Europa continentale, specialmente negli edifici pubblici, che nel Regno Unito. Sono elevatori relativamente lenti, che in genere viaggiano a circa 30 cm al secondo, per facilitare la salita e la discesa.\nDescrizione.\nIl principio di funzionamento si basa su un anello in movimento continuo a velocit\u00e0 costante al quale sono vincolati a intervalli regolari dei contenitori (cabine per persone oppure oggetti).\nNel caso dell'ascensore consiste in due colonne attigue e parallele di cabine - atte ad ospitare solitamente una sola persona - sovrapposte e in lento movimento continuo, una in salita, l'altra in discesa. \nAd ogni piano servito, due varchi (uno per direzione di marcia) permettono agli utenti di salire (o scendere) \"al volo\" sulla/dalla cabina.\nGuidate da apposite rotaie e separate le une dalle altre, le cabine vengono mosse da un sistema di catene fra i punti di inversione marcia superiore e quello inferiore. \nIn corrispondenza di essi una coppia di pulegge permette la traslazione delle cabine (senza alcuna rotazione) dalla colonna di discesa a quella di risalita e viceversa. Ci\u00f2 permette ai passeggeri di impegnare le cabine stesse per tutto il ciclo di discesa e risalita: essi rimangono \"incolumi\" nella cabina anche in caso di superamento dei capilinea.\nFunzionando con catene non appartengono propriamente alla categoria del trasporto a fune.\nI paternoster hanno conosciuto un certo sviluppo fra gli anni trenta e sessanta soprattutto in grandi edifici pubblici e aziendali per la relativa economicit\u00e0 di esercizio e il funzionamento completamente automatico, quindi senza necessit\u00e0 di sistemi di manovra complessi o personale addetto.\nSe permettono uno spostamento abbastanza veloce fra piani vicini, mal si adattano a stabili con molti piani e con intensi flussi di persone. Sono poi relativamente scomodi da utilizzare (in quanto \u00e8 necessario coordinare con attenzione l'entrata o l'uscita, oltre a richiedere una certa agilit\u00e0) e non sono accessibili da parte di persone disabili. Presentano inoltre una certa pericolosit\u00e0 di funzionamento: si sono infatti verificati vari incidenti, anche mortali, nonostante alcuni dispositivi di sicurezza fra cui tasti di arresto di emergenza o portelli mobili atti a impedire l'accesso quando la cabina non si trovi vicina al piano. In caso di incendio poi, non essendo dotato di porte ai piani, \nOggi non vengono pi\u00f9 installati (in alcuni paesi, tra cui l'Italia, ), superati dalla tecnologia degli ascensori classici e .\nEsistono per\u00f2 ancora numerosi impianti in esercizio in Europa (in particolare, in Germania) e negli Stati Uniti.\nIl termine \"paternoster\" deriva dal rosario di preghiera cristiano cattolico che consiste appunto in una catenella chiusa ad anello che si scorre fra le dita durante il rito; \nAltri impianti.\nNella categoria si intendono anche i sistemi di stoccaggio e trasporto cose \"a paternoster\".\nConsistono in scaffali o contenitori sovrapposti, resi mobili con lo stesso principio degli omonimi ascensori.\nVengono utilizzati in magazzini e uffici per raccogliere in poco spazio numerosi materiali e documenti rendendone veloce e soprattutto comodo l'accesso, in quanto l'oggetto cercato viene \"portato\" alla posizione e alla quota dell'utente.\nSistemi basati sullo stesso schema e principio di funzionamento si usavano per il trasporto di merci nelle miniere come anche in quello di sacchi o altri contenitori per gli impieghi pi\u00f9 svariati.\nAnche nel caso di alcuni parcheggi per autoveicoli \u00e8 stato utilizzato tale principio."}
{"id": "616986", "revid": "123071712", "url": "https://it.wikipedia.org/wiki?curid=616986", "title": "Suddivisioni del Madagascar", "text": "Le suddivisioni del Madagascar si articolano su quattro distinti livelli:\nNota terminologica.\nDiversi elementi contribuiscono a rendere complessa una descrizione esatta del sistema di ripartizione amministrativa del Madagascar: \nStoria.\nNel 1960, la suddivisione amministrativa del Madagascar era basata sulla seguente gerarchia:\nDurante la Seconda Repubblica (1973-1992) il sistema amministrativo venne riformato, e le unit\u00e0 amministrative persero la denominazione francese, sostituita dal malgascio. Di seguito viene presentata questa nuova suddivisione; si osservi che la traduzione dei termini malgasci non \u00e8 univoca.\nDopo la stesura della nuova costituzione del 1992, nel 1994, l'Assemblea Nazionale riorganizz\u00f2 nuovamente il sistema amministrativo, introducendo le regioni (\"faritra\") come livello intermedio fra la provincia e il distretto, e una nuova nomenclatura per i livelli successivi. In pratica, le entit\u00e0 amministrative a cui i malgasci fanno pi\u00f9 spesso riferimento sono le province e le fivondrona (che oggi, a rigore, dovrebbero essere sostituite dai departemanta).\nProvince del Madagascar (\"faritany\").\nLe province sono state abolite con la costituzione del 2007 e la creazione delle regioni del Madagascar, tuttavia sono elencate ancora 6 province autonome (\"faritany\"):\nRegioni del Madagascar (\"faritra\").\nIl Madagascar \u00e8 diviso in 22 regioni (\"faritra\") :\nDistretti del Madagascar (\"fivondronana\").\nI distretti del Madagascar (\"fivondronana\" o \"departemanta\") sono suddivisioni amministrative di terzo livello, collocate gerarchicamente dopo le province e le regioni. Sono complessivamente 111. Ogni distretto pu\u00f2 comprendere a sua volta diversi comuni urbani e rurali (\"kaominina\"), con l'eccezione dei distretti delle grandi aree urbane che in genere comprendono un solo comune.\nComuni del Madagascar.\nIn applicazione dell'articolo 83 della Costituzione del Madagascar, il Decreto n\u00b0 95-381 del 26 maggio 1995 ha suddiviso i comuni malgasci (\"kaominina\") in comuni urbani e comuni rurali.\nAl 2001, i comuni in totale erano 1395.\nComuni urbani.\nI comuni urbani del Madagascar sono 45:"}
{"id": "616987", "revid": "1372005", "url": "https://it.wikipedia.org/wiki?curid=616987", "title": "Curt Sachs", "text": "Biografia.\nHa insegnato presso le maggiori universit\u00e0 europee (Berlino, Sorbona) ed americane. Insieme a Enrich von Hornbostel, nel 1914 ha contribuito allo sviluppo del sistema di catalogazione degli strumenti musicali denominato sistema Hornbostel-Sachs. Il sistema permette di classificare gli strumenti suddividendoli in classi, gruppi e sottogruppi, in base alla modalit\u00e0 fisica che d\u00e0 origine alla vibrazione che genera il suono."}
{"id": "616988", "revid": "399", "url": "https://it.wikipedia.org/wiki?curid=616988", "title": "Annibale Ruccello", "text": "Biografia.\nAnnibale Ruccello nacque e crebbe a Castellammare di Stabia, comune della penisola sorrentina facente parte dell'odierna Citt\u00e0 metropolitana di Napoli, figlio di Ermanno Ruccello e di Giuseppina de Nonno; si laurea in Filosofia con il massimo dei voti nel 1977 presso l'Universit\u00e0 degli Studi di Napoli Federico II, con una tesi in antropologia culturale sulla \"Cantata dei Pastori\" di Andrea Perrucci.\nAttore, regista, drammaturgo, \u00e8 anche uno studioso della cultura e della lingua napoletana (partecipa al gruppo di ricerca sulla tradizione popolare campana facente capo a Roberto De Simone).\nInizia a recitare a Torre del Greco presso la fondazione del \"Teatro del Garage\" di Gennaro Vitiello, laddove esordiscono anche altri artisti come Mario Martone e Enzo Moscato, suo futuro collaboratore artistico.\nNel 1978 fonda la cooperativa \"Il carro\" e, in collaborazione con Lello Guida, comincia a scrivere e a mettere in scena i suoi primi lavori teatrali, ispirati in gran parte a materiali della cultura popolare.\nLa sua prima opera \u00e8 \"Il Rione\", una commedia in due tempi scritta nel 1973, mentre nel 1977 scrive con Lello Guida \"L'osteria del melograno\" e, successivamente, cura alcuni allestimenti teatrali ossia nel 1979 \"Rottami\", tratto da Eug\u00e8ne Ionesco), nel 1980 \"I gioielli indiscreti\", commissionato e scritto a 4 mani da e con Arnaldo Delehaye, tratto da I gioielli indiscreti di Denis Diderot (deposita alla SIAE con il titolo \"I gingilli indiscreti\", inedita e mai rappresentata) e \"L'asino d'oro\", poi ribattezzato \"Ipata\" nella riedizione del 1981, tratto dall\"Asinus aureus\" di Lucio Apul\u00e8io Madaurense.\nIl suo primo lavoro autonomo \u00e8 del 1980: \"Le cinque rose di Jennifer\".\nDal sodalizio tra \"Il Carro\" e il Teatro Nuovo di Napoli prende vita nel 1982 la cooperativa \"Teatro Nuovo-Il Carro.\"\nNel 1983 scrive \"Weekend\", con il quale vince il premio \"IDI under 35\", e \"Notturno di donna con ospiti\".\nLa sua commedia \"Ferdinando\", scritta nel 1985, vince due premi IDI: uno nel 1985 come testo teatrale, e un secondo nel 1986 (anno della sua prima assoluta a San Severo, Teatro Verdi, 28 febbraio) come miglior messinscena, allestita personalmente da Ruccello con la scenografia di Franco Autiero e interpretata da Isa Danieli, musa ispiratrice e destinataria di questo testo. \"Ferdinando\" sar\u00e0 poi rappresentato in francese a Parigi nel 2000 (Th\u00e9\u00e2tre du Rond-Point, messa in scena di Marcello Scuderi, con Adriana Asti), a Liegi, Th\u00e9\u00e2tre Le Moderne, a Bruxelles, Union Dramatique et Philanthropique (2008).\nSempre nel 1985 elabora una riduzione teatrale dal romanzo \"La ciociara\" di Alberto Moravia, messa in scena nel 2011 dalla regista Roberta Torre.\nCompletano la sua commediografia \"Anna Cappelli\" e \"\", presentate al \"Primo Premio Gennaro Vitiello\" nel maggio del 1986.\nNel 1986, tornando da Roma, muore in un drammatico incidente automobilistico sull'autostrada Roma-Napoli. Alla guida dell'auto c'era Stefano Tosi, attore napoletano, deceduto assieme a Ruccello. Il cugino Giovanni Battista Boccacini, detto Vanni, ne riconosce la salma che riposa nel Vecchio Cimitero di Castellammare di Stabia, nel monumento funerario della Famiglia Boccacini.\nA partire dagli anni successivi si assiste ad una riscoperta e valorizzazione del suo repertorio, e all'affermazione di Ruccello come una delle voci pi\u00f9 interessanti e originali del teatro italiano della seconda met\u00e0 del XX secolo."}
{"id": "616991", "revid": "29727", "url": "https://it.wikipedia.org/wiki?curid=616991", "title": "Elasmobranchi", "text": ""}
{"id": "616992", "revid": "116304920", "url": "https://it.wikipedia.org/wiki?curid=616992", "title": "Distretto di contea di Neath Port Talbot", "text": "Neath Port Talbot (in inglese \"Neath Port Talbot County Borough\", in gallese \"Bwrdeisdref Sirol Castell-nedd Port Talbot\") \u00e8 un distretto di contea del Galles, nel Regno Unito.\nGeografia fisica.\nIl distretto confina a ovest con Swansea, a nord con le contee di Carmarthenshire e Powys, a est con il distretto di contea di Rhondda Cynon Taf e a sud-est con quello di Bridgend. Nel sud-ovest si affaccia sulla baia di Swansea.\nIl territorio \u00e8 prevalentemente collinare con fasce pianeggianti in prossimit\u00e0 della costa.\nIl fiume principale \u00e8 il Neath che scava un'ampia valle nel suo corso verso l'estuario nella baia di Swansea. Nell'ovest scorre il fiume Swansea (\"Tawe\" in gallese) e l'Afon Afan nell'est. Le citt\u00e0 principali sono Neath posta sull'omonimo fiume e Port Talbot, posta sulla costa in prossimit\u00e0 dell'estuario del Neath. Nell'alta valle del fiume Neath \u00e8 posta la cittadina di Glynneath.\nAmministrazione.\nIl distretto \u00e8 un'autorit\u00e0 unitaria nata il primo aprile del 1996 in attuazione del \"Local Government (Wales) Act\" del 1994. Nel distretto sono stati riuniti gli ex distretti di Neath, Port Talbot e Lliw Valley. \u00c8 amministrato dal \"Neath Port Talbot County Borough Council\" che ha sede a Port Talbot."}
{"id": "616995", "revid": "6923", "url": "https://it.wikipedia.org/wiki?curid=616995", "title": "Servire il popolo", "text": "Servire il popolo o servendo il popolo () \u00e8 un celebre slogan politico, diventato popolare nella Cina continentale, dopo l'instaurazione della Repubblica Popolare Cinese, ed \u00e8 \"de facto\" il motto del Partito Comunista Cinese (PCC).\nOrigine.\nSecondo quanto riportato dalle fonti governative cinesi, l'origine di questo motto risiederebbe in un discorso tenuto da Mao Zedong l'8 settembre 1944, in occasione della morte di Zhang Side (), un giovane comunista cinese di umili origini contadine\u00a0\u2013nato nel 1915 nel Sichuan e gi\u00e0 membro della Nuova Quarta Armata dell'Esercito Rivoluzionario Nazionale, partecip\u00f2 alla lunga marcia \u2013, il quale per\u00ec durante la seconda guerra sino-giapponese.\nDurante il discorso, Mao cit\u00f2 prima uno degli aforismi pi\u00f9 celebri di Sima Qian, un antico storico cinese, ufficiale di corte presso la dinastia Han:\ne poi continu\u00f2:\nAl di fuori della Cina.\nNel 2007, l'attrice statunitense Cameron Diaz fu oggetto di controversia per aver indossato durante un viaggio in Per\u00f9 una borsa su cui erano disegnati i caratteri cinesi che compongono lo slogan, associato nel paese sudamericano al Sendero Luminoso, un'organizzazione guerrigliera d'ispirazione maoista, protagonista di un sanguinoso conflitto armato contro lo Stato peruviano verso la fine del XX secolo."}
{"id": "616996", "revid": "2056951", "url": "https://it.wikipedia.org/wiki?curid=616996", "title": "Crema inglese", "text": "La crema inglese \u00e8 una crema che si utilizza prevalentemente come salsa calda da accompagnare ai dolci a temperatura ambiente, oppure come preparazione base per realizzare charlotte e bavaresi.\nSi tratta, sostanzialmente, di una crema senza farina, che resta vellutata e meno densa di una normale crema pasticcera, adatta appunto ad essere una salsa da condimento e non una farcitura.\nL'effetto di addensamento della crema \u00e8 dovuto ai tuorli d'uovo, cotti ad una temperatura non superiore agli 82-85\u00a0\u00b0C, detta anche \"cottura alla rosa\"."}
{"id": "616998", "revid": "287204", "url": "https://it.wikipedia.org/wiki?curid=616998", "title": "Gaston Mazzacane", "text": ""}
{"id": "617006", "revid": "834", "url": "https://it.wikipedia.org/wiki?curid=617006", "title": "Febbre q", "text": ""}
{"id": "617013", "revid": "125183393", "url": "https://it.wikipedia.org/wiki?curid=617013", "title": "Acromegalia", "text": "Lacromegalia (dal greco \u03ac\u03ba\u03c1\u03bf\u03c2 \"akros\" \"estremo\" o \"estremit\u00e0\" e \u03bc\u03ad\u03b3\u03b1\u03c2 \"megas\" \"grande\" che significa \"crescita delle estremit\u00e0\") \u00e8 un quadro clinico patologico derivato dall'esposizione dell'organismo ad un eccesso di ormone della crescita (GH) nell'et\u00e0 postpuberale e dal conseguente aumento del fattore di crescita insulinosimile 1, detto anche IGF-1, secreto principalmente dal fegato in risposta al GH.L'acromegalia deve essere distinta dal gigantismo ipofisario in cui l'ipersecrezione di GH inizia prima della saldatura delle epifisi.\nStoria.\nLa malattia \u00e8 stata descritta per la prima volta nell'agosto del 1886 da Pierre Marie, in seguito venne constatata durante le autopsie fino al 1909 quando Bailey, Cushing e Davidoff compresero che la neoplasia causa un'anomalia alla persona.\nEpidemiologia.\nColpisce esclusivamente soggetti di et\u00e0 giovanile, dal secondo al quarto decennio. Tale fenomeno viene riscontrato, anche se in rari casi, in atleti che fanno uso di ormone della crescita a scopo anabolizzante. L'incidenza cambia a seconda del paese dove si sono condotti gli studi, arrivando anche a 70 casi su un milione; 300 persone ogni anno nella sola Germania si ammalano di tale patologia, mentre negli USA ne soffrono 15.000 persone; anche se l'incidenza media annua \u00e8 stimata a 3-4 casi per milione d'abitanti.\nSintomatologia.\nI sintomi e i segni clinici che indicano tale patologia sono innumerevoli, ma si manifestano circa 10 anni dopo l'insorgenza della neoplasia ipofisaria. La malattia \u00e8 caratterizzata da progressivo ingrossamento delle ossa acrali, delle labbra, delle mani. Alcuni organi come il fegato, la tiroide e la prostata possono ingrandirsi a dismisura (visceromegalia); in questo contesto \u00e8 possibile lo sviluppo di una ipertrofia cardiaca, associata a ipertensione arteriosa a cardiopatia ischemica. Altre manifestazioni sono macroglossia, diastasi dentaria, ipercalcemia (fino al 16% dei casi),artrite, galattorrea, amenorrea, disfunzioni sessuali fino all'impotenza, disturbi del sonno come nel caso dell'apnea notturna (60% dei casi) e la sonnolenza, sindrome del tunnel carpale. Si riscontrano anche altre alterazioni di tipo metabolico come diabete mellito (25%) e ipertrigliceridemia. L'insieme di queste alterazioni organiche comporta un aumento della mortalit\u00e0 nei soggetti affetti.\nManifestazioni cardiache.\nL'ipertensione, associata ad ipertrofia cardiaca e a disfunzione diastolica, \u00e8 presente nel 30% dei casi. Studi hanno dimostrato che anche l'aorta \u00e8 soggetta all'ingrandimento.\nManifestazioni neurologiche.\nL'accrescimento delle ossa pu\u00f2 portare alla compressione di alcuni nervi causando diverse neuropatie (sindrome del tunnel carpale). La cefalea pu\u00f2 invece essere causata dalla compressione operata dalla massa tumorale; analoghi della dopamina (come la bromocriptina), in virt\u00f9 della capacit\u00e0 di ridurre la dimensione del tumore, possono eliminare la sintomatologia cefalgica con ottimi risultati.La crescita della massa tumorale in sede ipofisaria pu\u00f2 portare alla compressione del chiasma ottico, con disturbi visivi di vario tipo ed entit\u00e0.\nEziologia.\nCause maggiori.\nNella stragrande maggioranza dei casi esso \u00e8 dovuto alla incontrollata secrezione dell'ormone della crescita da parte di un adenoma della ghiandola ipofisi (95-98% dei casi), aumentando di conseguenza anche la concentrazione del fattore di crescita insulinosimile 1.\nTale percentuale si divide fra i vari gruppi di adenomi (somatotropi a cellule granulate, il pi\u00f9 diffuso poi a cellule miste e cellule mammosomatotrope)\nLa patologia \u00e8 spesso correlata a neoplasie endocrine multiple (MEN). Ma anche cause ereditarie come la sindrome di McCune-Albright sono possibili.\nNel 15% circa dei pazienti vi \u00e8 anche un iperprolattinemia.\nCause minori.\nAltre cause molto meno comuni sono diverse forme di neoplasia che non interessano la ghiandola ipofisaria: tra queste il carcinoma polmonare. La percentuale di incidenza di queste forme ectopiche mediamente si attesta al 2% dei casi.\nEsami.\nEsami per misurare la concentrazione plasmatica di IGF-1 (nell'acromegalia risultano molto elevati).\nTomografia computerizzata e risonanza magnetica sono svolte per una ricerca di masse tumorali a livello della sella turcica.\nElettrocardiografia dinamica ambulatoriale, detta anche \"Holter\", un esame che registra l'ECG per 24 o 48 ore, utile per comprendere la situazione cardiaca del soggetto.\nTerapia.\nGenerale.\nLa terapia mira ad ottenere 3 risultati:\nCome trattamento \u00e8 previsto l'intervento chirurgico, e fra le varie possibilit\u00e0 l'operazione di scelta rimane la resezione trans-sfenoidale, il cui successo \u00e8 molto alto, 80 ma anche 90% dei casi, mentre in attesa dell'operazione vengono somministrati analoghi della somatostatina, che fornisce molteplici effetti: da un lato riduce i sintomi offrendo sollievo ai pazienti e dall'altra diminuisce le masse tumorali interessate.\nTrattamento farmacologico.\nFarmaci utilizzati:\nRadioterapia.\nSi utilizza come terapia con un dosaggio molto elevato, normalmente 5000 cGy mentre la dose aumenta fino a raddoppiare se si utilizza il trattamento con protoni accelerati. Ad una cos\u00ec elevata esposizione risultano diversi effetti indesiderati.\nInoltre se il normale trattamento chirurgico non dovesse essere sufficiente, si utilizzano delle nuove tecniche, introdotte recentemente, come il GKR (una terapia di radiochirurgia, dove si utilizza un coltello particolare a raggi gamma; per la persona comporta soltanto pochi effetti indesiderati.\nPrognosi.\nDipende dalla grandezza degli adenomi. Se essi sono di grandezza minima, la prognosi \u00e8 buona per il 70% dei casi; altrimenti la percentuale scende diventando inferiore al 50%. In una piccola percentuale delle persone si \u00e8 vista una recidiva ma, a distanza di anni, si pu\u00f2 formare ipopitutuitarismo. Per via delle malattie cardiache che possono insorgere, la mortalit\u00e0 risulta alta. Se non si riesce a controllare l'anomalo lavoro dell'ormone della crescita, l'aspettativa di vita si riduce di almeno una decade; lo stesso dicasi per il controllo sull'IGF-1. La vita media cos\u00ec riformulata \u00e8 stata calcolata in 68 anni negli uomini, mentre per le donne \u00e8 stata valutata in 74 anni. Durante gli anni recenti \u00e8 stato predisposto un questionario per valutare la qualit\u00e0 della vita delle persone sottoposte a radioterapia. Tale questionario viene chiamato ACRO-QOL (Q.O.L., Quality Of Life, \"qualit\u00e0 della vita\" in inglese) dove venivano misurati depressione, senso di fatica, riduzione della motivazione personale, energia e dolore. Dalle risposte risultava che nel breve periodo si ha un'influenza negativa ma, superati 4 anni, la situazione migliora."}
{"id": "617028", "revid": "95276", "url": "https://it.wikipedia.org/wiki?curid=617028", "title": "Geositi", "text": ""}
{"id": "617031", "revid": "1534511", "url": "https://it.wikipedia.org/wiki?curid=617031", "title": "Crema chantilly", "text": "La crema chantilly \u00e8 un dolce composto da panna montata e zucchero a velo, aromatizzata alla vaniglia, utilizzata per farcire e decorare prodotti di pasticceria. \nIn Italia il termine viene talvolta impropriamente usato per indicare la crema chantilly \"all'italiana\" o crema diplomatica, ossia l'amalgama di panna montata e crema pasticcera (o quello di crema chantilly propriamente detta e crema pasticciera).\nStoria.\nLa panna montata, spesso zuccherata e aromatizzata, \u00e8 conosciuta fin dal XVI secolo, sovente con il nome \"neve di latte\". Ne troviamo menzioni negli scritti di Cristoforo di Messisbugo (Ferrara, 1549), di Bartolomeo Scappi (Roma, 1570) e, un po' pi\u00f9 tardi, di Lancelot de Casteau (Liegi, 1604).\nUna ricetta inglese del 1545 prevede l'impiego dell'albume d'uovo sbattuto.\nTuttavia, l'invenzione della crema chantilly, cos\u00ec battezzata in onore del castello di Chantilly, spesso viene erroneamente attribuita a Fran\u00e7ois Vatel, che fu al servizio di Nicolas Fouquet un secolo pi\u00f9 tardi. \nEtimologia.\nIl nome \"cr\u00e8me Chantilly\" compare all'inizio del XIX secolo e diventa comune in francese solo alla met\u00e0 del XX secolo."}
{"id": "617036", "revid": "834", "url": "https://it.wikipedia.org/wiki?curid=617036", "title": "Direttore Generale", "text": ""}
{"id": "617037", "revid": "1833487", "url": "https://it.wikipedia.org/wiki?curid=617037", "title": "Crema diplomatica", "text": "La crema diplomatica \u00e8 una crema ottenuta dall'unione di crema chantilly (o semplice panna montata) con crema pasticcera, solitamente in proporzioni di 1/3 e 2/3 circa. Viene utilizzata come dolce o per farcire e decorare vari prodotti dolciari.\nIl termine \"diplomatica\" origina dall'unione delle due creme per formare un solo composto, discendendo dal greco \"diploma\", con il significato di \"cosa addoppiata\". Da tale definizione deriva quella dei \"diplomatici\", pasticcini di pasta sfoglia e pan di Spagna, farciti con crema diplomatica.\nIn alcuni testi la crema diplomatica viene chiamata anche \"crema chantilly all'italiana\"."}
{"id": "617050", "revid": "287204", "url": "https://it.wikipedia.org/wiki?curid=617050", "title": "Come Hell or High Water", "text": "Come Hell or High Water \u00e8 un album live dei Deep Purple registrato nel 1993 e pubblicato nel 1994 (nel 2001 \u00e8 stata pubblicata la versione rimasterizzata in DVD) durante il tour che promuoveva l'uscita dell'album in studio \"The Battle Rages On...\".\nIl disco.\nIl live contiene pezzi storici della band e pezzi pi\u00f9 recenti ed \u00e8 l'ultimo concerto con Ritchie Blackmore alla chitarra, che abbandon\u00f2 il tour nel 1993 senza partecipare alle date giapponesi. Per concludere il tour, fu chiamato il chitarrista Joe Satriani. Tuttavia, ad oggi, nessuna registrazione ufficiale con Satriani \u00e8 stata pubblicata, con grande dispiacere dei fan.\nIl disco usc\u00ec inizialmente come secondo CD in una versione estesa \"The Battle Rages on...\" ed in seguito fu pubblicato come live. Inoltre, \u00e8 l'ultimo live ufficiale pubblicato dal gruppo contenente il brano \"Child in Time,\" da l\u00ec in poi rimasto escluso a causa delle difficolt\u00e0 vocali di Gillan.\nBlackmore aveva un problema con la presenza dei cameraman dalla sua parte del palco e, nella data registrata a Bimingham, ritorn\u00f2 ai camerini finch\u00e9 i cameraman non si spostarono. Questo port\u00f2 ad un intro pi\u00f9 lunga del solito e priva della parte di chitarra di \"Highway Star\" e a al troncamento di altre parti soliste di Blackmore durante lo show. Il chitarrista, infatti, sosteneva che la loro presenza non era stata prevista nel contratto concernente il tour che firm\u00f2 con gli altri componenti della band e giunse persino a tirare un bicchiere di acqua ad un cameraman che lo stava filmando. L'insoddisfazione da parte del resto della band nei suoi confronti \u00e8 evidente nelle interviste presenti nel DVD pubblicato nel 2001.\nIl CD presenta tracce presenti dello show di Stuttgart, con la sola eccezione di \"Anyone's Daughter\", presa dalla data di Birmingham. Stando alle dichiarazioni di Glover, la band non ebbe alcun voce in capitolo sulla pubblicazione del disco e sulla scelta della scaletta che, ancora una volta, si proponeva come una specie di \"Greatest Hits live\" con l'evidente esclusione della title-track, \"The Battle Rages On\". La traccia fu poi inclusa nel DVD pubblicato successivamente nel 2001.\nLe versioni intere del concerto di Stuttgart e Birmingham furono pubblicate nel 2006 da parte di Sony/BMG come parte di un box set di 4 CD intitolato \"Live in Europe 1993\", in cui ogni singolo concerto aveva la propria copertina apribile in cartoncino. Nel 2007 ogni show ebbe la sua release separata, in jewel case, ma lo show di Birmingham fu rimosso in fretta a causa della protesta di Gillan sulla sua ri-riedizione.\nTracce.\nCD (1994)\nDVD (2001)\nAccoglienza.\nL'album ricevette recensioni miste. Steve Newton scrisse che \"\"il mondo probabilmente pu\u00f2 fare a meno di un'altra versione che duri pi\u00f9 di 10 minuti di Child In Time. Avrei preferito un'altra versione di pi\u00f9 di 10 minuti di Space Truckin', ma per qualche strano motivo non \u00e8 riuscita ad arrivare su disco. Peccato.\"\nSu AllMusic, Roch Parisien scrive \"Abbiamo veramente bisogno di ascoltare questa un tempo orgogliosa formazione andare avanti attraverso i movimenti stanchi di \"Highway Star,\" \"Speed King,\" e \"Child In Time?\" Ad essere onesti, il gruppo fa girare la testa con quella che appare, inizialmente, una versione ringiovanita di \"Smoke On The Water\".\nGeorge Starostin scrive che la voce di Gillan \u00e8 cos\u00ec sofferta da Brian Johnson-ificarsi e che l'unico numero che sorprende \u00e8 proprio l'inaspettato \"Anyone's Daughter\", proprio perch\u00e9 non richiede l'impegno vocale degli energici classici. Inoltre, aggiunge: \"Se Come Hell Or High Water veramente riflette l'energia delle scalette ed il livello energia media del tempo, posso solo aver piet\u00e0 dei fan che non si aspettavano di attendere quei concerti sperando la magia di un tempo\".\""}
{"id": "617054", "revid": "834", "url": "https://it.wikipedia.org/wiki?curid=617054", "title": "Criminal minds", "text": ""}
{"id": "617055", "revid": "767487", "url": "https://it.wikipedia.org/wiki?curid=617055", "title": "Tot\u00f2 che visse due volte", "text": "Tot\u00f2 che visse due volte \u00e8 un film del 1998 diviso in tre episodi, numerati e senza titolo, scritto e diretto dal duo Cipr\u00ec e Maresco.\nTrama.\nPrimo episodio.\nPaletta, scemo del villaggio deriso e umiliato da tutti, conduce la sua triste e solitaria esistenza cercando di dare sfogo al suo irrefrenabile impulso sessuale. Grande frequentatore di squallide proiezioni porno, cerca di approfittare dell'arrivo di una prostituta per riuscire finalmente ad avere un rapporto sessuale con una donna. Paletta, poveraccio fallito, perennemente rimproverato dalla vecchia madre, non possiede la somma di denaro necessaria. Ma l'occasione \u00e8 grande cos\u00ec come \u00e8 grande il desiderio di possedere la prostituta: Paletta concepisce di compiere il gesto estremo di rubare le offerte da una edicola votiva costruita dal boss mafioso locale per onorare la memoria della sua defunta madre.\nAvendo finalmente a disposizione il denaro necessario per pagare la prostituta, Paletta si reca nell'abitazione della stessa aspettando il proprio turno (intanto si sentono dei minacciosi tuoni, il cui rumore sembra redarguire tutti i clienti...), quando irrompono improvvisamente dei rapinatori armati di coltello che derubano tutti i clienti e fuggono. Paletta vede quindi svanire il suo progetto e nel frattempo il boss riesce a risalire all'autore del furto dell'edicola votiva: il povero Paletta, oltre al danno subito, affronter\u00e0 anche la punizione del boss, come un Cristo che va incontro al suo calvario.\nSecondo episodio.\nIl secondo episodio \u00e8 incentrato sulla veglia funebre di Pitrinu, omosessuale di mezza et\u00e0 distinto e benestante. Accanto al letto di morte sono presenti la vecchia madre di Pitrinu, altre anziane donne e parenti e il violento Bastiano, fratello del morto, contrariato dall'omosessualit\u00e0 del defunto. Fef\u00e8, compagno di Pitrinu, ricorda gli attimi in cui conobbe e finse di innamorarsi dello scomparso, giurandogli amore eterno. Ma \u00e8 molto titubante a presentarsi presso la veglia funebre, temendo la reazione di Bastiano.\nCostretto ad andare da due amici del morto, con la madre del defunto che vede ripagata la sua attesa, viene minacciato e apostrofato sgarbatamente da Bastiano. Ma davanti al morto i romantici ricordi poco prima rievocati sembrano svaniti e prende corpo un crescente senso di recriminazione e rifiuto verso Pitrinu e il tempo speso in sua compagnia. In un crescendo di rancore alla fine Fef\u00e8, che contrariamente a Pitrinu era un miserabile che a stento riusciva a mangiare, colto da un raptus ruba un prezioso anello dal dito del morto, ruba il cacio di Bastiano per sfamarsi e fugge dall'abitazione. Tornato presso la sua abitazione, Fef\u00e8 mangia parte del cacio e, dopo aver insultato la memoria del defunto, si corica a letto. Nella notte la casa \u00e8 invasa da ratti, che divorano il formaggio e ricoprono uno sbalordito Fef\u00e8.\nTerzo episodio.\nIl terzo episodio \u00e8 una rilettura degli ultimi giorni di vita del Messia. Un improbabile angelo disceso in terra sottrae una gallina dalle grinfie di un minorato mentale che la sta violentando, quindi la custodisce gelosamente per s\u00e9. Un losco figuro gli si fa incontro per rubargliela a sua volta e lo colpisce in testa con una pietra. Appena ripresosi, l'angelo continua il suo cammino e si trova in un logoro edificio circondato da un gruppo di obesi che gli strappano le ali sodomizzandolo a turno brutalmente. Alla violenza partecipa anche l'handicappato che nello sviluppo del film violenter\u00e0 pure una statua della Madonna. Nel frattempo Tot\u00f2, un vecchio Messia dal carattere burbero, attraversa i luoghi desolati e degradati controllati dalla mafia, accompagnato da un pedante nano gobbo, Giuda, che gli chiede in continuazione di essere miracolato per potere finalmente trovare una donna.\nUn giorno viene convinto dalla famiglia di Lazzaro a resuscitare il familiare sciolto nell'acido dal vecchio boss Don Tot\u00f2, ma Lazzaro gi\u00e0 appena resuscitato comincia a meditare vendetta correndo per strada come un forsennato. Le uccisioni dei luogotenenti del clan di Don Tot\u00f2 si susseguono a ritmo vertiginoso e allora il vecchio boss ordina ai suoi \"mandatini\" di indagare su come Lazzaro sia potuto tornare nuovamente in vita. Il nano deforme Giuda (che da tempo meditava vendetta perch\u00e9 non guarito dal Messia dalle sue deformit\u00e0) tradisce Tot\u00f2 e rivela a Don Tot\u00f2 della risurrezione di Lazzaro da parte del Messia; il boss gli conceder\u00e0 in cambio un rapporto sessuale con una prostituta.\nSiamo all'Ultima Cena: gli apostoli, volgari e avvezzi al mangiare e al bere, non attendono nemmeno il ritorno in tavola del Messia, allontanatosi momentaneamente per andare a \"pisciare\", che cominciano a consumare l'ultimo pasto. Nel bel mezzo della cena Giuda si alza e bacia Tot\u00f2 che viene immediatamente portato via da sinistri figuri. Per un attimo gli apostoli cessano di mangiare e cadono in silenzio; uno di loro esclama il classico detto siciliano \"agneddu e sucu e finiu u vattiu!\", scatenando l'ilarit\u00e0 generale, per poi continuare a bere e mangiare. Tot\u00f2 viene interrogato faccia a faccia dal vecchio boss Don Tot\u00f2, che alla fine lo fa sciogliere immergendolo in una vasca da bagno colma di acido. Tre croci si elevano sul monte, i condannati sono Paletta, Fef\u00e8 e l'handicappato violentatore della gallina, dell'angelo e della statua della Madonna.\nAnalisi.\n\u00c8 ambientato in una Palermo mostruosa e apocalittica piena di personaggi grotteschi e blasfemi. Il film vive in un contrasto tra materialismo, nichilismo nietzschiano e forte connotazione escatologica, non mancando nemmeno di messaggi morali, che uno spettatore attento pu\u00f2 cogliere in un contesto di apparente contraddizione.\nIl tema che unisce i tre episodi \u00e8 appunto la morte di Dio, ed il pessimismo nei confronti di un futuro in cui il genere umano sembra non nutrire speranza, occupato com'\u00e8 nel soddisfare solamente i propri istinti e bisogni naturali.\nTuttavia \u00e8 possibile \"udire\" un grido disperato di aiuto, che tra l'altro sembra cadere nel vuoto soffocato dagli stessi esseri umani. Nel terzo episodio, in particolare, la contrapposizione tra Tot\u00f2 (una sorta di Messia molto umanizzato) e il boss mafioso Don Tot\u00f2, entrambi interpretati da Salvatore Gattuso, simboleggia il contrasto tra il male e il bene insiti nell'essere umano con l'inevitabile prevalere del male e della violenza.\nScene emblematiche sono quelle del boss mafioso che fa sciogliere il profeta nell'acido, quella dell'angelo a cui vengono strappate le ali e che viene violentato, e quella del minorato psichico che implora amore dalla Madonna (Madre di tutte le madri) violentando una sua statua in legno.\nNel documentario \"Come Inguaiammo il cinema italiano\" gli autori raccontano di aver originariamente proposto il ruolo di Don Tot\u00f2 a Ciccio Ingrassia, il quale avrebbe rifiutato per via della sua scelta di abbandonare il mondo del cinema.\nControversie.\nFinanziato con contributi pubblici in quanto ritenuto di \"interesse culturale nazionale\" (1.178 milioni di lire), il film alla vigilia della sua uscita nelle sale fu dichiarato \"vietato a tutti\" dalla censura italiana. Tra le motivazioni addotte per la mancata concessione del nulla osta, la Commissione di revisione cinematografica giudic\u00f2 il film \"degradante per \"la dignit\u00e0 del popolo siciliano, del mondo italiano e dell'umanit\u00e0\", offensivo del buon costume, con esplicito \"disprezzo verso il sentimento religioso\" e contenente scene \"blasfeme e sacrileghe, intrise di degrado morale\"\". Successivamente venne sbloccato in appello.\nCon appena 6422 spettatori e un incasso di 68 milioni di lire nei primi tre giorni di programmazione cinematografica, tenendo conto anche della distribuzione molto limitata e il divieto ai minori di 18 anni, il film non ebbe grande successo al cinema. A dispetto di ci\u00f2 fu sollevato un ampio dibattito sulla moderna funzione e utilit\u00e0 della censura, che port\u00f2 all'approvazione di un disegno di legge volto ad abolire la censura preventiva imposta a un pubblico maggiorenne. Da un lato uomini politici quali il senatore di Alleanza Nazionale Michele Bonatesta e associazioni cattoliche varie invitarono a boicottare il film ritenuto blasfemo e sacrilego, dall'altro politici tra cui Walter Veltroni (che propose il disegno di legge per l'abolizione della censura) e intellettuali vari sostennero la piena libert\u00e0 di espressione e il diritto di libera scelta individuale di un adulto maggiorenne.\nCritica.\nSeguono alcuni tra i principali pareri della critica:\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "617060", "revid": "729019", "url": "https://it.wikipedia.org/wiki?curid=617060", "title": "Guerre greco-puniche", "text": "Vengono definite guerre greco-puniche, o anche guerre siciliane, i conflitti che scoppiarono tra i Cartaginesi ed i Greci per il controllo del Mediterraneo occidentale ed in particolare della Sicilia tra il 600 e il 265 a.C. Col tempo divennero le guerre tra Cartagine e Siracusa, visto che le due citt\u00e0 rimasero, uniche non espugnate, a contendersi l'egemonia sull'isola sino al 265 a.C., anno dell'arrivo dei Romani.\nRilevanza storica.\nIl rapporto tra Fenici e Greci fu tanto antico da influenzare la crescita dei due popoli e della stessa civilt\u00e0 occidentale. Anche i Greci avevano ben chiaro l'apporto culturale dei Fenici alla nascita della Civilt\u00e0 minoica, il primo collegamento nella serie delle civilt\u00e0 europee, tanto da creare uno specifico episodio mitologico imperniato sul ratto di Europa, figlia del re di Tiro, da parte di Zeus.\nQuando le antiche citt\u00e0 fenicie del Libano passarono sotto il giogo persiano fu chiaro che solo le colonie occidentali avrebbero potuto opporsi alle ondate coloniali elleniche. Fu Cartagine a raccogliere la sfida ergendosi a capofila della cultura Fenicia in Occidente. E qui i popoli pi\u00f9 importanti prima di Roma si contesero il Mediterraneo. Le contendenti erano citt\u00e0 di prima grandezza nel panorama mediterraneo:\n Cartagine intorno alla fine del V secolo a.C.: Per le guerre furono costruite le pi\u00f9 grandi fortificazioni ed ebbe grande impulso la tecnologia della artiglieria da campo. Durante questi lunghi secoli nacque a Siracusa la dittatura imperiale, embrione di stato imperiale in Occidente, modello di quello macedone. \nLe guerre furono necessario preludio alla conquista romana della Sicilia, tanto che Plutarco mette in bocca a Pirro (che lascia l'isola dopo il fallito tentativo espugnare la cartaginese Lilibeo) le seguenti parole:\nFenici e Greci di Sicilia.\nI Greci evitarono per secoli lo scontro coi Fenici fondando le loro colonie al di sopra dell'asse Gibilterra-Sicilia-Cipro. L'equilibrio si ruppe con la fondazione delle colonie Cirene (sulla costa Africana) e delle colonie siceliote. A partire dal 735 a.C. molti coloni greci abbandonarono la madre patria per fondare colonie sulle coste siciliane: dapprima sulla costa orientale (Naxos, Catania, Siracusa, Zancle), poi su quella meridionale (Agrigento, Gela, Selinunte, Camarina, Eraclea Minoa) ed infine su quella settentrionale (Imera, Tindari). Alcune di queste divennero vere e proprie metropoli dell'antichit\u00e0: Siracusa, con i suoi 500\u00a0000 abitanti ed i due imponenti porti, la lussuosa e superba Agrigento e la dinamica Selinunte, spiccavano fra le altre per ricchezza e bellezza.\nI Fenici, apparsi in molti empori costieri in un periodo compreso tra la colonizzazione sicula (1050 a.C. circa) e l'inizio di quella greca, si sentirono da questa minacciati e si spostarono all'estremit\u00e0 occidentale dell'isola, concentrandosi nelle roccaforti di Mozia (\"Mtv\"), Palermo (\"Zyz\"), Solunto. Qui intrattennero ottimi rapporti con le popolazioni elime di Segesta, Erice, Entella, Iaitias (secondo la tradizione classica esuli troiani, quindi avversi ai Greci).\nGli interessi sugli scali commerciali siciliani e la aggressivit\u00e0 colonizzatrice degli Elleni portarono i Fenici prima ad una crescente diffidenza nei confronti dei greci e poi alla richiesta d'aiuto a Cartagine, l'unica citt\u00e0 capace di opporsi alla straripante colonizzazione greca. Cartagine, citt\u00e0 fenicia fondata nell'814 a.C., nel V secolo a.C. era ormai una superpotenza ed influenzava da tempo le colonie fenicie di Sicilia controllando di fatto l'intero Mar Mediterraneo occidentale grazie alla potente flotta. Dal VI al III secolo a.C. l'isola di Sicilia, la pi\u00f9 grande isola del Mediterraneo, snodo delle vie commerciali tra nord, sud, est ed ovest, divenne quindi il campo di battaglia di Greci e punici: il conflitto divenne inevitabile quando le citt\u00e0 a predominanza etnica fenicio/punica si trovarono gomito a gomito con citt\u00e0 di fondazione greca e Cartagine vide in pericolo il suo impero commerciale e il controllo delle rotte verso l'argento e lo stagno della Spagna, di cui i cartaginesi avevano il monopolio.\nPrima guerra greco-punica (fase coloniale).\nQuella che viene oggi definita prima guerra greco-punica consistette in una serie di battaglie nel golfo del Leone (costa meridionale della Francia), nel mar Tirreno, in Sicilia ed nell'Africa settentrionale: Cartagine si oppose con alterna fortuna alla creazione di nuove colonie greche nell'arco temporale di circa settant'anni.\nBattaglia navale di Marsiglia.\nIl primo scontro avvenne nell'ambito della fondazione di \"Massalia\", l'attuale Marsiglia, intorno al 600 a.C. ed avvenne in mare: i Greci misero in fuga le navi puniche.\nTentativo di Pentatlo.\nI tentativi di ricolonizzare le isole Eolie da parte di genti dell'Egeo sud-orientale (che si scelsero Pentatlo come condottiero della spedizione) e, dapprima, di creare una colonia greca in territorio fenicio-elimo per poter meglio gestire le rotte con Spagna e Sardegna sfociarono nella battaglia del promontorio di Lilibeo tra le citt\u00e0 di Selinunte (greca) e di Segesta (elima filo-cartaginese).\nIntorno al 580 a.C. Pentatlo di Cnido, a guida di un numeroso gruppo di Cnidii e Rodii, in prossimit\u00e0 di capo Lilibeo, guid\u00f2 i Greci di Selinunte nel territorio nemico. Vinsero i Segestani e lo stesso Pentatlo venne ucciso. Nel 576 a.C. trattati di pace sancirono la restituzione ai vecchi proprietari delle terre occupate dai Selinuntini.\nSpedizione di Malco.\n I Cartaginesi fra il 560 a.C. ed il 550 a.C. decisero di inviare in Sicilia il generale Malco al comando di un esercito che riport\u00f2 successi militari contro i Greci dell'occidente siculo. La dimostrazione di forza era stata probabilmente concertata con gli alleati fenici ed elimi di Sicilia col fine ultimo di un consolidamento dell'area in funzione anti-ellenica.\nContemporaneamente, ad Erice ed a Mozia vennero potenziati i sistemi difensivi, irrobustendo le mura secondo la tecnica greca; nella citt\u00e0 dello Stagnone in particolare fu creata una cinta di mura della lunghezza di 2.375 metri, munite di 20 torri quadrangolari e d'una grande triplice porta sul lato nord.\nLa spedizione pose di fatto tutte le citt\u00e0 elime e fenicie di Sicilia sotto una sorta di protettorato punico.\nBattaglia di Alalia.\nLa battaglia di Alalia rappresent\u00f2 la fine dell'espansionismo greco nel mediterraneo nord-occidentale. I coloni ionici di Focea avevano fondato nel 565 a.C. Aleria (in greco \"Alalia\") in Corsica; proprio questa citt\u00e0 costiera ricevette gli esuli dalla madrepatria nel momento in cui questa cadde nelle mani di Ciro il Grande.\nLe flotte congiunte di Etruschi e Cartaginesi, tra il 540 a.C. ed il 535 a.C. affrontarono la flotta greca davanti alle coste della Sardegna: fino ad allora padroni dell'alto Tirreno, i due popoli volevano evitare una massiccia colonizzazione di Corsica e Sardegna proveniente dalla Ionia.\nLa battaglia non ebbe vincitori n\u00e9 vinti, o meglio, seguendo Erodoto, i Focesi riportarono una vittoria cadmea che li convinse ad abbandonare la Corsica per dirigersi, con le pentecontere superstiti, verso la Magna Grecia dove si stanziarono ad Elea.\nLa colonia di Dorieo.\nNel 510 a.C. il principe Dorieo, figlio del re Anassandrida di Sparta, conquist\u00f2 alcuni territori nella zona di Erice (citt\u00e0 elima filo-punica), fondandovi la colonia di Eraclea, forse in prossimit\u00e0 del promontorio del Monte Cofano. I Greci furono scacciati e lo stesso Dorieo perse la vita ad opera di un esercito di Segestani e Cartaginesi.\nLa battaglia di Imera.\nNel 480 a.C. la Sicilia divenne il teatro di una prima grande campagna militare cartaginese, conclusasi tuttavia molto presto con una sconfitta.\nNel 483 a.C. il tiranno di Imera, Terillo, amico di Amilcare Magone, era stato cacciato dalla sua citt\u00e0 dal tiranno Terone di Agrigento. Terillo si rivolse, allora, per aiuti a Cartagine, dando come ostaggi ad Amilcare per provargli la propria fedelt\u00e0 i figli del genero Anassilao.\nI Cartaginesi, forse di concerto con i Persiani che si apprestavano ad invadere la Grecia, prepararono per 3 anni il pi\u00f9 grande esercito che avessero mai formato, al comando di Amilcare Magone: la tradizione ci tramanda il numero, quasi sicuramente esagerato, di 300.000 uomini. . La flotta cartaginese invece constava di 200 navi da guerra, proprio come quella di Gelone: la flotta siracusana era infatti la maggiore del mondo greco dopo quella ateniese. Nella navigazione verso la Sicilia, tuttavia, Amilcare Magone soffr\u00ec la grave perdita della cavalleria a causa delle avverse condizioni atmosferiche.\nSbarcato a Palermo, l'esercito cartaginese si port\u00f2 nei pressi di Imera, dove fu pesantemente sconfitto nella battaglia di Imera, in cui lo stesso Amilcare trov\u00f2 la morte per le ferite o per il suicidio suggerito dalla vergogna.\nI vincitori imposero ai vinti il pagamento delle spese di guerra (un'indennit\u00e0 di 2.000 talenti, pari a oltre 50 tonnellate di argento) e la clausola di abbandonare l'uso punico di sacrificare bambini agli dei. Cartagine fu gravemente indebolita dalla sconfitta (distruzione della flotta e dell'esercito mercenario) e il vecchio governo, allora nelle mani della famiglia dei Magone, fu sostituito da un regime aristocratico che dur\u00f2 fino alla fine di Cartagine. Per i successivi settant'anni i Cartaginesi non inviarono ulteriori spedizioni militari in Sicilia.\nSeconda guerra greco-punica.\nDopo il 413 a.C., anno della sconfitta di Atene sotto le mura di Siracusa, Segesta, alleata degli sconfitti, cercava altri protettori nei confronti della invadenza di Selinunte, alleata di Siracusa. Cartagine aveva grossi interessi nella punta occidentale sicula e raccolse la richiesta di aiuto degli Elimi, che si erano offerti di diventare membri dipendenti dell'impero cartaginese.\nDopo gli eventi della seconda campagna siciliana la sfera di influenza cartaginese sull'occidente siciliano divenne una vera e propria \"epicrazia\", configurandosi pienamente in una zona di controllo militare e commerciale.\nPrima spedizione punica.\nSelinunte espugnata.\nPrima di intervenire con il proprio esercito in aiuto di Segesta, Cartagine comp\u00ec alcuni tentativi diplomatici nei confronti di Selinunte e Siracusa, ma i Selinuntini si dimostrarono intransigenti e non vollero scendere a patti. Nell'attesa di radunare un grande esercito che invadesse in forze la Sicilia, nel 410 a.C. Annibale Magone, nipote di Amilcare Magone, si accontent\u00f2 di radunare solo 5.000 libi e 800 mercenari campani (che si trovavano in Sicilia dopo il fallimento della spedizione ateniese contro Siracusa nel 413 a.C.), con cui ricacci\u00f2 i Selinuntini nel loro territorio.\nNel 409 a.C. Annibale Magone guid\u00f2 quindi un grande esercito che sbarc\u00f2 in Sicilia nei pressi del promontorio di Lilibeo. Assalt\u00f2 poi con violenza Selinunte dopo aver ricevuto aiuti da Segesta e da altri alleati.\nLa citt\u00e0, che fino ad allora aveva mantenuto rapporti di non belligeranza se non di alleanza con Cartagine, non riusc\u00ec a ricevere in tempo aiuti dalle altre citt\u00e0 siceliote e fu espugnata dopo nove giorni d'assalto con enormi torri d'assedio: 16.000 cittadini furono trucidati e 5.000 deportati.\nVendetta contro Imera.\nIl condottiero cartaginese si mosse in seguito con 40.000 uomini verso Imera per assediarla; a questo contingente si unirono 20.000 Sicani e Siculi. La citt\u00e0 era difesa da circa 4.000 greci, in gran parte provenienti da Siracusa. Respinto il primo assalto, gli Imeresi tentarono una disperata sortita il mattino seguente, ma furono ricacciati in citt\u00e0 con gravi perdite. Nella notte, Diocle (capo dei soccorritori siracusani), temendo che Annibale interrompesse l'assedio per marciare su Siracusa, decise di abbandonare la citt\u00e0 e consigli\u00f2 agli Imeresi di fare lo stesso, approfittando dell'arrivo di 25 navi da guerra siracusane richiamate dall'Egeo. Met\u00e0 della popolazione riusc\u00ec a fuggire in tempo sulle navi, ma il giorno seguente i Cartaginesi dilagarono nella citt\u00e0 uccidendo o facendo prigioniera il resto della popolazione: donne e bambini vennero distribuiti come ricompense fra i soldati, mentre gli uomini, in numero di 3.000, vennero torturati e sacrificati sul luogo in cui era stato ucciso Amilcare Magone (nonno di Annibale). La citt\u00e0 venne rasa al suolo e non fu mai pi\u00f9 abitata.\nSciolto l'esercito, il generale punico torn\u00f2 a Cartagine portando con s\u00e9 un immenso bottino.\nSeconda spedizione punica.\nNel 406 a.C. Cartagine, usando come pretesto le incursioni del siracusano Ermocrate nelle regioni di Mozia e Palermo, decise di tentare la conquista dell'intera Sicilia, nonostante i cittadini siracusani contrari a Ermocrate fossero ricorsi a negoziati nel tentativo di evitare la guerra. Annibale Magone ripart\u00ec, quindi, alla conquista delle citt\u00e0 greche della costa meridionale siciliana con un esercito di Libi, Maurusi, Iberi, Fenici, Campani e Numidi..\nLa caduta di Agrigento.\nI Siracusani, vinta una piccola battaglia navale coi Cartaginesi nei pressi della costa di Erice, intuendo l'imminente spedizione punica inviarono invano richieste d'aiuto alle citt\u00e0 greche d'Italia ed a Sparta.\nAnnibale come prima mossa assedi\u00f2 la citt\u00e0 di Akragas, cui aveva invano chiesto di allearsi o restare neutrale. Grazie alla posizione difficilmente prendibile (Akragas sorgeva su colline scoscese che erano state fortificate da ciclopiche mura nei punti pi\u00f9 vulnerabili) gli Agrigentini respinsero l'attacco e lo stesso Annibale mor\u00ec in un'epidemia di peste che divamp\u00f2 nell'accampamento cartaginese.\nIl vice di Annibale, Imilcone, riusc\u00ec a risollevare gli animi nell'accampamento cartaginese, ma dovette fronteggiare l'arrivo di 35.000 siracusani in aiuto ad Akragas. I Carteginesi diedero battaglia per intercettare l'esercito siceliota, ma ebbero la peggio e persero 6.000 uomini. I generali agrigentini non sfruttarono per\u00f2 l'occasione di rompere l'assedio ed attaccare i Cartaginesi in ritirata.\nLa situazione si capovolse nuovamente nelle settimane successive, quando una flotta di Imilcone, salpata da Palermo e Mozia, riusc\u00ec ad ottenere una grande vittoria contro un convoglio di navi siracusane che portavano provviste ad Agrigento. I mercenari campani e gli alleati greci che difendevano Akragas, giudicando disperata la situazione, decisero allora di abbandonare la citt\u00e0 e furono presto seguiti dai civili. La citt\u00e0 sguarnita forn\u00ec ai Punici un bottino mai visto: dopo sette mesi di assedio, Akragas cadde nel dicembre del 406 a.C.\nDionisio I stratega unico; cadono Gela e Camarina.\nConquistata Akragas, Imilcone pose l'assedio a Gela. Gli abitanti di Gela resistettero fino all'arrivo di Dionisio I, nuovo tiranno di Siracusa, che era giunto in soccorso con un esercito di circa 30.000 fanti, accompagnato da una flotta di 50 navi. Dopo uno stallo di qualche settimana di fronte alle mura di Gela, Dionisio tent\u00f2 un assalto di sorpresa all'accampamento punico, che venne respinto. Visto il fallimento della sua offensiva, decise di evacuare nottetempo tutta la popolazione di Gela e successivamente anche quella di Camarina, visto che non sarebbe riuscito a difendere nemmeno questa citt\u00e0. Imilcone pot\u00e9 quindi occupare le due citt\u00e0 sulla strada di Siracusa senza colpo ferire.\nPestilenza e fine della guerra.\nArrivato fin sotto le mura di Siracusa, l'esercito cartaginese venne tuttavia colpito da un'epidemia che fece perdere a Imilcone la met\u00e0 dei suoi uomini e lo costrinse a offrire un trattato di pace (404 a.C.) a Dionisio prima di ritornare a Cartagine: i Cartaginesi avrebbero conservato l'egemonia sui territori dei Sicani e degli Elimi; le citt\u00e0 conquistate potevano essere ripopolate a patto di non erigere mura difensive e pagare un regolare tributo a Cartagine; Leontini, Messina e tutte le altre citt\u00e0 siceliote e sicule rimanevano libere di reggersi con proprie leggi. Imilcone torn\u00f2 trionfalmente in Africa e sciolse il suo esercito.\nLa risposta greca.\n Subito dopo la partenza dei Cartaginesi, Dionisio I cominci\u00f2 a fare progetti per eliminare la presenza punica dalla Sicilia. Innanzitutto fece costruire a Siracusa un eccezionale apparato difensivo (27\u00a0km di mura) il cui fulcro era il castello Eurialo, la pi\u00f9 imponente ed evoluta opera difensiva della grecit\u00e0; inoltre fortific\u00f2 l'isola di Ortigia, rendendola una fortezza praticamente inespugnabile, in cui era ammessa soltanto la sua guardia del corpo. Nel frattempo ignor\u00f2 completamente gli articoli del trattato firmato l'anno prima con Imilcone, che garantiva l'autonomia delle citt\u00e0 greche di Sicilia, e nel 403 a.C. sottomise Nasso, Catania e Leontini, trasferendone gli abitanti a Siracusa.\nNel 398 a.C., quindi, chiamati a raccolta i reduci dalla invasione cartaginese e allestita una imponente flotta, ruppe il trattato di pace sconfinando con 80.000 fanti e 3000 cavalieri nella zona di Erice, citt\u00e0 elima dalla quale il tiranno ricevette aiuti militari. Arriv\u00f2 quindi di fronte alla citt\u00e0 fortificata di Mozia, situata su un'isola poco distante dalla costa siciliana e collegata ad essa da una sola strada: gli abitanti distrussero immediatamente la strada per impedire l'assedio. A questo punto anche le citt\u00e0 dei sicani passarono dalla parte dei greci, rimanendo di parte punica solo gli abitanti di Selinunte, Palermo, Segesta, Entella ed Ancira, citt\u00e0 che subirono la devastazione delle campagne.\nAssedio di Mozia.\n Il capo cartaginese Imilcone cerc\u00f2 di distogliere Dioniso dall'assedio di Mozia con una incursione nel porto di Siracusa; l'incursione port\u00f2 alla distruzione di diverse navi, ma Dionisio continu\u00f2 l'assedio di Mozia costruendo un molo di accesso alla fortezza e sfruttando macchine d'assalto di nuova concezione: catapulte e torri d'assedio di sei piani. Imilcone salp\u00f2 quindi colla flotta da Selinunte ed entr\u00f2 nella laguna dello Stagnone dove distrusse molte navi siracusane. Dionisio ebbe l'idea di far trasportare a braccia in mare aperto, fuori dalla laguna, le rimanenti navi attraverso un breve tratto di terra, spiazzando tatticamente il nemico che si trovava a quel punto in parte all'interno della laguna. La mossa temeraria dei Siracusani ed il tiro delle catapulte indussero i Cartaginesi a ritirarsi e abbandonare Mozia al suo destino. Dionisio si pot\u00e9 cos\u00ec dedicare all'assalto di Mozia che capitol\u00f2 solo dopo un sanguinoso assedio. I Moziesi sopravvissuti furono tutti venduti ad eccezione dei greci che vi vivevano che finirono crocifissi. Quelli che riuscirono a fuggire fondarono Lilibeo.\nDopo aver lasciato in citt\u00e0 una piccola guarnigione di Siculi e una flotta comandata dal fratello Leptine per impedire ai Cartaginesi di sbarcare un esercito in Sicilia, Dionisio I torn\u00f2 a Siracusa.\nTerza spedizione punica.\nCartagine invi\u00f2 nuovamente in Sicilia Imilcone al comando di un grande esercito di Libi e Iberi. Il generale punico fu abile a evitare la flotta di Leptine (che riusc\u00ec a intercettarne solo una parte, affondando 50 navi da trasporto con 5.000 soldati) e a sbarcare a Palermo. Riprese Erice e Mozia, marci\u00f2 verso Messina, per impedire che arrivassero aiuti a Dionisio dall'Italia o dalla Grecia, e la espugn\u00f2, quindi avanz\u00f2 verso Siracusa. A questo punto Dionisio tent\u00f2 di isolare la fanteria di Imilcone dalla flotta che l'accompagnava: Leptine con 180 navi siracusane attacc\u00f2 la flotta cartaginese (circa 200 navi) al largo di Catania, ma le navi puniche, pi\u00f9 leggere ma anche pi\u00f9 numerose e meglio manovrate, vinsero la battaglia navale e Dionisio dovette ritirarsi a Siracusa.\nImilcone arriv\u00f2 cos\u00ec a porre sotto assedio la citt\u00e0, ma per la seconda volta Siracusa fu salvata da un'epidemia che colp\u00ec l'esercito cartaginese nell'estate del 396 a.C. Dionisio colse l'attimo di debolezza del nemico per attaccarlo e metterlo in fuga: Imilcone scapp\u00f2 in Africa imbarcando una parte dell'esercito sulle 40 triremi superstiti, il resto dell'armata punica si arrese o fu catturata. Per l'onta Imilcone si lasci\u00f2 morire di fame a Cartagine. Dionisio allora fece ripopolare Messina, le cui campagne furono oggetto di una nuova incursione cartaginese proveniente dai possedimenti punici guidata da Magone: una nuova vittoria siracusana liber\u00f2 la zona dello Stretto e costrinse i Cartaginesi alla pace.\nCartagine manteneva le citt\u00e0 fenicie, elime e sicane nella Sicilia occidentale, rinunciando a qualsiasi pretesa alle citt\u00e0 greche e sicule della Sicilia orientale. Dionisio I pot\u00e9 cos\u00ec dedicare le proprie mire espansionistiche ai danni delle citt\u00e0 italiote.\nBattaglie di Cabala e monte Kronion.\nI Cartaginesi, riorganizzatisi nel periodo in cui Dionisio I combatteva in Italia e prendeva Reggio, nel 382 a.C. tornarono in Sicilia, trovando appoggio fra gli italioti, pronti a sostenere Cartagine per timore dei Siracusani.\nDopo alcuni anni di schermaglie inconcludenti, nel 375 a.C. le truppe cartaginesi furono sconfitte a Cabala, nella parte occidentale dell'isola. Approfittando di una breve tregua, Cartagine riorganizz\u00f2 l'esercito e nei pressi del monte Cronion o \"Kronion\" () stavolta furono i Punici guidati dal figlio di Magone a sconfiggere le truppe di Dionisio: i Siracusani persero circa 14.000 uomini, tra cui anche il fratello di Dionisio I, Leptine.\nLe due parti quindi ritennero vantaggioso stipulare un trattato di pace che sanciva che i Cartaginesi avrebbero tenuto tutte le citt\u00e0 assoggettate (Selinunte, Eraclea Minoa e Terme Selinuntine) ed il territorio di Akragas a ovest del fiume \"Halykos\" o Alico (l'odierno Platani), mentre Dioniso si impegnava a pagare le spese di guerra, pari a 1.000 talenti. La linea di demarcazione tra Cartagine e Siracusa lungo il corso dell'Alico sarebbe rimasta immutata per circa un secolo.\nAssedio di Lilibeo.\nMeno di dieci anni pi\u00f9 tardi, nel 368 a.C. Dionisio I ritent\u00f2 l'eliminazione totale dei Punici dall'isola: con un esercito di 33.000 uomini prese Selinunte, Erice, Entella ed assedi\u00f2 Lilibeo, la citt\u00e0 divenuta la nuova roccaforte cartaginese dopo la fine di Mozia. Ma una flotta di 200 navi cartaginesi giunte in soccorso riusc\u00ec a sorprendere e sconfiggere una flotta di 130 triremi siracusane presso il porto di Erice, Drepana, ponendo termine all'assedio.\nDionisio II.\nDopo alcuni mesi mor\u00ec Dionisio I e gli succedette Dionisio II, il quale, pur disponendo di un enorme esercito, essendo meno bellicoso del padre si occup\u00f2 soprattutto di mantenere il potere messo in pericolo dalla fazione democratica, guidata da Dione, e da Iceta di Leontini, che si era alleato segretamente coi Cartaginesi per prendere il potere a Siracusa.\nNel 345 a.C. gli aristocratici siracusani chiesero alla madrepatria Corinto di liberarli dalla tirannide di Dionisio II. Corinto invi\u00f2 il generale Timoleonte, a capo di una flottiglia di nove navi e di un contingente di 1.000 mercenari. Timoleonte riusc\u00ec ad eludere la flotta cartaginese che gli impediva di arrivare in Sicilia e a sbarcare a Taormina, che design\u00f2 come propria base militare. L'obiettivo di Timoleonte, alleatosi al tiranno Mamerco di Catania, era Siracusa, che era in gran parte controllata da Iceta supportato dai Cartaginesi, mentre Dionisio II resisteva disperatamente nell'isola-fortezza di Ortigia. Timoleonte sconfisse l'esercito di Iceta, tre volte superiore al suo, ad Adranon e dopo la sconfitta Dionisio II si consegn\u00f2 a Timoleonte e fu da lui esiliato a Corinto. Conquistata Siracusa, Timoleonte distrusse le fortificazioni di Ortigia e decret\u00f2 la democrazia.\nBattaglia del Crimiso.\nAlleatosi con molte citt\u00e0 sicule e sicane, Timoleonte prese Entella e decise di tenere il fulcro delle sue operazioni militari in territorio ostile per non disturbare i territori degli alleati. Nell'estate del 339 a.C. al comando di un contingente inferiore numericamente all'avversario cartaginese, risult\u00f2 vittorioso in quella che viene ricordata come la battaglia del Crimiso, dal nome del fiume presso cui avvenne. Secondo la versione corrente a questo punto i tiranni sicelioti, opponendosi alla egemonia siracusana, spinsero Timoleonte ad accettare un trattato di pace che, pur rendendo libere tutte le citt\u00e0 greche dal giogo cartaginese e vietando a Cartagine di supportare i tiranni avversi a Siracusa, riportava il confine tra territori punici e greci al fiume Platani, vanificando di fatto la vittoria greca.\nTerza guerra greco-punica.\nImprese di Agatocle.\nNel 315 a.C. Agatocle, divenuto tiranno di Siracusa anche grazie all'aiuto cartaginese dopo un periodo di circa venti anni di tranquillit\u00e0 politica e sociale con Timoleonte, fece rientrare nella sua area di influenza la citt\u00e0 di Messina ed altre citt\u00e0 siceliote come Milazzo, Centuripe e Taormina. Nel 311 a.C. rompendo gli accordi di pace con i cartaginesi (che prevedevano che Cartagine controllasse la Sicilia occidentale fino ai territori di Selinunte a sud ed Imera a nord) conquist\u00f2 diverse piazzeforti puniche e devast\u00f2 le campagne di Agrigento, citt\u00e0 che ospitava molti esuli di diverse citt\u00e0 che gli erano fieramente contrari.\nBattaglia del monte Ecnomo.\nNel 310 a.C. Amilcare, nipote di Annone il Navigatore, attravers\u00f2 il Canale di Sicilia alla guida di un esercito di 14\u00a0000 soldati al quale si unirono molti uomini delle citt\u00e0 alleate siciliane: 45\u00a0000 soldati si disposero quindi sulla collina di Ecnomo, in prossimit\u00e0 dell'odierna Licata. Agatocle, dopo aver conquistato Gela, attacc\u00f2 battaglia nei pressi del fiume Imera Meridionale (oggi Salso), ma venne sbaragliato.\nAmilcare II assedia Siracusa.\nIn breve molte citt\u00e0 greche si allearono ai Cartaginesi, stanche dello strapotere di Agatocle, e Siracusa si ritrov\u00f2 sotto l'assedio delle truppe di Amilcare. Ma Agatocle, considerando insuperabile dal nemico il possente apparato difensivo della citt\u00e0, raccolse gli uomini per una spedizione apparentemente folle: decise, infatti, di attaccare direttamente Cartagine, che sapeva senza esercito, cos\u00ec salp\u00f2 nottetempo dall'assediata Siracusa alla volta dell'Africa con la sua flotta di 60 navi da guerra e 14\u00a0000 uomini alla volta.\nCartagine assediata.\n Dopo sei giorni e sei notti di navigazione, sbarcato nei pressi di Cartagine, Agatocle bruci\u00f2 le navi ed assedi\u00f2 la citt\u00e0. Si verific\u00f2 cos\u00ec, per la prima volta nella storia, una situazione paradossale, in cui anche gli assedianti sono assediati. I Cartaginesi, presi in contropiede da tale mossa ed incapaci di liberarsi da soli dei Siracusani a cui si era unito un contingente di 10\u00a0000 Greci di Cirene, nel 307 a.C. decisero di richiamare gran parte dei loro uomini impiegati in Sicilia. Tanto pi\u00f9 che due anni prima, nel 309 a.C., Amilcare II era stato sconfitto fuori dalle mura di Siracusa: catturato dai Siracusani, era stato torturato fino alla morte. Dato, quindi, che i Cartaginesi si stavano ritirando dalla Sicilia, allentando l'assedio a Siracusa per soccorrere Cartagine, Agatocle, forte dei successi in Africa tra i quali la presa di Utica, fece ritorno in Sicilia con 2\u00a0000 uomini per fronteggiare una coalizione di citt\u00e0 siceliote ribelli capeggiate da Akragas e liberare definitivamente Siracusa. Per\u00f2 in Africa in sua assenza la situazione dei Greci and\u00f2 rapidamente peggiorando e nemmeno il ritorno del tiranno fra le sue truppe (composte da circa 6\u00a0000 Greci, 6\u00a0000 mercenari celti, sanniti ed etruschi e 10.000 Libi) le salv\u00f2 da una serie di sconfitte: l'esercito greco si ammutin\u00f2 allora ad Agatocle, che fu costretto a fuggire nottetempo in Sicilia. Sconfitto in Africa, ma padrone di buona parte della Sicilia ad eccezione di Agrigento e dei possedimenti punici (il confine era ancora il fiume Alico), Agatocle mise a ferro e fuoco Segesta, rea di non averne soddisfatto le richieste di denaro: molti Segestani furono uccisi crudelmente e molti venduti come schiavi, la citt\u00e0 cambi\u00f2 il nome in \"Diceopoli\"(citt\u00e0 giusta). Il tiranno riusc\u00ec quindi a strappare gran parte della Sicilia alla sfera di influenza punica, trasformando per\u00f2 l'isola con la sua crudelt\u00e0 in un luogo di scorrerie e di povert\u00e0. Il controverso tiranno mor\u00ec nel 288 a.C. mentre era intento a costruire una flotta che fosse in grado di riappropriarsi dei traffici marittimi e scacciare i Cartaginesi dalla Sicilia.\nDopo Agatocle.\nSucceduto ad Agatocle, il tiranno Iceta ottenne una vittoria presso la Sicilia sud-orientale, contro gli Agrigentini supportati dai Cartaginesi, ma fu da questi sconfitto nel 279 a.C. presso il fiume \"Terias\". Deposto ed esiliato, fu sostituito da Tinione, il quale per\u00f2 dovette difendersi dalle mire di Sosistrato, tiranno di Agrigento, appoggiato da una parte dei cittadini di Siracusa.\nQuarta guerra greco-punica.\nAnche il passaggio di Pirro in Sicilia pu\u00f2 essere annoverato nello scontro tra Greci e Punici. Pirro, impegnato contro Roma, riteneva che il possesso della Sicilia gli avrebbe permesso di accrescere grandemente la propria potenza, consentendogli di imprimere una svolta decisiva anche alla guerra contro Roma. Inoltre era genero di Agatocle, di cui aveva sposato la figlia Lanassa nel 295 a.C. Infine, se avesse rifiutato di accorrere in aiuto delle citt\u00e0 siceliote, tutta la sua costruzione propagandistica, fondata sulla difesa della grecit\u00e0 d'Occidente contro i barbari romani o cartaginesi, sarebbe crollata. Nel 279 a.C. il re dell'Epiro, decise, quindi, di assecondare le citt\u00e0 greche di Sicilia che gli proponevano di scacciare dall'isola i Cartaginesi, che stavano assediando Siracusa (sempre divisa in fazioni rivali) con 100 navi e un potente esercito. L'epirota fu nominato re di Sicilia e vi sbarc\u00f2 con un esercito composto da una ventina di elefanti, una gran variet\u00e0 di macchine d'assedio e 10.000 soldati, arrivati fino a 37.000 grazie ai rinforzi dei Sicelioti. Pur non attaccando Messina, rimasta fedele a Cartagine dopo la conquista da parte dei mercenari campani di Agatocle (i Mamertini), distrusse le piazzeforti dei Mamertini e ne uccise gli esattori e nel 277 a.C. cattur\u00f2 Erice, la pi\u00f9 munita fortezza filo-cartaginese sull'isola. A ruota seguirono le conquiste di Palermo, Eraclea Minoa ed Azone e la resa di altre citt\u00e0 filo-puniche come Segesta, Iato e Selinunte nel 276 a.C. Nello stesso anno Pirro aggred\u00ec la fortezza di Lilibeo, ma la citt\u00e0, resa inespugnabile dal soccorso cartaginese, resistette all'assedio. La mancata vittoria finale ed il suo dispotismo nei confronti delle citt\u00e0 alleate (uccise Tinione e provoc\u00f2 la fuga di Sosistrato), sottrasse a Pirro il sostegno dei sicelioti. Nel 276 a.C. fu quindi costretto ad abbandonare la Sicilia e venne attaccato nella traversata dello Stretto di Messina dalla flotta cartaginese, che affond\u00f2 o cattur\u00f2 70 delle sue 110 navi. Fu questo l'ultimo tentativo di un esercito greco di scacciare i Cartaginesi dalla Sicilia.\nMamertini e Roma.\nI Mamertini, nutrita compagnia di mercenari campani al soldo di Agatocle, alla morte del tiranno si trovarono improvvisamente senza lavoro. Espulsi dalla popolazione siracusana con l'accordo di lasciare l'isola, anzich\u00e9 lasciare la Sicilia, dopo essere stati accolti a Messina, ne presero stabilmente il controllo con la violenza. I \"Mamertini\" (figli di Marte) controllavano Messina spargendo terrore nei territori circostanti.\nPer difendersi dall'attacco del nuovo tiranno di Siracusa, Gerone, nel 265 a.C. chiesero aiuto sia a Roma che a Cartagine. Roma, invocata dai Mamertini minacciati dai Siracusani, vide nella occupazione di Messina un mezzo per impadronirsi dei commerci nello stretto e anticip\u00f2 i Cartaginesi nell'entrata in citt\u00e0. La dichiarazione di guerra a Cartagine e la conquista della citt\u00e0 da parte di Roma segn\u00f2 la fine delle guerre greco-puniche e l'inizio delle guerre puniche. Cartagine ebbe a quel punto in Roma il nuovo fatale nemico, un nemico che l'avrebbe superata in organizzazione ed astuzia cacciandola definitivamente nel 241 a.C. dalla Sicilia, mentre Siracusa firm\u00f2 nel 263 a.C. un trattato con Roma e mantenne la parte sudorientale dell'isola, da Taormina a Noto."}
{"id": "617063", "revid": "78273", "url": "https://it.wikipedia.org/wiki?curid=617063", "title": "Prima guerra siciliana", "text": ""}
{"id": "617064", "revid": "78273", "url": "https://it.wikipedia.org/wiki?curid=617064", "title": "Seconda guerra siciliana", "text": ""}
{"id": "617066", "revid": "78273", "url": "https://it.wikipedia.org/wiki?curid=617066", "title": "Terza guerra siciliana", "text": ""}
{"id": "617068", "revid": "71155", "url": "https://it.wikipedia.org/wiki?curid=617068", "title": "Alberto Cottica", "text": "Biografia.\nNel 1988 entra nei \"Lontano Da Dove\".\nNel 1990 insieme a Giovanni Rubbiani e Alberto Morselli dei \"Lontano da dove\" si interessa al folk irlandese e forma un gruppo che prender\u00e0 il nome di Modena City Ramblers il 17 marzo 1991 il giorno di San Patrizio, patrono d'Irlanda. In tale gruppo suona la fisarmonica, oltre a dare un contributo importante nella stesura dei testi e delle musiche. Con I Ramblers incide 6 album tra il 1993 e il 1999. Li lascer\u00e0 nel 2000. \u00c8 ospite dei M.C.R. in \"Appunti partigiani\" in cui suona la fisarmonica in \"Il partigiano John\" degli Africa Unite, \"La guerra di Piero\" di Fabrizio De Andr\u00e9, \"Auschwitz\" di Francesco Guccini, \"Piet\u00e0 l'\u00e8 morta\" di Nuto Revelli.\nNel 1999 fonda insieme al produttore Marco Bertoni i Fiamma Fumana, progetto che fonde musica folk ed elettronica, strumenti tradizionali come la fisarmonica e la piva emiliana con campionamenti ed elettronica. Con i Fiamma Fumana incide tre album nel 1999 \"1.0\", nel 2003 \"Home\" e nel 2006 \"Onda\". Una parentesi in questo percorso \u00e8 l'album solista della cantante del gruppo, Fiamma, che si chiama \"Contatto\" e esce nel 2002.\nNel 2008 \u00e8 tra gli ideatori e i realizzatori del documentario Mondine - Di madre in figlia, a cui partecipano sia i Fiamma Fumana che il Coro delle Mondine di Novi.\nA febbraio-marzo 2010 e novembre 2010-gennaio 2011 partecipa al tour \"40 anni, storie di Ramblers, d'innocenza, d'esperienza\" con Cisco e Giovanni Rubbiani.\nNel 2016 pubblica I dinosauri con Cisco e Giovanni Rubbiani. Contestualmente, i tre pubblicano \"Quarant'anni,\" un album di registrazioni live dai tour omonimi del 2010-2011.\nDiscografia.\nAltre attivit\u00e0.\nAttualmente \u00e8 direttore della ricerca nel progetto Edgeryders - un'impresa sociale ed un think tank aperto e distribuito di persone che lavorano attraverso un social network online e una serie di conferenze.\nSi \u00e8 occupato di politiche pubbliche online presso il Ministero dello Sviluppo Economico. e il Consiglio d'Europa. \u00c8 autore di diversi articoli scientifici e di un libro."}
{"id": "617072", "revid": "292162", "url": "https://it.wikipedia.org/wiki?curid=617072", "title": "Storia della Sicilia fenicia", "text": "La dominazione fenicia in Sicilia inizi\u00f2 prima dell'VIII secolo a.C., con la creazione di tre citt\u00e0-emporio nella zona occidentale dell'isola, e fin\u00ec il 241 a.C., con la vittoria dei Romani nella prima Guerra Punica. Il periodo in cui una porzione dell'isola \u00e8 stata governata da Cartagine \u00e8 definito \"punico\".\nPrimi insediamenti.\nI Fenici erano un popolo semita, che dall'odierno Libano stabil\u00ec un gran numero di colonie in tutto il mar Mediterraneo. La loro importanza fu offuscata da una delle colonie, Cartagine, fondata nell'814 a.C. nel nord dell'odierna Tunisia. \nNel 734 a.C. i Fenici avevano fondato \"Mabbonath\" l'odierna Palermo, gi\u00e0 abitata dai Sicani. Precedente \u00e8 la fondazione di \"Mtw\" cio\u00e8 Mozia, che si ingrand\u00ec molto ospitando i Fenici espulsi dai Greci. \"Kfra\" (Solunto) fu il terzo polo delle colonie fenice in Sicilia, fondato intorno al 700 a.C. Le tre citt\u00e0 rivestirono un ruolo di primaria importanza nei commerci con le zone circostanti e validi porti amici per le navi degli alleati Elimi."}
{"id": "617076", "revid": "1354930", "url": "https://it.wikipedia.org/wiki?curid=617076", "title": "Luigi Malabrocca", "text": "Carriera.\nEra soprannominato \"il Cinese\" a causa dei suoi occhi a mandorla e divenne popolare perch\u00e9 indoss\u00f2 per due anni consecutivi la \"maglia nera\" del Giro d'Italia. Ultimo di sette fratelli e grande amico del conterraneo Fausto Coppi, ma il suo nome rimane ancora oggi legato al Giro d'Italia dei tempi in cui l'ultimo classificato si aggiudicava la maglia di colore nero e, soprattutto, la colletta fatta fra gli spettatori per l'ultimo arrivato.\nRiusc\u00ec ad aggiudicarsi la maglia nera nel 1946 (pur arrivando quarto in volata al termine dell'ultima tappa, la Mantova-Milano) e nel 1947, cercando di perdere pi\u00f9 tempo possibile tra una tappa e l'altra nascondendosi dove poteva, forando le gomme della sua bici e fermandosi per lungo tempo nei bar. Nel 1949 rimase vittima del suo stesso gioco: aspett\u00f2 troppo tempo e quando tagli\u00f2 il traguardo dell'ultima tappa a Milano i cronometristi e i giudici spazientiti avevano gi\u00e0 lasciato le loro postazioni, assegnando all'ignaro Malabrocca lo stesso tempo del gruppo e al vicentino Sante Carollo (che si ritir\u00f2 presto dal ciclismo) la maglia nera con relativo premio. Da allora Malabrocca decise di abbandonare quella singolare corsa all'ultimo posto.\nNella sua carriera si aggiudic\u00f2 la Parigi-Nantes nel 1947, la Coppa Agostoni, nel 1948 e il Kroz Jugoslaviju nel 1949. Per due volte (nel 1951 e nel 1953) fu campione d'Italia di ciclocross. Si ritir\u00f2 dal ciclismo nel 1956. Dopo essere stato operato al cuore e alla gola, e dopo un ricovero in ospedale nel settembre 2006, Malabrocca \u00e8 morto a Garlasco all'et\u00e0 di 86 anni."}
{"id": "617077", "revid": "115241268", "url": "https://it.wikipedia.org/wiki?curid=617077", "title": "Amilcare I", "text": "Amilcare stipul\u00f2 un trattato di alleanza con Roma nel 509 a.C.: i Romani riconoscevano gli interessi dei Cartaginesi in Sicilia e Sardegna e si impegnavano a non interferire nei loro affari; i Cartaginesi riconoscevano gli interessi di Roma sulla penisola e promettevano di intervenire in caso di attacco nemico.\nVerso la fine del V secolo a.C. Cartagine aveva conquistato le colonie fenicie di Hadrumetum, Utica e Kerkouane, aveva assoggettato molte trib\u00f9 libiche e aveva preso il controllo della costa africana dalla Tripolitania fino alla Mauritania.\nPrima guerra di Sicilia.\nNel 500 a.C. i domini cartaginesi in Sicilia erano Mothia, Panormo e Solunto. Nel 490 a.C. i Cartaginesi avevano firmato trattati con Selinunte, Himera e Zankle.\nNel 485 a.C. Gelone, tiranno di Siracusa, con l'aiuto di altre citt\u00e0 greche, inizi\u00f2 una guerra per unificare la Sicilia. Quando Terone, tiranno di Agrigento, depose il tiranno di Himera, Cartagine intervenne su richiesta del tiranno di Rhegion.\nI Cartaginesi erano forti dell'alleanza con la Persia e grazie agli aiuti dall'Asia misero insieme un esercito, secondo Erodoto composto da 300.000 uomini. A capo fu messo il generale Amilcare. Dopo tre anni di preparativi la flotta era pronta.\nNel 480 a.C. il governo di Cartagine decise di inviare un esercito in Sicilia per contrastare le mire espansionistiche di Gelone, tiranno di Siracusa.\nAmilcare si trov\u00f2 subito svantaggiato. Durante il viaggio verso l'isola, i suoi uomini furono decimati da una lunga serie di malattie, che indebolirono le forze cartaginesi. Dopo lo sbarco a Palermo, Gelone sconfisse i nemici nella battaglia di Imera, in cui Amilcare trov\u00f2 la morte a causa delle ferite o per suicidio suggerito dalla vergogna. Cartagine firm\u00f2 la pace e si impegn\u00f2 a versare 2000 talenti d'argento come riparazione di guerra, ma non perse alcun territorio.\nAmilcare I regn\u00f2 per circa trenta anni (510 a.C.-480 a.C.). Il suo successore fu Annone II.\nConseguenze.\nLa sconfitta di Imera indebol\u00ec il potere monarchico a vantaggio del Senato, del Tribunale dei 104 e dei suffeti, trasformando lo stato in una repubblica di fatto.\nI traffici commerciali col Medio Oriente furono tagliati dai Greci in Sicilia e in Magna Grecia. Cartagine allora si concentr\u00f2 nel commercio navale con l'occidente e nel commercio carovaniero con l'oriente.\nGiscone, figlio di Amilcare, fu esiliato."}
{"id": "617078", "revid": "729019", "url": "https://it.wikipedia.org/wiki?curid=617078", "title": "Repubblica (metropolitana di Milano)", "text": "La stazione di Repubblica \u00e8 una stazione della linea M3 della metropolitana di Milano.\nStoria.\nLa stazione di Repubblica fu costruita come parte della prima tratta (da Centrale FS a Duomo) della linea 3 della metropolitana, entrata in servizio il 3 maggio 1990.\nA partire dal 1997, con l'apertura della stazione ferroviaria di Milano Repubblica, \u00e8 divenuta un nodo di interscambio con il passante ferroviario.\nStrutture e impianti.\nRepubblica \u00e8 una stazione sotterranea, passante, con due binari in due canne affiancate e banchine comunicanti con un mezzanino centrale e, come tutte le altre stazioni della linea M3, \u00e8 accessibile ai disabili.\nSorge sotto l'omonima piazza e presenta uscite, comuni a quelle dell'omonima stazione del passante, oltre che in piazza della Repubblica anche in via Vittor Pisani.\nDalla stazione di Repubblica si diparte un binario di raccordo, lungo circa 1130 metri, con la stazione di Caiazzo, sulla linea M2.\nLa stazione di Repubblica dista 713 metri dalla stazione precedente (Centrale FS) e 613 metri da quella successiva (Turati).\nInterscambi.\nLa fermata costituisce un importante interscambio con la stazione ferroviaria di Milano Repubblica.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM.\nServizi.\nLa stazione dispone di:"}
{"id": "617080", "revid": "201394", "url": "https://it.wikipedia.org/wiki?curid=617080", "title": "Danza di guerra", "text": "Danza di guerra \u00e8 l'EP di esordio dell'hardcore punk band italiana \"Rappresaglia\"."}
{"id": "617081", "revid": "201394", "url": "https://it.wikipedia.org/wiki?curid=617081", "title": "Distruggi le illusioni", "text": "Distruggi le illusioni \u00e8 il secondo EP dell'hardcore punk band italiana Rappresaglia."}
{"id": "617082", "revid": "1303539", "url": "https://it.wikipedia.org/wiki?curid=617082", "title": "Sandro Parenzo", "text": "\u00c8 l'azionista di maggioranza e il presidente di Mediapason, societ\u00e0 editrice delle reti Telelombardia, Antennatre, Videogruppo e Canale 6 e produttore di fiction tramite la sua societ\u00e0 Videa.\nPartecipa con Lorenzo Fazio e Guido Roberto Vitale alla propriet\u00e0 della casa editrice Chiarelettere.\nBiografia.\nStudi classici, laurea in Architettura con Tafuri a Venezia, quindi si trasferisce a Roma dove incomincia l'attivit\u00e0 di sceneggiatore (e occasionalmente di scenografo) negli anni settanta. Nel 1972 \"La cosa buffa\" tratta dal romanzo di Giuseppe Berto con la regia di Aldo Lado; nel 1973 \"Malizia\" con Salvatore Samperi, lavora poi con Bernardo Bertolucci, Luca Ronconi, Ugo Tognazzi, Mario Missiroli. \u00c8 anche tra gli autori della rivista satirica \"Il male\" fondata da Pino Zac.\nNel 1980 incontra Silvio Berlusconi ancora nella fase iniziale della sua avventura televisiva. Apre e dirige la sede di Roma della Fininvest, affitta gli studi della Dear per produrre programmi televisivi come \"Il pranzo \u00e8 servito\" con Corrado, \"Zig Zag\" di Vianello, \"Drive in\". Sempre in quegli anni lavora ancora con Corrado come autore per il programma Ciao gente! in onda su Canale 5; per lo stesso canale produce nel 1990 la miniserie \"Dagli Appennini alle Ande\".\nA met\u00e0 degli anni ottanta incomincia anche l'attivit\u00e0 di distributore di film per la Artisti Associati, nel 1987 si mette in proprio creando la Videa, societ\u00e0 per produrre e distribuire film e programmi televisivi. Dopo aver rilevato i teatri della Vides di Franco Cristaldi, realizza programmi per Salvatores, d'Alatri, Crialese, e altri. Organizza anche la prima produzione del \"Maurizio Costanzo Show\" al teatro Parioli e nel 1993 \"Zona Franca\" di Gianfranco Funari.\nNel 1992 \u00e8 stato eletto all\u2019Anica Presidente dell\u2019Unione Nazionale Industrie Tecniche Cineaudiovisive\nNel 1995 diventa il principale azionista di Telelombardia, l'emittente televisiva lombarda fondata nel 1974 e diventata in seguito di propriet\u00e0 del gruppo Ligresti. Nove anni pi\u00f9 tardi, nel 2004, rileva anche Antennatre, nel 2005 acquista Videogruppo in Piemonte. Lo stesso anno Massimo Cacciari, sindaco di Venezia, lo nomina all'assessorato per la produzione culturale. Ci resta fino al giugno 2006 dopo avere costituito la Fondazione Musei Civici di Venezia in cui confluiranno i musei veneziani.\nNel frattempo continua a espandersi nel settore televisivo con Top Calcio, Milanow, Top Gusto, Top Musica, d\u00e0 vita al gruppo Mediapason, partecipato tra gli altri anche da Nelke, societ\u00e0 del finanziere Giuseppe Garofano, e sposta la sede in un vasto complesso in via Colico 21, a Milano. Superata la pesante crisi del settore televisivo del secondo decennio, il Gruppo Mediapason raccoglie circa il 70% dell\u2019ascolto delle televisioni regionali.\nScherzi.\nHa sempre avuto un forte senso dell'umorismo: "}
{"id": "617084", "revid": "44638", "url": "https://it.wikipedia.org/wiki?curid=617084", "title": "Cartaginese", "text": ""}
{"id": "617085", "revid": "1123217", "url": "https://it.wikipedia.org/wiki?curid=617085", "title": "Boletaceae", "text": "Le Boletaceae (Chevall., 1826) sono una famiglia di Funghi dell'ordine Boletales.\nRecenti cambiamenti nella tassonomia delle Boletaceae hanno eliminato molti membri, ma rimane comunque una famiglia numerosa.\nGeneri di Boletaceae.\nSi riportano qui di seguito i generi facenti parte della famiglia delle Boletaceae.\nMolti generi sono stati spostati in altre famiglie pi\u00f9 piccole in base a studi di filogenesi molecolare che hanno mostrato grosse differenze anche in presenza di similarit\u00e0 fisiche. Per esempio il genere \"Suillus\" \u00e8 stato spostato nelle Suillaceae."}
{"id": "617086", "revid": "103562489", "url": "https://it.wikipedia.org/wiki?curid=617086", "title": "Ziconotide", "text": "Lo ziconotide \u00e8 un farmaco analgesico, derivato dalla omega-conotossina del gasteropode marino \"Conus magus\".\n\u00c8 un peptide composto da 25 amminoacidi, che ha come caratteristica farmacodinamica principale la capacit\u00e0 di bloccare selettivamente i Canali del Calcio di Tipo N (Cav2.2). Tali canali sono tra i principali responsabili della modulazione del dolore a livello del midollo spinale; pertanto lo Ziconotide, iniettato nel canale vertebrale, possiede un'efficacia analgesica paragonabile o superiore a quella della Morfina.\n Il farmaco presenta una serie di effetti collaterali, specialmente di tipo neuropsichiatrico, che ne rendono controindicato l'uso in caso di preesistenti patologie psichiatriche (quali psicosi, etc.).\nLo ziconotide viene utilizzato esclusivamente nel dolore cronico, quando altre terapie antalgiche falliscono o non sono indicate; il suo limite principale \u00e8 relativo alla via di somministrazione, che - per via dei significativi effetti collaterali legati alle altre modalit\u00e0 - deve necessariamente essere \"intratecale\" (realizzato tramite pompe intratecali, ovvero cateteri fissi direttamente impiantati nel canale vertebrale, in modo tale che il principio attivo raggiunga direttamente il fluido cerebrospinale). Questo aspetto ne pu\u00f2 limitare l'utilizzabilit\u00e0 principalmente ai contesti ospedalieri e di Hospice.\nApprovato per l'uso analgesico dalla FDA statunitense nel dicembre 2004 e dalla Commissione europea nel febbraio 2005, \u00e8 entrato in commercio in Italia nel luglio 2007."}
{"id": "617087", "revid": "1305772", "url": "https://it.wikipedia.org/wiki?curid=617087", "title": "Classe S", "text": "Classi di cacciatorpediniere.\nDue classi di cacciatorpediniere della Royal Navy sono note come \"Classe S\"\nClassi di sommergibili.\nSei classi di sommergibili sono note come \"Classe S\":"}
{"id": "617090", "revid": "1904508", "url": "https://it.wikipedia.org/wiki?curid=617090", "title": "Giovanni di Piero de' Medici", "text": "Biografia.\nLe notizie biografiche su di lui sono molto scarse. Probabilmente nacque prima del matrimonio di Piero con Lucrezia Tornabuoni, quindi prima del 1444. Non visse con la famiglia del padre nel Palazzo Medici, ma fu probabilmente allevato o in una delle ville di famiglia (come il Trebbio) o in casa della madre.\nI figli illegittimi di casa Medici (come Carlo di Cosimo de' Medici) erano esclusi dalla successione, dall'eredit\u00e0 e non potevano ricoprire incarichi nell'impresa finanziaria della famiglia; \u00e8 ragionevole pensare che comunque suo padre, Piero, e i suoi fratelli (tra i quali Lorenzo il Magnifico), gli garantirono un appannaggio per poter vivere decorosamente, tanto che lo troviamo maritato con una certa Luigia de' Medici, figlia di un Giovanni di un ramo secondario della famiglia."}
{"id": "617091", "revid": "287204", "url": "https://it.wikipedia.org/wiki?curid=617091", "title": "Accoppiamento fotoriduttivo", "text": "L'accoppiamento fotoriduttivo consiste in una reazione di dimerizzazione, fotocatalitica, osservabile quando un aril chetone si trova in presenza di un composto capace di formare un radicale stabilizzato per cessione di un H\u00b7. Un esempio \u00e8 rappresentato dalla sintesi del pinacolo, (C6H5)2C(OH) C(OH)(C6H5)2, sfruttando benzofenone e un alcol secondario quale donatore di idrogeno.\nTutto il processo pu\u00f2 essere schematicamente descritto in tre passaggi:"}
{"id": "617092", "revid": "135224", "url": "https://it.wikipedia.org/wiki?curid=617092", "title": "Gino Cuccarolo", "text": "Carriera.\nClub.\nMuove i suoi primi passi nel mondo del basket presso l'associazione sportiva \"A.M. La Torre\" di Crespano del Grappa, in provincia di Treviso.\nDopo alcuni anni trascorsi nel vivaio della Benetton Treviso, viene prestato nelle serie minori per acquisire esperienza: nel 2004-2005 con la formula del doppio tesseramento disputa la serie C1 con l'Istrana oltre al campionato giovanile con la Benetton, poi un'annata in B2 con la Reyer Venezia, quindi una parentesi con la prima squadra della Benetton, durante la quale sal\u00ec alla ribalta il \"Caso Lorbek\" che port\u00f2 a una penalizzazione di 12 punti della Benetton Treviso a causa di irregolarit\u00e0 sul tesseramento dei giocatori da parte della societ\u00e0 veneta.\nNella stagione 2007-08 Cuccarolo \u00e8 girato in prestito a Montecatini in Legadue, esperienza seguita dal biennio in terza serie con la Virtus Siena, sempre in prestito dal club trevigiano.\nNell'estate 2010 rientra alla casa base ma nel gennaio successivo gioca con la Pallacanestro Biella fino al termine della stagione. Rientrato nuovamente a Treviso, parte talvolta titolare.\nA gennaio 2013 si trasferisce al Basket Brescia Leonessa con la quale concluder\u00e0 la stagione realizzando 3,2 punti e 3 rimbalzi di media a partita in stagione regolare, mentre nei playoff raggiunge la finale contro la Giorgio Tesi Group Pistoia, giocando un totale di 12 partite con 4,2 punti e 5,3 rimbalzi di media a partita. Dalla stagione 2016-17 gioca con la GSA-APU di Udine, in Serie A2 Girone Est.\nIl 3 febbraio 2017 si trasferisce all'Auxilium Torino, in uno scambio che porta Abdel Fall alla Pallacanestro Udinese.\nNazionale.\nCon le nazionali giovanili ha partecipato agli europei del 2003, del 2005, anno in cui ha raggiunto il 3\u00ba posto con la nazionale Under-18, e del 2007, nei quali si \u00e8 aggiudicato la medaglia di bronzo Under-20 dietro Spagna e Serbia.\nCuccarolo ha esordito nella nazionale maggiore l'11 marzo 2012 giocando tre minuti dell'All-Star Game, in cui gli azzurri hanno sfidato una selezione di stranieri del campionato di Serie A.\nRecord di statura pi\u00f9 alta.\nCon i suoi 2 metri e 22 centimetri ufficiali \u00e8 entrato nel Guinness dei primati (Guinness World Records measurement) come uomo pi\u00f9 alto d'Italia, ha partecipato anche alla trasmissione televisiva \" Lo show dei record \" con ospite Sultan Kosen uno degli uomini pi\u00f9 alti del mondo, alla conduzione del programma c'era Paola Perego. \nL'atleta calza il numero 50."}
{"id": "617094", "revid": "78273", "url": "https://it.wikipedia.org/wiki?curid=617094", "title": "Teamgeist", "text": ""}
{"id": "617095", "revid": "287204", "url": "https://it.wikipedia.org/wiki?curid=617095", "title": "Cressida", "text": ""}
{"id": "617097", "revid": "1776051", "url": "https://it.wikipedia.org/wiki?curid=617097", "title": "Classe Odin", "text": "La classe Odin, o classe O, \u00e8 stata una classe di sommergibili della Royal Navy britannica costruita a partire dagli anni venti. Il prototipo, la \"Oberon\", venne seguito da altre due unit\u00e0 originariamente ordinate dalla Royal Australian Navy, ma trasferite alla marina militare britannica nel 1931 a causa della cattiva situazione economica dell'Australia. A queste si aggiunsero sei battelli modificati ordinati dalla Royal Navy stessa. Tre unit\u00e0 leggermente differenti vennero costruite per la Armada de Chile nel 1929 e denominati classe O'Brien.\nNavi.\nClasse Oxley :\nClasse Odin:"}
{"id": "617098", "revid": "125040774", "url": "https://it.wikipedia.org/wiki?curid=617098", "title": "Crema bavarese", "text": "La crema bavarese, o pi\u00f9 semplicemente bavarese, viene comunemente descritta sui manuali di pasticceria come un apparecchio liquido, aromatizzato o meno, addensato con gelificanti animali (come la colla di pesce) o vegetali (come l\u2019agar agar) e reso pi\u00f9 soffice dall'addizione di un elemento montato (panna, albumi o altro). Ne esistono di dolci e di salate.\nIl nome.\nIl dolce prende il nome dalla regione tedesca della Baviera. Va notato come comunemente si tenda a utilizzare il nome \"bavarese\" preceduto dall'articolo femminile, magari sottintendendo la parola \"crema\"; tuttavia, il termine corretto sarebbe al maschile, in quanto deriva dal francese \"bavarois\" (e gli si potrebbe sottintendere la parola \"budino\"). La bavarese vera e propria, per\u00f2, non \u00e8 un dolce, ma una bevanda di origine tedesca composta da t\u00e8, latte e liquore importata in Italia come bevanda all'inizio del '700 dai cuochi francesi al servizio dei Wittelsbach, casa regnante di Baviera. Nel secolo successivo, in Francia, nacque il dolce bavarese, ispirato appunto alla bevanda bavarese.\nLa preparazione.\nNei budini che derivano dalla famiglia dei bavaresi la base \u00e8 costituita da crema inglese: si porta ad ebollizione il latte con eventuali aromi e vi si scioglie la colla di pesce precedentemente ammollata, cio\u00e8 ammorbidita.\nSi sbattono i tuorli con lo zucchero e gli altri ingredienti con funzione aromatica (cacao, cioccolato, caff\u00e8 e liquori, puree di frutta fresca o secca), aggiungendovi il latte una volta sfiorato il bollore. Quindi si rimette in casseruola il composto e lo si cuoce senza far bollire, mescolando a lungo. Una volta cotto, si lascia intiepidire mescolando di tanto in tanto, aggiungendo poi, una volta raffreddato completamente, la panna, gli albumi o un surrogato rigorosamente semimontati. La parziale montatura dell\u2019elemento alleggerente consente, in fase di incorporazione tra le due parti, di montare ulteriormente il composto senza il rischio di smontarlo con effetto spiacevole la perdita di volume.\nPu\u00f2 essere servita come dolce al cucchiaio, essere usata come farcitura o fare da base per preparazioni pi\u00f9 elaborate."}
{"id": "617103", "revid": "1776051", "url": "https://it.wikipedia.org/wiki?curid=617103", "title": "Classe Grampus", "text": "I 6 sommergibili classe \"Grampus, anche noti come Porpoise\" erano posamine inglesi, impiegati dagli anni '30 in poi, combattendo durante la Seconda guerra mondiale durante la quale 5 unit\u00e0 vennero affondate.\nLe unit\u00e0 della classe erano le seguenti:"}
{"id": "617109", "revid": "1516566", "url": "https://it.wikipedia.org/wiki?curid=617109", "title": "Classe Thames (sommergibile)", "text": "La classe Thames, detta anche classe River era costituita da grandi sommergibili inglesi pensati per missioni a lungo raggio. I nomi erano derivati dai fiumi inglesi, rispettivamente \"Thames\", \"Severn\" e \"Clyde\" per le tre unit\u00e0 completate. I sommergibili parteciparono alla seconda guerra mondiale, durante la quale il \"Thames\" and\u00f2 perduto il 23 luglio 1940 al largo della Norvegia."}
{"id": "617112", "revid": "133260", "url": "https://it.wikipedia.org/wiki?curid=617112", "title": "Olympic Stadium", "text": ""}
{"id": "617114", "revid": "115489239", "url": "https://it.wikipedia.org/wiki?curid=617114", "title": "Classe X (sommergibile Regno Unito)", "text": "I sommergibili tascabili classe X o Type X erano unit\u00e0 speciali, costruite dagli inglesi per missioni pericolose e praticamente impossibili per sommergibili normali. Durante la Seconda guerra mondiale danneggiarono la corazzata tedesca \"Tirpitz\" (Operazione Source), e danneggiarono gravemente l'incrociatore pesante giapponese \"Takao\", ormeggiato a Singapore."}
{"id": "617116", "revid": "119778426", "url": "https://it.wikipedia.org/wiki?curid=617116", "title": "Province del Madagascar", "text": "Le province del Madagascar (in malgascio: \"faritany\") costituivano la suddivisione territoriale di primo livello del Paese fino al 2009, quando sono state soppresse con la contestuale istituzione delle regioni."}
{"id": "617118", "revid": "123071702", "url": "https://it.wikipedia.org/wiki?curid=617118", "title": "Regioni del Madagascar", "text": "Le regioni del Madagascar (in malgascio: \"faritra\") costituiscono la suddivisione territoriale di primo livello del Paese e ammontano a 22; ciascuna di esse si suddivide a sua volta in distretti.\nSono state istituite nel 2009, con la contemporanea abolizione delle province; la riforma amministrativa, entrata in vigore il 4 ottobre di quell'anno, era stata approvata nel 2007 mediante un referendum."}
{"id": "617121", "revid": "287204", "url": "https://it.wikipedia.org/wiki?curid=617121", "title": "Classe Archimede", "text": "La classe Archimede era una classe di sommergibili oceanici della Regia Marina costruiti in 4 esemplari ed entrati tutti in servizio nel 1934. L'unit\u00e0 che diede il nome alla classe, l\"Archimede\" fu ceduto nell'aprile del 1937 alle forze franchiste e venne ribattezzato \"General Mola\", cos\u00ec come il gemello \"Torricelli\" che entrato in servizio nel 1934 dopo la cessione ai nazionalisti spagnoli venne ribattezzato \"General Sanjurjo\". Le altre due unit\u00e0 ultima unit\u00e0, il \"Galilei\" e il \"Ferraris\" erano dislocati nel Mar Rosso allo scoppio del secondo conflitto mondiale. Il \"Galilei\", il 19 giugno 1940 dopo un duro combattimento venne costretto all'emersione e catturato, per poi essere rimorchiato in porto come trofeo dal cacciasommergibili \"Moonstone\". Il \"Ferraris\" dopo la caduta dell'Africa Orientale Italiana, il 3 marzo 1941 lasci\u00f2 Massaua per raggiungere Bordeaux dopo una navigazione di due mesi senza scalo, per essere poi affondato a Gibilterra il 25 ottobre 1941 mentre cercava di rientrare in Italia. I nomi \"Archimede\" e \"Torricelli\" sono stati poi assegnati a due unit\u00e0 della classe Brin.\nUnit\u00e0.\nArchimede.\nRimase in servizio per la Regia Marina per soli tre anni. Nel gennaio 1937 prese parte alla guerra di Spagna con una sola ed infruttuosa missione.\nFu poi ceduto all'Armada Espa\u00f1ola dapprima assumendo la denominazione di \"C. 3\" e poi il nome di \"General Mola\".\nOper\u00f2 nel resto del conflitto conseguendo vari successi, ossia gli affondamenti del motoveliero \"Granada\" (234 tsl) e dei piroscafi \"Rapido\", \"Capo Palos\" (6432 tsl) e \"Hannah\" (3697 tsl), oltre al danneggiamento della nave cisterna \"Campero\".\nTerminata la guerra civile rimase in servizio nella Marina spagnola sino al 1959, anno del suo disarmo; affond\u00f2 in una tempesta mentre veniva rimorchiato alla demolizione.\nEvangelista Torricelli.\nDal dicembre 1936 partecip\u00f2 alla guerra di Spagna, silurando l'incrociatore spagnolo \"Miguel de Cervantes\" (che riport\u00f2 gravi danni) ed effettuando azioni di bombardamento costiero.\nNell'aprile 1937 fu ceduto alla Marina spagnola nazionalista e ribattezzato dapprima \"C. 5\" ed in seguito \"General Sanjurjo\". Ottenne alcuni successi, quali gli affondamenti della motonave \"Ciudad de Barcelona\" (3946 tsl) e del piroscafo \"Endymion\", nonch\u00e9 il danneggiamento di un altro mercantile, il \"Ciudad de Reus\".\nNel 1943 fu accidentalmente danneggiato dal sommergibile HMS \"Torbay\" mentre recuperava i sopravvissuti di un aereo tedesco.\nFu radiato nel 1959 e demolito.\nGalileo Ferraris.\nPrese parte alla guerra di Spagna, durante la quale affond\u00f2 i piroscafi \"Navarra\" (1688 tsl) e \"Armuru\" (2762 tsl) e la motonave \"Ciudad de C\u00e1diz\" (4602 tsl).\nAll'inizio della seconda guerra mondiale era a Massaua; dal 10 giugno 1940 al 26 gennaio 1941 svolse otto missioni in Mar Rosso, senza mai ottenere risultati.\nIl 3 marzo 1941 lasci\u00f2 Massaua prima della caduta della base ed il 9 maggio giunse a Bordeaux, sede della base italiana di Betasom.\nDopo un periodo di manutenzione ripart\u00ec per la sua prima missione atlantica, ma nel corso di questa, il 25 ottobre 1941, fu danneggiato da aerei e poi, attaccato dal cacciatorpediniere HMS \"Lamerton\", si autoaffond\u00f2. Morirono 6 uomini.\nGalileo Galilei.\nPrese clandestinamente parte, fra il 1937 ed il 1938, alla guerra di Spagna, servendo anche per alcuni mesi nella Legione spagnola con il nome \"General Mola II\", senza per\u00f2 ottenere risultati.\nAll'entrata dell'Italia nel secondo conflitto mondiale era dislocato a Massaua, nell'Africa Orientale Italiana. Uscito in mare per la prima missione, il 16 giugno 1940 affond\u00f2 al largo di Aden la nave cisterna \"James Stove\" (8215 tsl). Scoperto e pi\u00f9 volte attaccato, fu infine catturato dopo un duro scontro con la cannoniera \"Moonstone\", nel quale perirono 16 membri dell'equipaggio (la supposta cattura di documenti avvenuta a bordo del sommergibile poter aver causato la perdita di altri due sommergibili italiani, il \"Galvani\" ed il \"Torricelli\").\nIncorporato nella Royal Navy prima come \"X. 2\" e poi come \"P. 711\", fu impiegato per l'addestramento e demolito nel 1946."}
{"id": "617126", "revid": "1305772", "url": "https://it.wikipedia.org/wiki?curid=617126", "title": "Classe 600 serie Sirena", "text": "Le classi di sommergibili da \"600 tonnellate\", che costituirono la spina dorsale dei sommergibili italiani in Mediterraneo, iniziarono dalla classe 600 serie Sirena, a sua volta derivata dalla classe Argonauta. La classe era composta da dodici unit\u00e0. La classe 600 continu\u00f2 con la classe Perla, di dieci unit\u00e0, la classe Adua, di ben diciassette unit\u00e0, ed infine le tredici unit\u00e0 della classe Platino.\nLa Regia Marina decise infatti di ordinare la costruzione della serie Sirena mentre era ancora in lavorazione la serie Argonauta. Il progetto originario venne ritoccato solo marginalmente apportando solo poche modifiche secondarie, quale il disegno della prora che divenne del tipo detta \"a squalo\" caratteristica di tutti i sommergibili tipo Bernardis. Come spesso accadeva la costruzione dei dodici battelli venne distribuita tra vari cantieri. Al cantiere navale di Monfalcone vennero assegnate sei imbarcazioni: \"Sirena\", \"Naiade\", \"Nereide\", \"Anfitrite\", \"Galatea\" ed \"Ondina\". Al cantiere Tosi di Taranto due: \"Diamante\" e \"Smeraldo\". Al cantiere OTO del Muggiano due: \"Ametista\" e \"Zaffiro\". Infine due ai Cantieri navali del Quarnaro di Fiume: \"Rubino\" e \"Topazio\". Questi ultimi due furono gli unici sommergibili realizzati dal cantiere Quarnaro, assieme al \"Delfinul\" ordinato dalla Marina Rumena.\nUnit\u00e0.\nAmetista.\nImpostato il 16 settembre 1931 nei cantieri Odero-Terni-Orlando di La Spezia e varato il 24 aprile 1933, entr\u00f2 in servizio il 1\u00ba aprile 1934. Nei primi mesi del 1940 fu impiegato per sperimentare il rilascio di SLC da un sommergibile: sulla coperta furono sistemati dei supporti su cui furono posti tre dei mezzi, poi assicurati con cavi. L\u2019\"Ametista\" s'immerse poi nella rada di La Spezia e rilasci\u00f2 i tre SLC che raggiunsero e minarono il vecchio esploratore \"Quarto\"; i tempi e la complessit\u00e0 dell'operazione fecero comunque capire che quella adottata non era la soluzione pi\u00f9 agevole per il trasporto di SLC (sui sommergibili \"Gondar\" e \"Scir\u00e9\", infatti, furono adottati dei contenitori cilindrici). Durante la seconda guerra mondiale oper\u00f2 in Mar Egeo ed effettu\u00f2 27 missioni percorrendo 18.000 miglia, senza risultati. Il 9 settembre 1943, in seguito all'armistizio, part\u00ec da Fiume raggiungendo Ancona due giorni dopo; ne ripart\u00ec alle tre del pomeriggio del 12 settembre trainando il sommergibile tascabile \"CB. 11\", ma al largo di Numana decise di autoaffondarsi.\nAnfitrite.\nImpostato l'11 luglio 1931 nei CRDA di Monfalcone, fu varato il 3 agosto 1933 ed entr\u00f2 in servizio il 18 febbraio 1934. Partecip\u00f2 clandestinamente alla guerra di Spagna operando infruttuosamente nel canale di Sicilia. Il 28 od il 30 giugno 1940 fu attaccato con bombe da un idrovolante Short Sunderland, ricevendo danni per lo scoppio delle bombe vicino allo scafo e dovendo quindi rientrare. Il 6 marzo 1941 fu individuato da cacciatorpediniere inglesi e sottoposto a caccia con cariche di profondit\u00e0, dovendo emergere per i danni; il caccia \"Greyhound\" lo centr\u00f2 con un proiettile in torretta, uccidendo sette uomini. L'equipaggio autoaffond\u00f2 l'unit\u00e0 e fu poi recuperato (e catturato) dagli inglesi. L\u2019\"Anfitrite\" aveva svolto 7 missioni (5 offensive e 2 addestrative o di trasferimento).\nDiamante.\nImpostato l'11 maggio 1931 nel cantiere Franco Tosi di Taranto, fu varato il 21 maggio 1933 ed entr\u00f2 in servizio il 18 novembre dello stesso anno. Nel 1934 effettu\u00f2 un viaggio nel Mediterraneo orientale. Nel 1937 partecip\u00f2 clandestinamente alla guerra di Spagna. Il 20 giugno 1940, di ritorno dalla sua prima missione di guerra, fu centrato da due siluri del sommergibile HMS \"Parthian\" e s'inabiss\u00f2 in pochi istanti una trentina di miglia a nord di Tobruk, portando con s\u00e9 il comandante t.v. Angelo Parla e gli altri 42 uomini dell'equipaggio.\nGalatea.\nImpostato il 18 luglio 1931 nei CRDA di Monfalcone, fu varato il 5 ottobre 1933 ed entr\u00f2 in servizio il 25 giugno 1934. Partecip\u00f2 clandestinamente alla guerra di Spagna fra il 22 agosto ed il 5 settembre 1937, cercando infruttuosamente di silurare dei mercantili. Il 16 marzo 1942 cannoneggi\u00f2 un grosso motoveliero che trasportava benzina e, dopo averlo abbordato, lo affond\u00f2 con una carica esplosiva; subito dopo lanci\u00f2 un siluro contro una nave leggera nemica, mancandola. Il 21 novembre 1942 lanci\u00f2 quattro siluri contro un piroscafo al largo delle coste algerine, mancandolo. In seguito all'armistizio del settembre 1943 si consegn\u00f2 agli Alleati a Bona e fu impiegato in missioni addestrative sino al novembre 1944. Posto poi in disarmo, fu radiato il 1\u00ba febbraio 1948 e avviato alla demolizione. Aveva svolto 21 missioni offensive o esplorative e 18 di trasferimento, navigando per 23.041 miglia in superficie e 4399 in immersione.\nNaiade.\nImpostato nei CRDA di Monfalcone il 9 maggio 1931 e varato il 27 marzo 1933, entr\u00f2 in servizio il 14 novembre dello stesso anno. Nell'estate 1937 partecip\u00f2 clandestinamente alla guerra di Spagna, operando in Egeo. Il 12 giugno 1940 attacc\u00f2 col cannone un gruppo di pontoni scortati da una cannoniera, infruttuosamente a causa della scarsa qualit\u00e0 delle munizioni. Qualche ora pi\u00f9 tardi riusc\u00ec invece ad affondare con due siluri una nave cisterna norvegese da 8029 tonnellate di stazza lorda, l\u2019\"Orkanger\". Il 14 dicembre 1940 avvist\u00f2 i cacciatorpediniere inglesi \"Hereward\" e \"Hyperion\" e si avvicin\u00f2 per attaccarli, ma fu rilevato prima di poter lanciare i siluri e costretto ad emergere e autoaffondarsi per i danni riportati nella caccia con bombe di profondit\u00e0. Fra l'equipaggio vi fu una vittima, il marinaio Gaetano Francoforte.\nNereide.\nImpostato il 30 maggio 1931 nei CRDA di Monfalcone, fu varato il 25 maggio 1933 ed entr\u00f2 in servizio il 18 febbraio 1934. Nel 1937 prese clandestinamente parte alla guerra di Spagna. Il 12 giugno 1940 danneggi\u00f2 con un siluro una grande nave cisterna. In settembre avvist\u00f2 tre cacciatorpediniere a ovest di Zante e Cefalonia, senza poterli attaccare. Il 16 luglio 1941 lanci\u00f2 due siluri contro una nave nemica e ne avvert\u00ec le esplosioni, ma l'unit\u00e0 non fu affondata. Il 12 luglio 1943 lanci\u00f2 una sventagliata di siluri contro tre cacciatorpediniere al largo di Taormina, con esito negativo; l'indomani fu rilevato dai cacciatorpediniere \"Ilex\" e \"Echo\" che dopo averlo bombardato con cariche di profondit\u00e0 e costretto all'emersione lo finirono a cannonate; il \"Nereide\" affond\u00f2 assieme a 21 dei suoi uomini, una quarantina di miglia a est di Augusta.\nOndina.\nImpostato il 25 luglio 1931 nei CRDA di Monfalcone e varato il 2 dicembre 1933, entr\u00f2 in servizio il 19 settembre 1934. Il 1\u00ba luglio 1940 cerc\u00f2 di cannoneggiare due piroscafi ma non vi riusc\u00ec a causa del mare mosso. La sera del 20 giugno 1941 avvist\u00f2 invece il piroscafo turco \"Refah\" (3805 tsl) che non presentava i contrassegni di neutralit\u00e0; il comandante t.v. Corrado Dal Pozzo pens\u00f2 dunque che stesse navigando per conto degli Alleati e ordin\u00f2 di lanciare tre siluri; colpito, il mercantile affond\u00f2. L'11 luglio 1942 l\u2019\"Ondina\" cerc\u00f2 di attaccare i cacciasommergibili \"Maid\" e \"Walrus\" ma fu danneggiato dalle loro bombe di profondit\u00e0 e costretto a venire in superficie; colpito dalle loro artiglierie (intanto erano accorse sul posto altre due unit\u00e0) e da aerei, il sommergibile si autoaffond\u00f2 poco dopo e l'equipaggio fu catturato, meno sei uomini caduti nell'azione.\nRubino.\nImpostato il 26 settembre 1931 nei Cantieri del Quarnaro di Fiume, fu varato il 29 marzo 1933 ed entr\u00f2 in servizio il 21 marzo 1934. Partecip\u00f2 clandestinamente alla guerra di Spagna, con una missione senza risultati. Verso le due del pomeriggio del 29 giugno 1940, mentre rientrava a Taranto dopo aver interrotto la missione per problemi meccanici, fu attaccato da un ricognitore Short Sunderland: colpito da due bombe, il \"Rubino\" s'inabiss\u00f2 a circa 150 miglia da Capo Santa Maria di Leuca, assieme a 40 membri del suo equipaggio (il comandante t.v. Luigi Trebbi, un altro ufficiale e 38 fra sottufficiali e marinai); si salvarono solo quattro uomini, fra cui il comandante in seconda s.t.v. Bracco, recuperati proprio dall'aereo affondatore. Il \"Rubino\" era alla sua prima missione di guerra.\nSirena.\nImpostato nei CRDA di Monfalcone il 1\u00ba maggio 1931 e varato il 26 gennaio 1933, entr\u00f2 in servizio il 2 ottobre dello stesso anno. Nel 1937 partecip\u00f2 clandestinamente, e infruttuosamente, alla guerra di Spagna. Fra il 20 ed il 21 giugno 1940 attacc\u00f2 un cacciatorpediniere al largo di Sollum lanciandogli un siluro; mancata, la nave nemica reag\u00ec con cariche di profondit\u00e0 procurando al sommergibile vari danni che lo obbligarono al rientro; il 29 giugno, mentre navigava verso Taranto, fu attaccato anche da un velivolo Short Sunderland che riusc\u00ec per\u00f2 a distruggere con le mitragliatrici di bordo. Il 4 aprile 1941 lanci\u00f2 due siluri danneggiando un cacciatorpediniere. Il 10 aprile 1943 si trovava a La Maddalena quando un pesante bombardamento aereo americano devast\u00f2 la base (affondando gli incrociatori pesanti \"Trieste\" e \"Gorizia\"): non fu colpito ma ebbe 3 morti e 10 feriti gravi fra l'equipaggio sceso a terra. Il 9 settembre 1943 si trovava in cantiere a La Spezia e, non potendo partire, si autoaffond\u00f2 nel porto della citt\u00e0.\nSmeraldo.\nImpostato nei cantieri Tosi di Taranto il 25 maggio 1931, fu varato il 23 luglio 1933 ed entr\u00f2 in servizio il 29 novembre del medesimo anno. Effettu\u00f2, clandestinamente, un'infruttuosa missione durante la guerra di Spagna. Nelle prime ore dell'11 giugno 1940 fu il primo sommergibile italiano a lanciare un siluro durante la seconda guerra mondiale: l'arma colp\u00ec il bersaglio \u2013 un mercantile sotto scorta\u00a0\u2013 ma non esplose a causa delle avverse condizioni meteomarine. Nella notte fra il 7 e l'8 luglio sub\u00ec una pesante caccia con il lancio di ben duecento bombe di profondit\u00e0; danneggiato seriamente, rientr\u00f2 a Tobruk e si trasfer\u00ec poi ad Augusta: le riparazioni terminarono solo il 2 dicembre 1940. Il 18 gennaio 1941 dovette interrompere la sua terza missione per un guasto di una certa gravit\u00e0. Il 16 marzo cerc\u00f2 di attaccare un convoglio di sette mercantili protetti da un incrociatore e da cacciatorpediniere, senza riuscirci per la posizione non adatta all'attacco; due giorni dopo cerc\u00f2 di silurare un'unit\u00e0 sottile che reag\u00ec per\u00f2 cercando di speronarlo ed obbligandolo all'immersione. Il 15 settembre 1941 part\u00ec per la sua zona d'agguato al largo della Tunisia e non se ne seppe pi\u00f9 nulla. Non avendo gli inglesi mai dato notizia di azioni antisommergibile svoltesi in quella zona e in quel periodo, l'ipotesi pi\u00f9 probabile \u00e8 che il sommergibile sia saltato su una mina fra il 16 ed il 26 settembre (data prevista per il suo rientro). Scomparvero con il sommergibile il comandante t.v. Bartolomeo La Penna, 4 altri ufficiali e 40 fra sottufficiali e marinai. Sino ad allora lo \"Smeraldo\" aveva effettuato 8 missioni offensive e 7 di trasferimento, navigando per 10.345 miglia.\nTopazio.\nImpostato il 26 settembre 1931 nei Cantieri del Quarnaro di Fiume, fu varato il 15 maggio 1933 ed entr\u00f2 in servizio il 28 aprile 1934. Partecip\u00f2 clandestinamente alla guerra di Spagna durante la quale, il 12 febbraio 1937, bombard\u00f2 il porto di Valencia (durante il bombardamento il cannone and\u00f2 accidentalmente distrutto). Il 12 luglio 1940 soccorse i sei sopravvissuti dei 36 naufraghi che si erano imbarcati su uno zatterino del cacciatorpediniere \"Espero\", colato a picco da due settimane. L'11 novembre 1940 lanci\u00f2 due siluri contro un convoglio britannico per Malta e ne avvert\u00ec gli scoppi, subendo poi circa due ore di bombardamento con cariche di profondit\u00e0; non risultano comunque danneggiamenti (ma le fonti inglesi non riportano nemmeno l'attacco). Il 10 settembre 1941, al comando del c.c. Emilio Berengan, mitragli\u00f2 e cannoneggi\u00f2 il piroscafo britannico \"Murefte\" (691 tsl) e lo fin\u00ec con tre siluri. Il 14 dicembre 1942 il \"Topazio\" avvist\u00f2 la Forza K britannica (tre incrociatori e due cacciatorpediniere) e lanci\u00f2 tre siluri che per\u00f2 andarono a vuoto. Il 10 aprile 1943 era a La Maddalena quando un violento bombardamento aereo statunitense colp\u00ec la base (affondando gli incrociatori \"Trieste\" e \"Gorizia\"): il \"Topazio\" rimase indenne ma registr\u00f2 un morto ed un disperso fra l'equipaggio sceso a terra. All'armistizio il \"Topazio\" si trovava nel Sud Tirreno e diresse per Bona eseguendo gli ordini, scomparendo per\u00f2 dopo la sera del 10 settembre 1943. Dalle fonti inglesi si venne poi a sapere che il 12 settembre un velivolo aveva affondato con bombe un sommergibile, privo di contrassegni che ne rivelassero l'identit\u00e0 e non in rotta per Bona, nel punto 38\u00b039' N e 9\u00b022' E; alcuni membri dell'equipaggio, nonostante la rapidit\u00e0 dell'affondamento, avevano potuto abbandonare l'unit\u00e0 ma non erano stati soccorsi. Non si ebbero quindi superstiti del \"Topazio\": scomparvero in mare il comandante t.v. Pier Vittorio Casarini, 5 altri ufficiali e 43 fra sottufficiali e marinai. Il \"Topazio\" aveva svolto 41 missioni di guerra, navigando per poco meno di 26.000 miglia.\nZaffiro.\nImpostato nei cantieri Odero Terni Orlando di La Spezia il 16 settembre 1931, fu varato il 28 giugno 1933 ed entr\u00f2 in servizio il 4 giugno 1934. Dal 24 al 26 dicembre 1941 si present\u00f2 tutte le notti al largo di Rosetta, per recuperare gli operatori degli SLC autori dell'impresa di Alessandria; operazione inutile perch\u00e9 erano gi\u00e0 stati tutti catturati. L'8 giugno 1942 part\u00ec da Cagliari diretto alle Baleari; non fece mai pi\u00f9 ritorno. Sembra sia stato affondato da un indrovolante PBY Catalina il 9 giugno, circa 35 miglia a sudovest di Ibiza. Non vi furono sopravvissuti fra gli uomini dell'equipaggio, indicati variabilmente in 39 (il comandante t.v. Carlo Mottura, 4 altri ufficiali e 34 fra sottufficiali e marinai), 49, 46 o 47. Lo \"Zaffiro\" aveva svolto 22 missioni di guerra percorrendo circa 15.000 miglia. Nel 2005 subacquei spagnoli hanno individuato il relitto di un sommergibile che potrebbe essere lo \"Zaffiro\".\nL'apparecchio \u00abML\u00bb.\nStudi condotti dal maggiore del Genio Navale Pericle Ferretti portarono a produrre, negli anni trenta, l'apparato \u00abML\u00bb, precursore dello snorkel. Tali impianti, che avrebbero portato grandi migliorie in termini di sicurezza, autonomia, velocit\u00e0 subacquea e capacit\u00e0 d'attacco, furono prodotti nei CRDA di Monfalcone nel 1934-1935 e si inizi\u00f2 poi a montarli sui \u00abSirena\u00bb; quando, per\u00f2, nel 1937 l'ammiraglio Antonio Legnani divenne comandante dei sommergibili della Regia Marina, fece rimuovere e demolire gli \u00abML\u00bb perch\u00e9 giudicati superflui."}
{"id": "617127", "revid": "287204", "url": "https://it.wikipedia.org/wiki?curid=617127", "title": "Cesario Verde", "text": ""}
{"id": "617129", "revid": "834", "url": "https://it.wikipedia.org/wiki?curid=617129", "title": "Jos\u00e9 Joaquim Ces\u00e1rio Verde", "text": ""}
{"id": "617130", "revid": "339392", "url": "https://it.wikipedia.org/wiki?curid=617130", "title": "Dermocybe orellanoides", "text": ""}
{"id": "617132", "revid": "1714743", "url": "https://it.wikipedia.org/wiki?curid=617132", "title": "Clarice de' Medici", "text": "Biografia.\nNata il 14 settembre 1489, secondo una tradizione ormai abbastanza frequente nella famiglia Medici, alla bambina venne dato il nome della nonna, in questo caso quello di Clarice Orsini.\nClarice aveva parentele prestigiose: nipote di Lorenzo il Magnifico, suo zio era papa Leone X, mentre un altro zio di secondo grado sarebbe presto diventato papa Clemente VII.\nSpos\u00f2 Filippo Strozzi nel 1508 e si trasfer\u00ec a Roma, dove ormai dominavano i papi medicei. Dopo la morte prematura del fratello avvenuta nel 1519, accud\u00ec ed educ\u00f2 con il marito la piccola bambina che ne era rimasta orfana, Caterina de' Medici, futura regina di Francia.\nDiscendenza.\nDall'unione di Clarice e Filippo nacquero 10 figli:"}
{"id": "617133", "revid": "339392", "url": "https://it.wikipedia.org/wiki?curid=617133", "title": "Ordine di Malta", "text": ""}
{"id": "617135", "revid": "793215", "url": "https://it.wikipedia.org/wiki?curid=617135", "title": "Sofia (disambigua)", "text": ""}
{"id": "617137", "revid": "1745361", "url": "https://it.wikipedia.org/wiki?curid=617137", "title": "Biscotto savoiardo", "text": "I savoiardi o Saviardi, che prendono il nome dalla regione storica della Savoia, sono biscotti dolci e leggeri dalla consistenza molto friabile e spugnosa. La forma, un cilindro schiacciato con gli spigoli smussati, ricorda un grosso dito e per questa ragione in inglese vengono chiamati \"lady fingers\" (\"dita di dama\"), in turco vengono chiamati \"kedi dili\" (\"lingua di gatto\"), mentre in Francia vengono chiamati \"biscuits \u00e0 la cuill\u00e8re\" (\"a forma di cucchiaio\") se morbidi, o \"boudoirs\" se secchi.\nI savoiardi sono uno degli ingredienti principali di dolci al cucchiaio come il tiramis\u00f9 e la charlotte.\nStoria.\nSebbene l'origine dei biscotti savoiardi sia incerta, alcune fonti la fanno risalire a un dolce avente il medesimo impasto, il \"g\u00e2teau (\"o \"biscuit) de Savoie\", creato intorno alla met\u00e0 del XIV secolo dallo chef (\"ma\u00eetre queux\") di Amedeo VI di Savoia, in onore della visita dell'imperatore Carlo IV di Lussemburgo. In seguito, grazie al successo riscosso, i biscotti vennero denominati \"Savoiardi\" e adottati ufficialmente da Casa Savoia.\nI savoiardi in Italia.\nI savoiardi sono conosciuti in tutte le regioni italiane che hanno subito l'influenza dei Savoia. Per tale motivo sono diffusissimi e tipici in Sardegna, dove venivano prodotti in passato nelle famiglie, con il nome anche di \"pistoccus de caff\u00e8\", e dove tuttora fanno parte della tradizione dolciaria artigianale. Sono diffusi anche in Sicilia, che ebbe un re sabaudo nel Settecento, dove la ricetta \u00e8 stata reinterpretata dalla tradizione pasticcera isolana, in particolare a Caltanissetta dove vengono chiamati raffiolini e sono venduti insieme alla carta da forno."}
{"id": "617141", "revid": "436907", "url": "https://it.wikipedia.org/wiki?curid=617141", "title": "Cliff 'Em All", "text": "Cliff 'Em All \u00e8 il primo album video del gruppo musicale statunitense Metallica, pubblicato il 28 novembre 1987 dalla Elektra Records.\nEsso \u00e8 stato prodotto in memoria del bassista Cliff Burton, morto in un incidente stradale durante un tour della band in Svezia il 27 settembre 1986.\nDescrizione.\nCoprodotto da Curt Marvis e da Jeff Richter, il video \u00e8 una retrospettiva dei 3 anni e mezzo che Cliff Burton ha passato come membro dei Metallica e contiene foto scattate dai fan, alcuni filmati non professionali, alcune apparizioni televisive e alcuni assoli del bassista.\nCon questa pubblicazione il gruppo ha cercato di mostrare al mondo la personalit\u00e0 unica e lo stile di vita di Burton ma ha anche creato l'unico elemento visivo dei primi anni di carriera del gruppo all'epoca disponibile.\nIl video contiene anche un'apparizione dal vivo con Dave Mustaine in \"Whiplash\", risalente al mese precedente il suo allontanamento dal gruppo."}
{"id": "617142", "revid": "287204", "url": "https://it.wikipedia.org/wiki?curid=617142", "title": "Rappresaglia 1982", "text": "Rappresaglia 1982 \u00e8 un album dell'hardcore punk band italiana Rappresaglia che raccoglie i primi brani pubblicati dalla band su varie compilation."}
{"id": "617143", "revid": "125219949", "url": "https://it.wikipedia.org/wiki?curid=617143", "title": "Marco Macina", "text": "Carriera.\nClub.\nAl 2020 \u00e8 l'unico calciatore sammarinese, insieme a Massimo Bonini, ad aver militato in serie A.\nGiovane promessa del calcio internazionale, dopo aver mosso i primi passi con il Tre Penne, ha vestito le maglie di Bologna, , , Milan, e , ma dovette abbandonare l'attivit\u00e0 agonistica a 26 anni per complicazioni dovute alla rottura di un legamento del ginocchio destro. In carriera ha totalizzato complessivamente 13 presenze in Serie A, e 51 presenze e 6 reti in Serie B.\nNazionale.\nHa vestito la maglia della rappresentativa italiana Under-16 (prima del 1988, anno di affiliazione della Nazionale sammarinese alla FIFA e all'UEFA, i calciatori sammarinesi erano infatti assimilati agli italiani), vincendo il campionato europeo di categoria nel 1982."}
{"id": "617144", "revid": "1543377", "url": "https://it.wikipedia.org/wiki?curid=617144", "title": "Classe RO-100", "text": "La classe RO-100 era una classe di sommergibili costieri della Marina imperiale giapponese, composta da 18 esemplari entrati in servizio tra il 1943 e il 1944; la designazione ufficiale giapponese per queste unit\u00e0 era o .\nIntensamente impiegati nel corso della seconda guerra mondiale, le loro caratteristiche li rendevano pi\u00f9 idonei alle missioni difensive in acque costiere che per azioni contro convoglio o navi da guerra in alto mare e di conseguenza i battelli di questa classe fecero registrare scarsi successi: il \"RO-103\" affond\u00f2 in un'azione al largo della Nuova Caledonia il 23 giugno 1943 le navi da trasporto statunitensi \"Deimos\" e \"Aludra\", il \"RO-108\" affond\u00f2 il cacciatorpediniere il 3 ottobre 1943 davanti a Finschhafen e il \"RO-111\" silur\u00f2 il mercantile britannico RMS \"Peshawar\" il 23 dicembre 1943. Tutte e 18 le unit\u00e0 della classe andarono perdute in azioni di combattimento prima della fine del conflitto.\nCaratteristiche.\nLa progettazione della classe ebbe inizio nel 1940: il requisito della Marina giapponese prevedeva la realizzazione di un piccolo battello per la difesa a punto fisso delle acque costiere nipponiche, in modo da liberare i pi\u00f9 prestanti battelli oceanici per le azioni in alto mare con la flotta principale. I RO-100 erano una versione derivata dai precedenti battelli classe RO-35, l'ultima variante della numerosa serie Tipo Kaich\u016b di sommergibili di media stazza in costruzione fin dal 1917 in pi\u00f9 sottoclassi distinte: il dislocamento dei RO-100 era di 611 tonnellate in superficie e di 795 tonnellate in immersione, mentre lo scafo misurava 60,9 metri in lunghezza e 6 metri in larghezza per un pescaggio di 3,51 metri. I RO-100 avevano un doppio scafo che consentiva di raggiungere una profondit\u00e0 operativa massima di 75 metri.\nPer la navigazione in superficie i battelli impiegavano due motori diesel da 500 hp, ciascuno azionante un albero di trasmissione, mentre in immersione erano spinti da un motore elettrico da 380 hp; la velocit\u00e0 massima era di 14,2 nodi in superficie e 8 nodi in immersione. L'autonomia era di 3.500 miglia nautiche alla velocit\u00e0 di 12 nodi in superficie, mentre quella in immersione era di 60 miglia alla velocit\u00e0 di 3 nodi.\nL'armamento principale dei RO-100 era costituito da quattro tubi lanciasiluri da 533 mm fissi internamente a prua, con un totale di otto siluri imbarcati a bordo; per la difesa antiaerea in superficie i battelli erano dotati di due impianti singoli di cannoni da 25 mm Type 96 o di un singolo cannone da 76 mm."}
{"id": "617147", "revid": "466539", "url": "https://it.wikipedia.org/wiki?curid=617147", "title": "Barry J. Marshall", "text": "Noto per aver dimostrato che il batterio \"Helicobacter pylori\" \u00e8 la causa dell'ulcera gastrica (confutando decenni di dottrina medica che sosteneva che le ulcere fossero causate da stress, cibo piccante ed eccesso di acido), ha ottenuto per questo motivo il premio Nobel per la medicina 2005 insieme con Robin Warren.\nBiografia.\nMarshall complet\u00f2 i suoi studi medici all'Universit\u00e0 dell'Australia occidentale nel 1974. Incontr\u00f2 Robin Warren, un patologo che si interessava di disturbi gastrici, durante i corsi di medicina interna al Royal Perth Hospital nel 1981. I due studiarono insieme la presenza di batteri a spirale in caso di gastrite. L'anno successivo iniziarono la coltura dell\"Helicobacter pylori\" e svilupparono la loro ipotesi sulla causa batterica dell'ulcera peptica e del tumore dello stomaco.\nLa teoria sull\"Helicobacter pylori\" fu messa in ridicolo dall\"establishment\" scientifico, che non credeva che i batteri potessero vivere in un ambiente acido come quello dello stomaco. Per costringere la gente a dare retta alla sua teoria, Marshall bevve una piastra di Petri di batteri, ammalandosi quasi subito di gastrite. I sintomi sparirono dopo due settimane, ma Marshall continu\u00f2 a prendere antibiotici per uccidere i batteri rimasti su richiesta di sua moglie, visto che l'alitosi \u00e8 uno dei sintomi dell'infezione.\nLa malattia e la guarigione di Marshall, basata sulla coltura di organismi estratti da un paziente, rispettava in parte i postulati di Koch per quanto riguarda l\"Helicobacter pylori\" e la gastrite. L'esperimento fu pubblicato sull\"Australian Medical Journal\" nel 1984 ed \u00e8 tuttora uno degli articoli pi\u00f9 citati della rivista australiana.\nDopo aver lavorato all'ospedale di Fremantle, Marshall prosegu\u00ec le sue ricerche all'Universit\u00e0 della Virginia, negli Stati Uniti d'America, prima di tornare in Australia nel 1997. Nel 2005 l'Istituto Karolinska di Stoccolma assegn\u00f2 a Marshall e Warren il premio Nobel per la medicina con la seguente motivazione: \"Per avere scoperto il batterio \"Helicobacter pylori\" e il suo ruolo nella gastrite e nell'ulcera peptica\". Marshall prosegu\u00ec i suoi studi sull\"Helicobacter pylori\" e si occup\u00f2 del laboratorio di biologia molecolare all'Universit\u00e0 dell'Australia occidentale. Di recente, Marhsall \u00e8 stato criticato per aver preso parte a una trasmissione di teleshopping per presentare il libro \"World's Greatest Treasury of Health Secrets\", edito da Bottom Line Press, una casa editrice non specialistica.\nPremi.\nQuando Marshall aveva 21 anni fu campione di yo-yo del suo Stato."}
{"id": "617150", "revid": "125980868", "url": "https://it.wikipedia.org/wiki?curid=617150", "title": "Sofia", "text": "Sofia (pronuncia \"s\u00f2fia\", ; , \"Sofija\" ) \u00e8 la capitale e la pi\u00f9 grande citt\u00e0 della Bulgaria. \u00c8 il principale centro amministrativo, industriale, culturale e dei trasporti di tutto il Paese, di cui costituisce un distretto a s\u00e9 stante. Con una popolazione di abitanti, a cui se ne aggiungono altrettanti considerando l'area metropolitana, \u00e8 anche la citt\u00e0 pi\u00f9 estesa e densamente popolata della Bulgaria.\n\u00c8 situata nella parte occidentale del Paese, ai piedi del monte Vito\u0161a. La citt\u00e0 conta sedici istituti universitari, tra cui l'Universit\u00e0 di Sofia, fondata nel 1889. La citt\u00e0 \u00e8 sede di un metropolita ortodosso bulgaro e di una diocesi cattolica. Tra le principali attrazioni troviamo la Chiesa di Bojana (inserita tra i Patrimoni dell'Umanit\u00e0 dell'UNESCO nel 1979), la chiesa di San Giorgio, la chiesa di Santa Sofia e la cattedrale di Aleksand\u0103r Nevski.\nGeografia fisica.\nTerritorio.\nSofia si trova nelle immediate vicinanze, del versante nord del Monte Vito\u0161a, circondata dalle montagne intorno alla valle di Sofia (Monti Balcani, Antibalcani, Monte Ljulin, Lozenska Planina -Lozen-).\nCinque passi montani portano alla citt\u00e0, il Vladajski, il Dragomanski, il Petrohanski, il Botevgradski e Vitinya. Attraverso di loro nell'antichit\u00e0 passavano importanti vie di comunicazione che collegavano il mare Adriatico e l'Europa centrale con il mar Nero, il mar Egeo e il Medio Oriente. Grazie alla sua posizione centrale nella penisola balcanica, Sofia \u00e8 stata anche nel passato una citt\u00e0 grande e florida.\nAttraverso Sofia scorrono alcuni torrenti, i pi\u00f9 importanti dei quali sono il Vladajska, il Bojanska ed il Perlovska. Attraverso i quartieri orientali scorre il fiume Isk\u0103r, ma in questo suo tratto non ha ancora una grande portata. Sofia \u00e8 famosa dall'antichit\u00e0 per le sue numerose fonti termali (di cui 15 hanno una portata comune di 130 litri/s), mentre negli ultimi 60 anni sono stati costruiti anche laghi e bacini artificiali. Sofia ha una superficie di e si trova a circa 560 metri sopra il livello del mare.\nClima.\nSofia ha un clima continentale con notevoli escursioni termiche. Il mese pi\u00f9 caldo \u00e8 agosto, mentre il pi\u00f9 freddo \u00e8 gennaio. Al 1936 la temperatura media annuale era di e da allora si \u00e8 alzata di . La citt\u00e0 riceve circa di precipitazioni con un massimo d'estate e un minimo in autunno.\nStoria.\nFondata nel VII secolo a.C. Ha avuto molti nomi nel corso della sua storia e i resti della citt\u00e0 antica sono visibili ancora oggi. Sofia fu in origine un insediamento dei Traci chiamato \"Sardica\". Venne conquistata dai Romani nel 29 a.C. e divenne la capitale della Dacia. Venne distrutta dagli Unni nel 447. La citt\u00e0 fu ricostruita dall'imperatore bizantino Giustiniano I e ribattezzata \"Triadiza\". Nota come \"Sr\u011bdec\u2019\" (\"\") sotto i Bulgari, venne rinominata \"Sofia\" (che significa \"saggezza\" in greco) nel 1376. Sofia venne conquistata dall'Impero Ottomano nel 1382 e divenne la capitale della provincia turca di Rumelia. Nuovamente conquistata dai Russi nel 1878, divenne la capitale della Bulgaria indipendente nello stesso anno. Durante la seconda guerra mondiale i Russi occuparono nuovamente Sofia e la Bulgaria, deponendo il governo filo-tedesco.\nMonumenti e luoghi d'interesse.\nArchitetture religiose.\nLa cattedrale di Aleksand\u0103r Nevski \u00e8 alta 45 metri; col campanile, che contiene 12 campane, misura 50,52 metri. La cattedrale occupa un'area di e pu\u00f2 contenere al suo interno pi\u00f9 di persone. L'interno della cattedrale \u00e8 in stile italiano, decorato con alabastro e molti altri materiali pregiati. La costruzione della cattedrale di Aleksand\u0103r Nevski inizi\u00f2 nel 1882 (anche se i progetti finirono nel 1880), ma i lavori s'interruppero improvvisamente. Ricominci\u00f2 poi nel 1904 e fin\u00ec nel 1912. La dedica originale della cattedrale era in onore dei santi Cirillo e Metodio; tale nome le rimase tra il 1916 e il 1920; il nome che ha oggi le fu dato nel 1924. Una parte della cattedrale \u00e8 riservata a un museo di icone provenienti da tutta la Bulgaria, e fa parte della Galleria Nazionale. Quest'ultima \u00e8 la prima in Europa per grandezza che contenga icone bulgare. Al mercato delle pulci, nella piazza antistante la chiesa, si possono comprare icone dipinte a mano.\nSociet\u00e0.\nEtnie e minoranze straniere.\n90% bulgari\n8% macedoni\n1,2% Rom\n0,8 Altri\nIstituzioni pubbliche.\nA Sofia sono concentrati tutti gli organi del potere del Paese, legislativo (Assemblea Nazionale), esecutivo (Consiglio dei Ministri) e giudiziario (Corte Suprema di Cassazione e Corte Costituzionale). Vi hanno sede inoltre la Banca Nazionale Bulgara e una delegazione dell'Unione europea. La Presidenza della Repubblica, cos\u00ec come il Consiglio dei Ministri, \u00e8 situata in piazza Indipendenza, popolarmente conosciuto come \"Largo\" o il \"Triangolo del Potere\". Uno dei tre edifici che si affacciano sulla piazza, e che durante la Guerra Fredda ospitava il quartier generale del Partito Comunista Bulgaro, diventer\u00e0 la nuova sede del Parlamento. Il vecchio edificio dell'assemblea parlamentare sar\u00e0 adibito a museo o utilizzato solo in occasione di cerimonie. \nCi sono inoltre altre istituzioni nazionali (l'Istituto statistico nazionale, l'amministrazione centrale della viabilit\u00e0 e altre), varie istituzioni economiche (, \"B\u0103lgarska stopanska kamara\", la Camera dell'Economia Bulgara), e anche gli organi, il cui compito principale \u00e8 l'attuazione del processo di riforma del Paese (Agenzia per la privatizzazione, Agenzia per la privatizzazione di massa, Agenzia per gli investimenti stranieri, ecc.). A Sofia si trovano le sedi della maggior parte delle banche locali e internazionali del paese, le sedi di molte organizzazioni non governative, fondazioni e cos\u00ec via. Qui si trova il Santo Sinodo del Patriarcato Ortodosso Bulgaro, l'Organizzazione Principale dei musulmani bulgari, il rabbinato principale del culto ebraico, e altri culti ufficialmente registrati.\nSuddivisione amministrativa.\nSofia \u00e8 suddivisa in 24 quartieri dotati ciascuno di un proprio consiglio e di un sindaco locale, che godono dei poteri che l'amministrazione comunale intende delegargli. 16 dei 24 distretti dell'ob\u0161tina della capitale sono composti solo da aree urbanizzate:\n4. V\u0103zra\u017edane (\")\n5. Izgrev (\")\n6. Ilinden (\")\n8. Krasna Poljana (\")\n9. Krasno Selo (\")\n11. Losenec (\")\n12. Ljulin (\")\n13. Mladost (\")\n14. Nade\u017eda (\")\n17. Obori\u0161te (\")\n19. Podujane (\")\n20. Serdika (\")\n21. Slatina (\")\n22. Studentski (\")\n23. Sredec (\")\n24. Triadica (\")\nAltri 5 distretti includono anche frazioni separate dal tessuto urbano metropolitano:\n2. Vito\u0161a (\") (Vladaja, M\u0103r\u010daevo)\n3. Vr\u0103bnica (\") (Volujak, Mramor)\n7. Isk\u0103r (\") (Busmanci)\n10. Kremikovci (\") (Buhovo, \u017deljava, Jana, Gorni Borgov, Dolni Borgov)\n16. Ov\u010da kupel (\"\") (Malo Bu\u010dino)\nTutti i distretti hanno un proprio sindaco (), che viene eletto dal consiglio circoscrizionale e risolve i problemi che nascono dalle necessit\u00e0 quotidiane della popolazione sul modo di vivere del posto, l'assistenza amministrativa ai cittadini e i lavori pubblici.\nIl distretto di Sofia invece, che pure prende il nome e ha la propria sede nella capitale, non comprende la citt\u00e0 stessa, che gode di poteri provinciali oltre che comunali.\nIl comune della capitale viene amministrato da un sindaco e da un consiglio comunale, eletti ogni 4 anni. L'ex sindaco di Sofia, Stefan Sofijanski, ricopr\u00ec questa funzione dal 19 novembre 1995 e ebbe il terzo mandato alle elezioni locali del 2003. Alle elezioni parlamentari del 2005 venne eletto come deputato. Nelle seguenti elezioni del mese di ottobre e nel ballottaggio del 5 novembre 2005 venne eletto sindaco Bojko Borisov. Dal 23 novembre 2009 il sindaco di Sofia \u00e8 Jordanka Fand\u0103kova, la prima donna a ricoprire la carica di sindaco della capitale, eletta dopo aver sconfitto Georgi Kadiev rappresentante del Partito socialista.\nEconomia.\nNel territorio di Sofia ci sono circa 800 grandi imprese. A Sofia \u00e8 concentrato il 75% della metallurgia pesante, il 50% dell'industria grafica, il 15% di quella elettrotecnica ed elettronica, il 14% delle concerie e dell'industria calzaturiera del paese. Notevole \u00e8 anche la produzione chimica, tessile e alimentare. Le branche dell'edilizia, del commercio e del trasporto, che collegano il materiale e le infrastrutture, sono molto sviluppati. Il settore privato del territorio dell'ob\u0161tina della capitale \u00e8 concentrato soprattutto nelle sfere del commercio e dei servizi. A Sofia ci sono sia la Borsa della Bulgaria sia la Borsa di Sofia. Come conseguenza dell'economia centralizzata di pianificazione, circa il 50% del PIL si produce nella capitale. Qui sono concentrate le sedi centrali delle istituzioni finanziarie. Lo stipendio lavorativo medio a Sofia \u00e8 il pi\u00f9 alto per il Paese, circa 530 leva, ma secondo i dati statistici pu\u00f2 raggiungere facilmente in settori pi\u00f9 rilevanti una media di 680 leva.\nSport.\nCalcio.\nNella citt\u00e0 di Sofia hanno sede numerose societ\u00e0 sportive. Le due pi\u00f9 importanti squadre di calcio sono il CSKA Sofia e il Levski Sofia che danno vita al cosiddetto \"derby eterno\" di Bulgaria. Si tratta dei club pi\u00f9 titolati del paese: il Cska ha vinto 31 campionati nazionali e 20 coppe di Bulgaria, mentre il Levski ha vinto 26 campionati nazionali e 26 coppe di Bulgaria. Altre squadre presenti in citt\u00e0 sono lo Slavia, fondato nel 1913, ed il Lokomotiv Sofia. Il Levski gioca le sue partite allo stadio Georgi Asparuhov, mentre il Cska gioca presso lo stadio dell'Esercito Bulgaro.\nAltro sport molto popolare nella capitale bulgara \u00e8 la pallacanestro; la squadra cestistica di Sofia pi\u00f9 celebre \u00e8 l'Akademik, due volte finalista nella Coppa dei Campioni. \nA Sofia si trovano numerosi impianti sportivi, il principale stadio \u00e8 lo stadio nazionale Vasil Levski, il pi\u00f9 grande di tutta la Bulgaria, capace di ospitare spettatori. In questo impianto gioca le sue partite la nazionale di calcio della Bulgaria. Viene usato anche per giocare alcuni match di campionato di cartello come il derby Cska-Levski."}
{"id": "617152", "revid": "228587", "url": "https://it.wikipedia.org/wiki?curid=617152", "title": "Doppio T", "text": "La rete a doppio-T \u00e8 principalmente utilizzata nei filtri tagliabanda sotto i 10 MHz.\nLa frequenza centrale \u00e8 data dalla formula:\nformula_1.\nIl funzionamento \u00e8 dato dagli spostamenti di fase in grado di creare una resistenza negativa alla frequenza di risonanza.\nCircuito migliorato.\nIl fattore di merito Q della rete \u00e8 molto basso (pari a 0.25) e viene migliorato con una coppia di buffer, ed al variare della posizione del potenziometro in figura il fattore di merito aumenta distanziandosi dalla massa.\nL'impedenza d'ingresso del circuito \u00e8 molto reattiva e bassa, e pu\u00f2 essere bufferata da un circuito molto lineare e silenzioso, ed un'impedenza alta all'ingresso far\u00e0 peggiorare il Q e l'attenuazione.\nNel caso di circuiti con Q molto alto il secondo buffer pu\u00f2 essere eliminato a patto di avere R/2 molto maggiore della resistenza del partitore vista dal nodo C.\nUn circuito ben ottimizzato per la misura di distorsioni in banda audio mostra una scarsa attenuazione alla 2\u00aa armonica ed un Q sufficientemente basso da esser facilmente sintonizzato\nIl punto ideale di equilibrio avr\u00e0 un Q tra 7 e 10 ed ecco un buon filtro semplice ed efficiente se inscatolato nella latta (il ferro attenua bene le radiofrequenze ed i campi EM di rete) ed alimentato a batterie\nPer poter ottenere un Q molto alto (maggiore di 50) \u00e8 bene usare condensatori (preferibilmente di tipo KP o meglio KS) in parallelo per poter ridurre le resistenze serie parassite a livelli tollerabili e l'attenuazione massima pu\u00f2 raggiungere i 60\u00a0dB senza ottimizzazioni, ma se all'uscita del filtro si aggiunge una rete a capacit\u00e0 negativa di compensazione delle capacit\u00e0 parassite come quella utilizzata dall'HP 339A si possono superare i 100\u00a0dB post di Dick Moore dell'11 Ago 2013\nOscillatori a doppio T.\nIl filtro pu\u00f2 esser fatto oscillare aggiungendo una componente di reazione positiva comportandosi molto bene e spesso meglio degli oscillatori a ponte di Wien\nT pontato.\nTogliendo uno dei due elementi verso massa si ha un filtro dalle prestazioni inferiori a quelle del vero doppio T ma molto pi\u00f9 facilmente controllabile.\nPensiamo di togliere la C2 verso massa:\nOtterremo un sistema con due potenziometri i cui elementi resistivi sono di valore uno doppio dell'altro da cui variare la frequenza fine di sintonia e due condensatori da commutare per la gamma di frequenza.\nIl quotatissimo oscillatore sinusoidale Krohn-Hite 4400 usa questa topologia.\nPensiamo di togliere la R2 verso massa:\nCi troveremo 2 condensatori in serie ed con una coppia di resistenze fluttuanti di pari valore al cui centro c'\u00e8 un condensatore verso massa\nQuesta configurazione \u00e8 compatibile con un potenziometro stereo\nQuesta topologia \u00e8 posta nell'oscillatore HP239 e nella sezione oscillatrice del distorsiometro HP339A"}
{"id": "617153", "revid": "112613378", "url": "https://it.wikipedia.org/wiki?curid=617153", "title": "Degenerazione (album)", "text": "Degenerazione \u00e8 un album della band hardcore punk italiana Rappresaglia."}
{"id": "617156", "revid": "446353", "url": "https://it.wikipedia.org/wiki?curid=617156", "title": "Classe I-15", "text": "La classe I-15 (Tipo B1 secondo la classificazione giapponese) era costituita da sommergibili portaerei oceanici di sviluppo e costruzione giapponese, utilizzati durante la seconda guerra mondiale. Entrati in servizio a partire dal 1940, ne furono realizzati 20 unit\u00e0, di cui solo una sopravvissuta al conflitto. Si tratta della pi\u00f9 numerosa classe di sommergibili costruita dall'Impero del Sol Levante.\nTecnica.\nI classe I-15 erano sommergibili piuttosto veloci, e dotati di buona autonomia. Questi battelli erano in grado di trasportare un idrovolante da ricognizione Yokosuka E14Y, che poteva decollare grazie ad una catapulta posta davanti alla torre. L'aereo veniva tenuto, smontato, in un hangar (il montaggio richiedeva 10 minuti).\nOccorre precisare che diversi esemplari furono oggetto di modifiche pi\u00f9 o meno estese. Ad esempio, l\"'I-17\" aveva la catapulta sistemata a poppa. Inoltre alcuni battelli vennero modificati rimuovendo l'hangar per l'aereo e montando al suo posto un ulteriore cannone da 140\u00a0mm, oppure furono predisposti per il trasporto di siluri umani Kaiten (da quattro a sei)\nUtilizzo.\nI classe I-15 vennero utilizzati intensamente dalla marina giapponese durante la seconda guerra mondiale, raccogliendo diversi successi. Tra questi, particolarmente rilevanti furono l'affondamento della portaerei \"Wasp\" e dell'incrociatore \"Juneau\", oltre al danneggiamento della portaerei \"Saratoga\" e della nave da battaglia \"North Carolina\". Inoltre, fu un aereo decollato da un esemplare della classe (\"I-25\") a condurre il primo bombardamento sugli Stati Uniti continentali.\nSu 20 battelli, 19 furono affondati nel corso delle ostilit\u00e0. L'unico superstite, l\"'I-36\", fu affondato a cannonate il 1\u00ba aprile 1946 dalla nave americana per appoggio sommergibili \"Nereus\"."}
{"id": "617158", "revid": "2100199", "url": "https://it.wikipedia.org/wiki?curid=617158", "title": "Fatemeh Motamed Aria", "text": "Biografia.\nA soli quattordici anni inizia a recitare in teatro e vi resta fino al 1979 quando \u2013 con la rivoluzione islamica - il nuovo regime proibisce la messa in scena di rappresentazioni teatrali.\nSi diploma alla Facolt\u00e0 delle arti di Teheran proprio nel 1979 e - grazie al cinema - raggiunger\u00e0 notoriet\u00e0 in patria e fuori.\nSimin \u2013 cos\u00ec la chiamano gli amici - \u00e8 un'attrice della \"vecchia generazione\", quella nata prima della rivoluzione. \u00c8 soprattutto un'innovatrice: esige la registrazione del suono in Presa diretta - senza doppiaggio nei suoi film\u00a0\u2013 perch\u00e9 \"un attore non deve necessariamente essere bella, deve saper recitare\".\nDebutta nel cinema in \"Hassan Dadshok'r Bookworm\" (1976) e vince numerosi premi. \u00c8 una delle protagoniste della rinascita del cinema iraniano degli anni novanta con film che mostrano l'incrinarsi del rapporto tra la condizione femminile e le leggi morali islamiche, con storie d'amore e questioni sociali.\nHa interpretato pi\u00f9 di 40 film con i massimi registi iraniani come Rakhshan Bani Etemad, decana del cinema iraniano (\"Rusari Abi\"), con Mohsen Makhmalbaf (\"C'era una volta il cinema (Nassereddin Shah, Actor-e Cinema)\" e \"Honarpisheh\") e con il maestro Abbas Kiarostami in \"Safar\" di Alireza Raisian, dove Kiarostami \u00e8 accreditato come sceneggiatore."}
{"id": "617161", "revid": "124869154", "url": "https://it.wikipedia.org/wiki?curid=617161", "title": "Abbazia di Chiaravalle della Colomba", "text": "Labbazia di Chiaravalle della Colomba \u00e8 un'abbazia cistercense fondata l'11 aprile 1136, ed \u00e8 situata nell'omonimo paese nei pressi di Alseno (Piacenza).\nStoria.\nL'abbazia \u00e8 stata fondata da san Bernardo di Chiaravalle stesso attorno al 1136.L' abbazia sorge nel comune di Alseno Il complesso nacque quando Bernardo accolse le suppliche del vescovo Arduino di Piacenza e del suo popolo: era tipico dei monasteri cistercensi, infatti, insediarsi in zone disagiate, lavorando attivamente per coltivarle e bonificarle e incanalando lo sforzo di ascesi spirituale attraverso il duro lavoro. Celebre \u00e8, in tal senso, la formula Ora et labora.\nIl primo documento che ne riporta l'esistenza ufficiale \u00e8, nel 1136, una \"institutionis paginam\" del vescovo Arduino stesso. Con essa il prelato concede al monastero i primi beni terrieri, cui altri seguiranno dai marchesi Pallavicino e Cavalcab\u00f2. Tuttavia l'inizio dei lavori del corpo della basilica \u00e8 successivo al 1145 e si protrae per i duecento anni successivi. Il primo privilegio papale giunge il 7 febbraio 1137 a opera del papa Innocenzo II. Il monastero verr\u00e0 poi accolto sotto la protezione della Sede Apostolica a opera del papa Lucio II, con il Laterano del 12 luglio 1144.\nGi\u00e0 in questo antico documento si fa riferimento all'appellativo \"della colomba\". Infatti, secondo la leggenda, mentre i monaci costruivano la chiesa in una zona diversa, una colomba si mise a volteggiare davanti a loro, raccogliendo delle pagliuzze e portandole in un luogo a circa trecento metri pi\u00f9 a nord, delineando un perimetro di chiesa e facendo intuire ai cistercensi il luogo corretto in cui costruire. Si trattava della zona di San Michele Arcangelo, che \u00e8 ricordato con una cappella a lato dell'abside. Tuttavia \u00e8 assai pi\u00f9 probabile che l'intitolazione a Santa Maria della Colomba faccia riferimento alla discesa dello Spirito Santo nel grembo di Maria durante l'Annunciazione.\nIl monastero, tuttavia, fu spesso preda di razzie, come quella del 1214, ad opera dei vari eserciti che si contendevano il controllo del territorio. Diversi monaci furono uccisi nel saccheggio e conseguente incendio del 1248 a opera di Federico II di Svevia. Un altro grave problema si verific\u00f2 quando invalse l'uso della commenda. Secondo tale uso una data abbazia o monastero si vedeva assegnare come priore un personaggio illustre. Questi viveva, solitamente, ben lontano dal monastero stesso, raramente se ne occupava e pi\u00f9 solitamente si limitava ad incassarne le cospicue rendite economiche. L'abbazia di Chiaravalle della Colomba, sede famosa di attivit\u00e0 religiose, scientifiche, letterarie e agronomiche, si vide data in commenda nel 1444. Tuttavia non tutti gli abati commendatari trascurarono l'abbazia, per questo il complesso degli edifici si ampli\u00f2 notevolmente anche nel XVII e XVIII secolo.\nNel 1769, in seguito a un decreto di soppressione da parte del Duca di Parma, i monaci lasciarono l'abbazia e furono accolti in quella di San Martino de' Bocci. Nel 1777, dopo avere pagato un riscatto, i monaci poterono ritornare nella loro abbazia, ma due decreti napoleonici, nel 1805 e nel 1810, confiscarono i beni e soppressero l'istituzione monastica. I religiosi vennero allontanati, rimasero a Chiaravalle due monaci, uno come parroco e uno come insegnante e un converso con funzioni di sagrestano. L'archivio, la biblioteca e gli arredi vennero dispersi; i mille ettari di terreno e i fabbricati divennero propriet\u00e0 degli Ospedali Civili di Piacenza.\nSino al 1937 la cura della parrocchia e dei locali dell'abbazia fu affidata ad un abate-parroco del clero secolare, mentre il monumento fu esposto a ogni genere di abusi. Monsignor Guglielmo Bertuzzi, dagli inizi del XX secolo abate parroco di Chiaravalle, inizi\u00f2 a recuperare la storia e i locali dell'abbazia, e convinse la Sovrintendenza a realizzare delle campagne di restauro che permisero di fare emergere capolavori come la Crocefissione della Sagrestia e di consolidare gli altri locali. Riusc\u00ec anche a far tornare i monaci cistercensi attraverso un accordo, nel 1937, tra il vescovo di Piacenza e la Congregazione cistercense di Casamari.\nNel 1976 il complesso architettonico \u00e8 diventato propriet\u00e0 demaniale e le Soprintendenze statali hanno continuato quel lungo itinerario di restauri che hanno portato l'abbazia ad essere splendente come un tempo. Chiaravalle ha ripreso ad essere sede di convegni di studio e vede un continuo afflusso di visitatori. I monaci quindi assunsero la cura della parrocchia e del complesso stesso, che ha avuto diversi restauri negli anni e di altri ancora necessita. Oggi \u00e8 sede di ritiri spirituali, convegni di studio e meta di visitatori che cercano i prodotti tipici dei monaci: liquori, tisane, medicinali fitoterapici, profumi, mieli pregiati.\nLa ricorrenza liturgica oggi pi\u00f9 nota \u00e8 quella del Corpus Domini, legata all'Infiorata, ovvero un lungo tappeto fiorito che si estende dall'entrata dell'abbazia fino al presbiterio, e che presenta diversi quadri raffiguranti motivi sacri, spesso eucaristici, che seguono ogni anno un tema diverso. L'Infiorata viene inaugurata la domenica del Corpus Domini, nel periodo maggio-giugno, e si protrae per le successive due settimane.\nInoltre il giorno seguente alla Pentecoste viene esposta ai fedeli la Sacra Spina, una preziosa reliquia conservata nell'Abbazia che testimonia la passione di Cristo.\nArchitettura.\nL'inizio dei lavori di costruzione viene posto poco dopo il 1145. Il compimento delle parti medioevali, cos\u00ec come le vediamo, \u00e8 scaglionato nei duecento anni successivi, dopo la distruzione di parti del cenobio monastico operata da Federico II nel 1248. Il complesso presenta il classico schema benedettino, con elementi ortogonali che consentivano successivi ampliamenti. All'interno della basilica troviamo una struttura a salienti, nervature e archetti pensili, mentre l'impianto stesso \u00e8 di transizione tra romanico e gotico. La decorazione \u00e8 essenziale: san Bernardo disapprovava quando chiam\u00f2 la \"ridicula monstruositas\" del bestiario medioevale, e impose interni senza decorazioni superflue. Il corpo fondamentale \u00e8 la basilica, a cui aderisce un chiostro trecentesco di particolare bellezza e pregio, su cui si affacciano diversi locali come la sagrestia, la sala capitolare, in cui i monaci si riunivano per decidere i loro compiti, il refettorio, la liquoreria o \"calefactorium\", e la scala che conduceva all'antico dormitorio dei monaci, adibito a sede di un'esposizione permanente."}
{"id": "617162", "revid": "112616766", "url": "https://it.wikipedia.org/wiki?curid=617162", "title": "Sopravvissuti (album)", "text": "Sopravvissuti \u00e8 un album dell'hardcore punk band italiana Rappresaglia."}
{"id": "617164", "revid": "82231", "url": "https://it.wikipedia.org/wiki?curid=617164", "title": "Barry Marshall", "text": ""}
{"id": "617165", "revid": "446353", "url": "https://it.wikipedia.org/wiki?curid=617165", "title": "Classe I-351", "text": "La classe I-351 (in lingua giapponese \u4f0a\u4e09\u767e\u4e94\u5341\u4e00\u578b\u6f5c\u6c34\u8266, \"I-351-gata sensuikan\") fu una classe di sommergibili della marina imperiale giapponese, costruita durante le fasi finali della seconda guerra mondiale; delle sei unit\u00e0 inizialmente progettate, solo una venne completata ed entr\u00f2 in servizio nel gennaio del 1945, delle altre una fu varata ma non completata e altre quattro mai iniziate.\nSi trattava di grossi battelli subacquei adibiti al trasporto di carburante.\nIl progetto.\nLa classe I-351 venne ordinata nell'ambito del 5\u00ba programma di ampliamento del 1942, al fine di fornire supporto agli idrovolanti della marina giapponese nelle zone prive di basi a terra o dove le navi appoggio idrovolanti non potevano operare. I battelli furono progettati per supportare fino a tre idrovolanti rifornendoli di carburante, munizioni, acqua ed eventualmente rimpiazzi per l'equipaggio.\nGli I-351 erano lunghi 111 metri fuori tutto, larghi 10,2 e con un pescaggio di 6,1 metri; il loro dislocamento raggiungeva le 3.512 t in superficie e le 4.290 t una volta immersi. La loro profondit\u00e0 operativa massima, alle prove, fu di 90 metri, mentre l'equipaggio del battello ammontava a 77 tra ufficiali e marinai, con posto per altri 13 rimpiazzi per gli equipaggi degli idrovolanti assistiti.\nI battelli avevano una propulsione convenzionale, basata su due motori diesel da 3.700 bhp in totale per la navigazione in emersione, e due motori elettrici da 1.200 shp in totale per la navigazione in immersione; alle prove, gli I-351 raggiunsero una velocit\u00e0 massima in superficie di 15,75 nodi e in immersione di 6,3 nodi. L'autonomia in superficie, alla velocit\u00e0 di 14 nodi, era di 13.000 miglia nautiche, bastevole per almeno 60 giorni di operazioni.\nL'armamento dei battelli verteva su quattro tubi lanciasiluri da 533\u00a0mm fissi a prua con quattro siluri in totale; per il combattimento in superficie era originariamente prevista l'installazione di un cannone da 140 mm Type 11, ma poich\u00e9 il pezzo non fu disponibile durante la costruzione delle unit\u00e0 al suo posto vennero installati tre piccoli mortai da 81 mm Type 3. L'armamento antiaereo era basato su sette mitragliere da 25 mm Type 96, quattro in due impianti binati e tre in altrettanti impianti singoli.\nLa capacit\u00e0 di carico consentiva agli I-351 di imbarcare 371 t di carburante per aerei, 11 t di acqua fresca, e circa 60 bombe d'aereo da 250 kg o 30 bombe pi\u00f9 piccole e 15 siluri per aerei; eventualmente quattro dei siluri trasportati potevano essere rimpiazzati con altrettanti ordigni di ricarica per i tubi del sommergibile.\nUnit\u00e0.\nTutte le unit\u00e0 realizzate furono assemblate nei cantieri dell'arsenale navale di Kure.\nAltre quattro unit\u00e0 furono pianificate ma mai impostate; la costruzione della prima di esse, designata \"I-353\", fu cancellata nel 1943, quella delle altre nel 1942."}
{"id": "617170", "revid": "834", "url": "https://it.wikipedia.org/wiki?curid=617170", "title": "Rappongi", "text": ""}
{"id": "617171", "revid": "1345932", "url": "https://it.wikipedia.org/wiki?curid=617171", "title": "Classe I-400", "text": "La classe I-400 (Sen Toku secondo la classificazione giapponese) era costituita da sommergibili portaerei oceanici di sviluppo e costruzione giapponese, utilizzati durante la seconda guerra mondiale, i pi\u00f9 grandi costruiti fino ai sottomarini nucleari.\nProgettazione.\nLe sue 5900 tonnellate lo rendevano un battello decisamente grande, e la sua sezione a forma di 8 gli conferiva robustezza e la capacit\u00e0 di gestire in modo indipendente la tenuta stagna della parte riservata all'equipaggio rispetto a quella destinata ad hangar. La falsatorre era disassata rispetto alla linea centrale per ottimizzare lo spazio nell'hangar. Gli aerei venivano riposti con i galleggianti smontati, e riassemblati prima della partenza.\nCaratterizzate dalla capacit\u00e0 di trasportare 3 idrovolanti, gli Aichi M6A \"Seiran\", furono realizzate 3 unit\u00e0, le quali vennero usate marginalmente in operazioni durante il conflitto, ma vennero impiegate, per lo pi\u00f9, come sommergibili cisterna.\nUna classe simile era la I-13.\nIn origine i battelli furono progettati per distruggere il Canale di Panama, controllato dalla U.S. Navy.\nNel 1942 ne furono pianificate ben 18 unit\u00e0, e la prima di esse fu iniziata nel gennaio del 1943 a Kure, nell'arsenale di Hiroshima.\nMa con il passare del tempo, le suddette unit\u00e0 furono portate a 5, ma solo 3 (la \"I-400\" a Kure, la \"I-401\" e la \"I-402\" a Sasebo) furono completate.\nServizio.\nI battelli ed i loro equipaggi vennero addestrati in vista dell'attacco al Canale di Panama, inizialmente con bombe e siluri; la flottiglia doveva essere composta dai tre battelli della classe pi\u00f9 l'I-13 e l'I-14. L'obiettivo dovevano essere le chiuse di Gatun, dal lato atlantico, che meno si prestavano a permettere di tamponare l'afflusso dell'acqua rispetto a quelle di Miraflores dal lato del Pacifico. I \"Seiran\" destinati all'attacco dovevano essere lanciati senza scarponi dalla catapulta di bordo, aumentando anche l'autonomia, ed ammarare a fianco dei battelli per permettere il recupero dei piloti. Al momento della decisione dell'attacco, per\u00f2, il Giappone stesso si trov\u00f2 sotto la minaccia della forza di invasione statunitense e i giapponesi decisero che l'attacco a Panama avrebbe fatto poca differenza per cui si cambi\u00f2 l'obiettivo iniziale nell'atollo di Ulithi, che ospitava una squadra di portaerei. L'attacco venne comunque abortito dall'affondamento del sommergibile che doveva lanciare la ricognizione preliminare, e successivamente la resa del Giappone costrinse gli equipaggi a consegnare le unit\u00e0, non prima di aver lanciato i siluri non innescati e gli aerei con le ali non estese."}
{"id": "617174", "revid": "834", "url": "https://it.wikipedia.org/wiki?curid=617174", "title": "Belli Freschi", "text": ""}
{"id": "617179", "revid": "834", "url": "https://it.wikipedia.org/wiki?curid=617179", "title": "Belli freschi", "text": ""}
{"id": "617181", "revid": "446353", "url": "https://it.wikipedia.org/wiki?curid=617181", "title": "Classe HA-201", "text": "La classe HA-201 (\u6ce2\u7b2c\u4e8c\u3007\u4e00\u578b\u6f5c\u6c34\u8266 - Ha Dai-201-gata Sensuikan) fu una serie di sommergibili di piccole dimensioni ma con alta velocit\u00e0 subacquea che furono costruiti per la Marina imperiale giapponese nel 1945. La designazione ufficiale era Sommergibile ad Alta velocit\u00e0 - Tipo piccolo (\u6f5c\u9ad8\u5c0f\u578b - \"Sen Taka-Ko gata\").\nIl progetto venne avviato alla fine del 1944, sotto il nome di S61. In particolare, vi era l'esigenza di contrastare le forze americane che sarebbero sbarcate in territorio giapponese (Operazione Downfall). Complessivamente, furono ordinati 79 battelli (dal 4911 al 4989), tutti nell'ambito del Programma Maru Sen. Al momento della cessazione delle ostilit\u00e0, ne erano entrati in servizio una decina, e ve ne erano un'altra trentina in costruzione, con i lavori a diversi gradi di avanzamento. Tutti gli esemplari entrati in servizio o i cui scafi erano stati varati vennero affondati nel 1946, e gli altri furono demoliti sugli scali."}
{"id": "617186", "revid": "466539", "url": "https://it.wikipedia.org/wiki?curid=617186", "title": "Gilgit", "text": "Gilgit (traslitterazione: \"Ghilghit\" Urdu: \u06af\u0644\u06af\u062a, Lingua Shina: \"Ghileet\" nei tempi antichi: \"Gilgita\") \u00e8 la capitale del Gilgit-Baltistan.\nGeografia.\nSi trova nel omonimo distretto e divisione. Essa \u00e8 anche uno dei principali punti di partenza della regione per le spedizioni alpinistiche verso il Karakoram (o Karakorum) e l'Himalaya (gli altri sono Skardu e Karimabad). A poca distanza da Gilgit, infatti, sulla grande ansa dell'Indo che cambia direzione puntando con decisione verso sud ovest, un cippo ricorda che in quel punto si uniscono le due grandiose catene montuose citate sopra e l'Hindu Kush.\nSita sulla celebre Strada del Karakoram, ovvero Karakoram Highway, che attraverso l'altissimo Passo Khunjerab (4693\u00a0m) unisce dal 1982 Pakistan e Cina, Gilgit si estende su una superficie di 38.021 km\u00b2. La regione \u00e8 per la gran parte montuosa sviluppandosi ai piedi della catena del Karakoram su un'altezza media di 1.500 metri. \u00c8 bagnata dall'omonimo fiume Gilgit, il quale poco dopo va a confluire nell'Indo."}
{"id": "617188", "revid": "201394", "url": "https://it.wikipedia.org/wiki?curid=617188", "title": "Skins e Punks = T.N.T.", "text": "Skins e Punks = T.N.T. \u00e8 una compilation prodotta nel 1983 dalla C.A.S. Records, contenente tracce dei gruppi Arrm, Nabat, Rappresaglia e Dioxina.\nIl disco.\n\"Skins e Punks = T.N.T.\" \u00e8 oggi considerato una delle \"fondamentali documentazioni\" del primo anarcho punk della seminale scena bolognese."}
{"id": "617191", "revid": "44876", "url": "https://it.wikipedia.org/wiki?curid=617191", "title": "Serie D 1980-1981", "text": "Il campionato di Serie D 1980-1981 fu la 33\u00aa edizione del campionato interregionale di calcio (la 22\u00aa di Serie D), il terzo di quinto livello disputato in Italia.\nStagione.\nAggiornamenti.\nL', fondednosi con il Torretta Santa Caterina, compagine militante nella categoria superiore, acquisisce il titolo per giocare in C2.\nIl neopromosso San Desiderio Quarto si fonde con il e si iscrive con il nome di \"Rapallo San Desiderio\".\nLa Romulea, retrocessa l'anno precedente in promozione, acquisisce il titolo sportivo della e si iscrive con il nome di \"Romulea L.U.P.A.\".\nFormula.\nLa formula del campionato prevede la promozione in Serie C2 delle squadre classificate ai primi due posti di ogni girone.\nNon sono previste retrocessioni per la ristrutturazione del campionato, che dalla stagione successiva prender\u00e0 il nome di \"Campionato Interregionale\".\nA partire da questa stagione a parit\u00e0 di punteggio, solo per l'assegnazione di un titolo sportivo (per la promozione o per la retrocessione), le squadre a pari punti erano classificate prendendo in considerazione i punti e la differenza reti conseguita negli scontri diretti.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:"}
{"id": "617197", "revid": "122561643", "url": "https://it.wikipedia.org/wiki?curid=617197", "title": "Carachi", "text": "I Carachi (Caraciai o pi\u00f9 raramente Caracai, traslitterato da \"Qara\u00e7ayl\u0131la\"; in russo: \"\u041a\u044a\u0430\u0440\u0430\u0447\u0430\u0439\u043b\u044b\u043b\u0430\") sono un gruppo etnico di origine turca della repubblica di Kara\u010daj-Circassia, in Russia. Spesso i Carachi si autodefiniscono Alani (\"\u0430\u043b\u0430\u043d\u043b\u0430\", tr. \"alanla\").\nStoria.\nCome molti altri gruppi etnici del Caucaso, i Carachi si autodefiniscono discendenti degli Alani. Lo stato di Alania si stabil\u00ec nel medioevo con capitale in Maghas, che alcuni storici localizzano nelle montagne attualmente abitate dai Carachi (altri nella moderna Inguscezia o nell'Ossezia del Nord). Nel XIV secolo l'Alania fu distrutta da Tamerlano e la popolazione, decimata dagli attacchi, si disperse tra le montagne. L'invasione di Tamerlano introdusse, tra le altre cose, l'Islam.\nNel 1828, l'esercito russo si introdusse nel territorio dei Carachi e, dopo una serie di battaglie, la zona fu formalmente annessa alla Russia. Nel 1831 - 1860, i Carachi supportarono le sanguinose rivolte dei popoli caucasici contro l'impero russo. Nel periodo 1861 - 1880, per sfuggire alle repressioni, molti Carachi si rifugiarono in Turchia. Tra il 1\u00ba gennaio 1921 e il 31 dicembre 1930 (primo periodo sovietico), le autorit\u00e0 bolsceviche repressero definitivamente la resistenza caraca. Nel 1942 la regione fu poi invasa dalla Germania nazista.\nNel novembre del 1943, il popolo fu forzatamente trasferito nelle aree desertiche del Kazakistan e del Kirghizistan. La popolazione, in quel periodo, era composta principalmente da donne e bambini, con un numero esiguo di uomini anziani, in quanto tutti gli uomini si trovavano al fronte per combattere i nazisti. Con una serie di malattie (tra cui il colera e il tifo) circa il 35% della popolazione mor\u00ec nel giro di due anni (soprattutto bambini: su 28.000 ne sopravvissero solo 6.000). Oggi alcuni anziani carachi ricordano quei momenti con queste parole: \"Quel periodo fu terribile per il popolo caraco: fame, espulsioni di massa, violenze da parte dei militari russi. E molti carachi preferirono morire piuttosto che chiedere piet\u00e0 davanti a tutti gli altri e macchiare l'onore della propria famiglia\".\nDopo 14 anni, durante l'era di Nikita Chru\u0161\u010d\u0451v, fu finalmente data ai Carachi la possibilit\u00e0 di fare ritorno nelle proprie terre d'origine.\nCultura.\nIl dialetto caraco fa parte delle lingue caraco-balcare, della famiglia linguistica turca. I Carachi sono per la maggior parte sunniti. Spesso fondono le loro tradizioni religiose arcaiche con quelle dell'Islam.\nI Carachi vivono in comunit\u00e0 divise in clan e famiglie: Uidegi \u2013 Ataul \u2013 Tukum \u2013 Tiire. . Non offendono mai gli ospiti e sono molto rispettosi verso le genti straniere. La codardia \u00e8 la vergogna pi\u00f9 grande per l'uomo."}
{"id": "617199", "revid": "46931", "url": "https://it.wikipedia.org/wiki?curid=617199", "title": "Caracai", "text": ""}
{"id": "617200", "revid": "1576978", "url": "https://it.wikipedia.org/wiki?curid=617200", "title": "U-Boot Tipo XXIII", "text": "La classe di U-Boot Tipo XXIII era una classe di sommergibili costieri tedeschi molto veloci, per capacit\u00e0 di combattimento molto superiori rispetto alle solite possibilit\u00e0 dei sommergibili dell'epoca. Tuttavia ebbe poco tempo per essere posta in servizio.\nQuesti mezzi, analoghi ai pi\u00f9 grandi U-Boot Tipo XXI erano molto veloci e minuscoli, che subirono in azione solo poche perdite, su un totale di 62 mezzi costruiti, a causa di attacchi aerei."}
{"id": "617202", "revid": "446353", "url": "https://it.wikipedia.org/wiki?curid=617202", "title": "Classe Ko-hyoteki", "text": "La classe \"Ko-hyoteki\" (\u7532\u6a19\u7684, \"Tipo 'A' Bersaglio\") era costituita da sommergibili tascabili giapponesi, non certo gli unici di tale modello costruiti dai giapponesi, ma furono gli unici utilizzati in un'azione di guerra famosa, a Pearl Harbor, con 5 unit\u00e0 utilizzate (due affondarono fuori dal porto, l'equipaggio del N 19 si consegn\u00f2 agli americani, mentre quello del N18 per\u00ec nell'affondamento a causa di un cacciatorpediniere americano, due riuscirono a superare gli sbarramenti di reti ma i loro siluri mancarono i bersagli, il N16 invece potrebbe essere riuscito a colpire la USS \"Oklahoma,\" tutti gli equipaggi dei tre battelli entrati nel porto affondarono assieme ai loro mezzi volontariamente). Il 29 maggio 1942 furono usati anche contro il porto di Sydney riuscendo a danneggiare un mercantile da 990 tonnellate al costo di tre battelli distrutti dalla reazione avversaria (con il suicidio di tutti gli equipaggi). Lo stesso giorno altri due sottomarini attaccavano obbiettivi britannici a Diego Suarez, colpendo la corazzata HMS \"Ramilles\" in modo relativamente grave (rientr\u00f2 in servizio nel giugno del 1943), e affondando un mercantile da 6.990 tonnellate (al costo di due unit\u00e0, anche in questo caso con la perdita di tutti gli equipaggi). Malgrado gli ultimi fossero prodotti ancora nel 1944 non ottennero pi\u00f9 successi, forzare porti militari nemici era diventato ancora pi\u00f9 difficile che all'inizio della guerra, e non furono mai usati contro bersagli \"civili\" meno protetti, mentre si dimostrarono poco pratici per difendere le basi giapponesi sotto attacco. Essi erano molto veloci e assai piccoli, molto pi\u00f9 rapidi e veloci di altre unit\u00e0 come i CB italiani, ma non particolarmente affidabili, specie nelle navigazioni pi\u00f9 lunghe.\nEsistevano tre modelli principali (Type A riprodotto dal '40 al '43 in 50 esemplari, Type B in 5 esemplari all'inizio del 1943, e Type C in 47 esemplari fino al 1944), e due prototipali (costruiti addirittura nel 1932 e nel 1938)."}
{"id": "617204", "revid": "77358", "url": "https://it.wikipedia.org/wiki?curid=617204", "title": "Analgesica", "text": ""}
{"id": "617207", "revid": "201394", "url": "https://it.wikipedia.org/wiki?curid=617207", "title": "4 per A, A per tutti", "text": "4 Per \u24b6//\u24b6\u24b6 per tutti \u00e8 una compilation prodotta nel 1984 da \"A/Rivista Anarchica\", con lo scopo di supportare economicamente la stessa rivista."}
{"id": "617209", "revid": "38802", "url": "https://it.wikipedia.org/wiki?curid=617209", "title": "K 588", "text": ""}
{"id": "617210", "revid": "26891", "url": "https://it.wikipedia.org/wiki?curid=617210", "title": "Classi CA/CM", "text": ""}
{"id": "617217", "revid": "4880285", "url": "https://it.wikipedia.org/wiki?curid=617217", "title": "Savoiardi", "text": ""}
{"id": "617223", "revid": "26891", "url": "https://it.wikipedia.org/wiki?curid=617223", "title": "Minisommergibili tedeschi", "text": ""}
{"id": "617224", "revid": "1494169", "url": "https://it.wikipedia.org/wiki?curid=617224", "title": "Pozzolo", "text": ""}
{"id": "617232", "revid": "228587", "url": "https://it.wikipedia.org/wiki?curid=617232", "title": "Le citt\u00e0 oscure", "text": "Le citt\u00e0 oscure (\"Les Cit\u00e9s Obscures\") \u00e8 il titolo di una serie a fumetti realizzata dal 1982 da Fran\u00e7ois Schuiten e Beno\u00eet Peeters e pubblicata in Belgio da Casterman. Nel giugno 1982 la rivista francese \"\u00c0 Suivre\" pubblica la prima puntata de \"Les Murailles de Samaris\" (\"Le mura di Samaris\") iniziando la saga delle \"Citt\u00e0 Oscure\".\nLa saga descrive un misterioso mondo parallelo, chiamato Mondo Oscuro, costituito da diverse citt\u00e0-stato sul modello dei comuni italiani del rinascimento, e collegato al nostro mondo tramite una serie di passaggi che spesso vengono utilizzati da alcuni personaggi per passare tra i due i mondi. Una delle caratteristiche delle citt\u00e0 del mondo oscuro sono le forti similitudini con le nostre citt\u00e0: Br\u00fcsel, P\u00e2hry, Genova sono alcune di queste citt\u00e0. Senza dimenticare le altre non meno importanti Citt\u00e0 Oscure come Urbicanda, Calvani, Galatograd e altre ancora.\nUn'altra caratteristica \u00e8 quella di descrivere le relazioni tra i due mondi presentando degli indizi verosimili e inserendo dei personaggi realmente esistiti in modo tale da spingere il lettore a chiedersi se le Citt\u00e0 Oscure esistano davvero.\nLe pubblicazioni seguenti riscossero sempre maggiore successo e partecipazione dei lettori, che furono talmente conquistati da questo strano mondo parallelo da contribuire in parte persino alla stesura della trama spedendo consigli agli autori.\nCon il passare degli anni questo universo si \u00e8 enormemente accresciuto in ampiezza e complessit\u00e0, mantenendo per\u00f2 una buona organizzazione e coerenza interna, tanto da spingere gli autori a pubblicare una vera e propria Guida (turistica) delle Citt\u00e0 Oscure, nella quale vengono definiti, tra il serio e il faceto, i limiti geografici del Continente oscuro, la sua storia, la sua flora e fauna e le varie relazioni tra le citt\u00e0 e i suoi abitanti.\nIn occasione della creazione del sito web ufficiale fu inoltre indetto un concorso nel quale i lettori potevano mandare le loro scoperte riguardo a nuovi punti di accesso al mondo oscuro.\nLe storie delle Citt\u00e0 Oscure.\nEsistono anche i seguenti volumi, avulsi dalla serie:"}
{"id": "617233", "revid": "384895", "url": "https://it.wikipedia.org/wiki?curid=617233", "title": "Lorenzo Strozzi", "text": "Biografia.\nFiglio del potente Filippo Strozzi e di Clarice de' Medici, fece la sua carriera ecclesiastica in Francia, prima come abate di Saint-Victor a Marsiglia (rinunci\u00f2 all'incarico nel 1561), poi come abate di Villar San Costanzo della Staffarda, e infine vescovo di B\u00e9ziers dal 7 dicembre 1547. Fu consacrato vescovo a Parigi l'8 giugno 1550.\nNella regione della Linguadoca, dove si trovava, combatt\u00e9 con fermezza l'eresia calvinista, allora molto diffusa. In Francia ebbe il sicuro appoggio della regina Caterina de' Medici, con la quale era cresciuto come se fosse stata sua sorella maggiore: essa era stata infatti accolta dai suoi genitori dopo la morte di suo padre, Lorenzo duca di Urbino.\nFu nominato cardinale dal papa Paolo IV nel concistoro del 20 dicembre 1555 con il titolo di Santa Balbina.\nIl 9 maggio 1561 rinunci\u00f2 alla diocesi di B\u00e9ziers e fu nominato amministratore apostolico dell'arcidiocesi di Albi.\nIl 6 febbraio 1568 fu eletto arcivescovo di Aix, ma rinunci\u00f2 prima dell'8 febbraio dello stesso anno."}
{"id": "617236", "revid": "287204", "url": "https://it.wikipedia.org/wiki?curid=617236", "title": "Variet\u00e0 complessa", "text": ""}
{"id": "617241", "revid": "121422", "url": "https://it.wikipedia.org/wiki?curid=617241", "title": "Autostrada Firenze-Mare", "text": ""}
{"id": "617243", "revid": "1543377", "url": "https://it.wikipedia.org/wiki?curid=617243", "title": "Ikuantao", "text": "L'Ikuantao, conosciuto anche come I Kuan Tao (o I Quan Tao) e Yi Guan Dao (\u4e00\u8cab\u9053, letteralmente \"l'unit\u00e0 del Tao\"), \u00e8 una religione sincretica nata nel 1928, attingendo elementi in particolare dalle religioni tradizionali cinesi, quali il Taoismo, il Buddhismo cinese e il Confucianesimo, ma anche dal Cristianesimo e dall'Islam. L'Ikuantao riconosce infatti tutte le religioni come vie valide per il raggiungimento della verit\u00e0, proponendosi contemporaneamente come una via universalizzante di questa verit\u00e0 e per diretta conseguenza come religione universale. L'I Kuan Tao non nacque certamente in un momento favorevole per la sua diffusione: in Cina \u00e8 tutt'oggi considerata illegale e perseguitata (come tutte le altre minoranze religiose); a Taiwan la situazione fu analoga fino al 1987, anno dopo il quale la libert\u00e0 religiosa consent\u00ec all'Iquantaoismo di consolidarsi e diffondersi sull'isola stessa, dove oggi \u00e8 la terza fede pi\u00f9 diffusa, dopo il Taoismo e il Buddhismo. Nel 2002 l'Iquantaoismo contava circa un milione di fedeli e tremilacento templi, il principale dei quali situato a El Monte in California.\nSignificato del nome.\nA causa della messa al bando negli anni sessanta e settanta, la setta si present\u00f2 anche con nomi differenti, tra i quali: \"Societ\u00e0 di Mencio e di Confucio\" e \"Societ\u00e0 della Morale\". Spesso utilizzarono anche il nome \"Zhenli Tiandao\" (\u771f\u7406\u5929\u9053, letteralmente \"via del Cielo\").\nOrigini ed evoluzione.\nPer l'evoluzione di un semplice culto in una vera e propria religione \u00e8 estremamente importante la presenza e la personalit\u00e0 del suo fondatore. Dagli anni trenta alla fine degli anni sessanta, il movimento port\u00f2 l'impronta del suo diretto fondatore, Zhang Tianran, originario dello Shandong. Negli anni settanta con i problemi a Taiwan, i fedeli tesero ad attribuire al maestro nuove caratteristiche e se in futuro l'Ikuantao si diffonder\u00e0 ampiamente, le sue caratteristiche potrebbero mutare ulteriormente. Il movimento nella sua forma attuale \u00e8 di origine relativamente recente, sebbene molti ne ricolleghino le origini alle prime riforme taoiste del XVII secolo, con particolari enfasi sulla figura di Huang Dehui (\u9ec3\u5fb7\u8f1d), nono patriarca del Taoismo Quanzhen, il quale diede maggiore peso al concetto, gi\u00e0 presente nel Taoismo, di una verit\u00e0 comune a tutte le religioni. La nuova setta fondata dal patriarca prese il nome di \"Xiantiandao\" (\u5148\u5929\u9053, letteralmente \"Via del Cielo delle origini\"), che concentrava la sua dottrina sul concetto della \"Antica Madre senza nascita\", una delle tante manifestazioni di una divinit\u00e0 taoista femminile. L'obiettivo del patriarca era quello di fondare una nuova corrente in grado di unire in un'unica grande religione le tre forme di spiritualit\u00e0 classiche della Cina, ovvero Buddhismo, Taoismo e Confucianesimo. Di tentativi simili ne erano gi\u00e0 stati fatti, in verit\u00e0: lo stesso Wang Chongyang \u738b\u91cd\u967d espresse tale tipo di ideali fondando la corrente Quanzhen del Taoismo, il cui nome significa letteralmente \"Via della verit\u00e0 comune\".\nStoria moderna.\nAlla fine del XIX secolo il tredicesimo patriarca della \"Via del Cielo\" da cui si dipaner\u00e0 l'Ikuantao, decise di dare maggiore enfasi agli elementi confuciani, eliminando le forme monastiche e le pratiche ascetiche tipiche del Taoismo, e dando meno importanza all'iconografia del divino e pi\u00f9 alla preghiera. Inoltre venne introdotta l'usanza di indossare abiti specifici durante le cerimonie religiose, oggi soprattutto divise in stile occidentale (chiamate \"qipao\" per le donne e \"mapao\" per gli uomini) e solo per i pi\u00f9 attivi membri della comunit\u00e0. Si insistette anche nel rendere la religione il pi\u00f9 compatibile con la vita moderna, lasciando tempo per occuparsi delle proprie occupazioni e della famiglia, e dando maggior peso all'armonia sociale. Agli inizi del XX secolo, Zhang Tianran, personaggio enigmatico originario dello Shandong fond\u00f2 la setta di cui sar\u00e0 il maestro principale dal 1930 al 1947, l'I Kuan Tao nella sua forma moderna. Il successore di Tianran fu sua moglie, Sun Huiming, la quale sar\u00e0 costretta a rifugiarsi a Taiwan nel 1954 (dove mor\u00ec nel 1975) con le ondate antireligiose portate dalla Rivoluzione Culturale. Con la libert\u00e0 religiosa l'Ikuantao ha iniziato a diffondersi, non solo in Oriente ma anche in America, dove attualmente si trova il tempio principale.\nLe divinit\u00e0.\nL'Ikuantao \u00e8 una religione panenteista e politeista. Essendo nel complesso una religione sincretica, tra le sue divinit\u00e0 sono presenti figure tratte da diverse religioni. Si tratta di figure principali, dato che il pantheon non \u00e8 definito, considerando valida qualsiasi entit\u00e0 divina. Al vertice di tutto \u00e8 presente un dio assoluto, un'energia cosmica che pervade l'universo, da esso stesso generato. Questa divinit\u00e0 \u00e8 chiamata \"Re dei Cieli\", la \"Luce\", la \"Madre Infinita\" (\u660e\u660e\u4e0a\u5e1d \"Ming Ming Shang Ti\"). \u00c8 una divinit\u00e0 che unisce i vari concetti di divinit\u00e0 suprema delle principali religioni da cui l'Ikuantao ha tratto elementi, e queste divinit\u00e0 sono identificate con esso, tra cui diversi d\u00e8i taoisti e confuciani, Shangdi (il dio supremo della religione popolare cinese), la natura del Buddha e il Dio del Cristianesimo e dell'Islam. Vi \u00e8 poi tutta una serie di divinit\u00e0, tra cui si possono riconoscere delle figure prominenti: il Maitreya (\u5f4c\u52d2\u4f5b), il prossimo Buddha, successore dello storico Sakyamuni Buddha, in realt\u00e0 gi\u00e0 incarnato, secondo gli iquantaoisti nel diciassettesimo patriarca Lu Zhong Yi; Guanyin (\u89c0\u4e16\u97f3\u83e9\u85a9 o \u5357\u6d77\u53e4\u4f5b), la dea della misericordia, venerata tradizionalmente nel Buddhismo e nel Taoismo e Mazu, la dea delle acque; Ji Gong, (\u6fdf\u516c\u6d3b\u4f5b), un monaco buddhista zen venerato come incarnazione di un Arhat; Yue Huei (\u6708\u6167\u83e9\u85a9), la dea della Luna, consorte di Ji Gong, spesso identificata come uno spirito d'acqua, salvatrice delle anime umane; Guan Yu (\u95dc\u8056\u5e1d\u541b) (chiamato anche Guan Gong o Guan Ti), una divinit\u00e0 comunemente venerata nei templi cinesi, sia buddhisti sia taoisti. Tradizionalmente un dio della guerra, \u00e8 considerato anche come patrono dei precetti insieme ad altri d\u00e8i, ovvero L\u00fc Dongbin, Zhang Fei e Yue Fei; vi sono infine i fondatori delle cinque religioni che l'Ikuantao sintetizza. Essi sono venerati come incarnazioni di divinit\u00e0, in questo gruppo si trovano Laozi, Confucio, Ges\u00f9, Buddha e Maometto. Ogni fedele pu\u00f2 poi venerare anche i suoi antenati, oppure divinit\u00e0 a cui \u00e8 particolarmente legato. I templi iquanisti, come anche tradizionalmente quelli delle altre religioni cinesi, sono aperti anche a membri appartenenti ad altri gruppi religiosi, che vi possono pregare liberamente. Alcuni templi sono tuttavia limitati ai soli membri delle comunit\u00e0 iquaniste.\nDottrina.\nEvoluzione ciclica dell'universo.\nBasato su una concezione ciclica dell'evoluzione dell'universo, il millenarismo \u00e8 un componente importante dell'insegnamento I Kuan Tao. Secondo la concezione iquantaoista maggioritaria, l'universo ha gi\u00e0 attraversato due cicli da dodici stadi di diecimilaottocento anni ciascuno, e starebbe per iniziare il terzo ciclo, quello in cui verr\u00e0 rivelata la verit\u00e0. Ad ogni ciclo \u00e8 associata una divinit\u00e0: Fuxi, che rivel\u00f2 il mistero dei \"sessantaquattro esagrammi\" del Libro dei Mutamenti \u00e8 associato al primo ciclo; il Buddha Shakyamuni al secondo; il buddha del futuro, ovvero Maitreya, \u00e8 associato al terzo ciclo cosmico. Il Maitreya non \u00e8 ancora giunto, ma l'insegnamento iquantaoista afferma che l'era \u00e8 prossima, sebbene l'uomo non sia ancora pronto per un tale evento, data la difficolt\u00e0 nella propagazione di questa convinzione escatologica. In generale la nozione ciclica del cosmo \u00e8 una caratteristica che interessa anche altre dottrine dell'Ikuantao. Il principio che regola l'universo, il \"Li\" (\u7406) \u00e8 una forza ciclica che regola il \"Qi\" (\u6c23), ed entrambi insieme regolano lo \"Xiang\" (\u8c61), ovvero il ciclo delle manifestazioni. Per l'Iquantaoismo questo ciclo si inverte periodicamente, portando calamit\u00e0. Per alcuni esistono anche dei micro-cicli energetici che si invertono ogni tre anni.\nPratiche e convenzioni.\nLe pratiche religiose iquantao consistono essenzialmente in recitazioni di testi e preghiere, invocazioni, meditazione e pratiche fisiche come il Kung Fu. L'Ikuantao ha abbandonato le pratiche fisiche volte a migliorare sia la mente che lo spirito, tipiche del Taoismo, adottando una forma di arte marziale simile a quella insegnata dal tempio di Shaolin. I fedeli sono classificati in una serie di gradi in base alla loro esperienza spirituale. Tra questi livelli si trovano: gli adepti (\"qiudao\"), categoria comprendente le persone che prendono parte ai riti senza un'iscrizione ufficiale a qualche organizzazione; i praticanti (\"xiudao\"), ovvero la grande maggioranza dei fedeli; coloro che hanno raggiunto un alto livello di conoscenza della via (\"chengdao\") e coloro che hanno ottenuto la virt\u00f9 (\"dedao\"). I fedeli sono inoltre incoraggiati a seguire sei dettami base: mettere in pratica le \"cinque etiche\" e le \"otto virt\u00f9\" (sistemi di origine confuciana); praticare un'alimentazione vegetariana e astenersi da alcool e tabacco; incoraggiare altre persone a convertirsi all'Iquantaoismo; recitare le preghiere quotidiane (due al giorno); frequentare gli ambienti religiosi e prendere parte alle cerimonie, alle preghiere collettive e alle letture morali; cantare leggendo le sacre scritture. I fedeli sono inoltre liberi di aprire nuovi templi, anche utilizzando sale della propria abitazione.\nI tre tesori.\nUn nuovo fedele viene sempre iniziato dal sacerdote di una comunit\u00e0 (\u9ede\u50b3\u5e2b, \"Dian Chuan Shi\") che si crede detenga il \"Mandato del Cielo\" (\u5929\u547d) attraverso cui salvare le anime dei fedeli, infatti per gli iquantaoisti, i sacramenti attuati dal prete conferiscono all'anima la capacit\u00e0 di ascendere direttamente al paradiso dopo la morte. A un nuovo iniziato vengono offerti i cosiddetti \"tre tesori\" (\u4e09\u5bf6, \"San Bao\"), ovvero: "}
{"id": "617244", "revid": "729019", "url": "https://it.wikipedia.org/wiki?curid=617244", "title": "Mk 44", "text": "Il Mark 44, o Mk.44 era un siluro di progettazione statunitense ed in produzione negli anni cinquanta.\nOperativo dal 1956, il Mark 44 \u00e8 stato uno dei primi siluri autoguidati moderni, antisommergibile, con capacit\u00e0 di autoguida attiva grazie al mini-sonar posizionato nella testata, con portata probabilmente superiore ai 560 m. Il sistema propulsivo era composto da un motore elettrico alimentato da una batteria con attivazione ad acqua di mare. La componente elettronica era costituita totalmente da tubi elettronici e rel\u00e8.\nDotato di una testata da 34 kg, raggiungeva una velocit\u00e0 di 30 kt con una portata di 5,5 km di corsa, utilizzabile fino ad una profondit\u00e0 massima di 300 m.\nIl Mark 44 \u00e8 stato utilizzato da diverse marine militari, in particolar modo durante gli anni sessanta, rimanendo a lungo in servizio nella Royal Navy grazie alle sue prestazioni su bassi fondali."}
{"id": "617249", "revid": "729019", "url": "https://it.wikipedia.org/wiki?curid=617249", "title": "Mk 46", "text": "Il Mk 46 \u00e8 stato, dagli anni '60, il siluro ASW da 324mm (12,5 pollici) statunitense e poi occidentale, con una portata di 11km, velocit\u00e0 di 45 nodi, quota di 450m e testata da 45kg. Tutto questo e la capacit\u00e0 di autoguida attiva-passiva, l'hanno reso migliore del precedente Mk 44, tranne che in bassi fondali."}
{"id": "617252", "revid": "92723", "url": "https://it.wikipedia.org/wiki?curid=617252", "title": "Saka", "text": ""}
{"id": "617253", "revid": "124630837", "url": "https://it.wikipedia.org/wiki?curid=617253", "title": "Castello di Medusa", "text": "Il castello di Medusa \u00e8 un castello su una collina nel comune di Lotzorai. Un altro castello con lo stesso nome \u00e8 presente nel comune oristanese di Samugheo.\nStoria.\nI basamenti del castello sono di origine fenicia, resti di un antico fortilizio di controllo. Il castello vero e proprio \u00e8 di epoca medievale, ed \u00e8 stato costruito nel XIII secolo dai giudici del Giudicato di Cagliari.\nVenne distrutto nel XV secolo dagli Aragonesi durante la loro dominazione della zona.\nDescrizione.\nLa collina domina la valle racchiusa tra Baunei e Arbatax, e permette il controllo completo del litorale di Lotzorai. Per la favorevole posizione geografica \u00e8 stata base di insediamenti per l'avvistamento e la difesa del territorio da attacchi nemici, sia via terra che via mare.\nSono rimasti solo alcuni ruderi, coperti dalla vegetazione, seppure agevolmente accessibili. Si \u00e8 mantenuta, anche se in cattivo stato, la cerchia delle mura, la facciata est e una stanza col soffitto ad arco e l'intonaco bianco.\nLeggende.\nTra le tante si narra che vi abbia soggiornato una principessa navarrese, e che vi sia un passaggio sotterraneo che attraversi il paese e raggiunga il fiume, per permettere la fuga immediata in caso di pericolo."}
{"id": "617255", "revid": "48479", "url": "https://it.wikipedia.org/wiki?curid=617255", "title": "I Kuan Tao", "text": ""}
{"id": "617257", "revid": "48479", "url": "https://it.wikipedia.org/wiki?curid=617257", "title": "Yi Guan Dao", "text": ""}
{"id": "617259", "revid": "48479", "url": "https://it.wikipedia.org/wiki?curid=617259", "title": "Yiguandao", "text": ""}
{"id": "617260", "revid": "48479", "url": "https://it.wikipedia.org/wiki?curid=617260", "title": "Iquantao", "text": ""}
{"id": "617261", "revid": "48479", "url": "https://it.wikipedia.org/wiki?curid=617261", "title": "I Quan Tao", "text": ""}
{"id": "617262", "revid": "1005847", "url": "https://it.wikipedia.org/wiki?curid=617262", "title": "Alfred Gusenbauer", "text": "Biografia.\nHa frequentato il liceo a Wieselburg e ha studiato scienze politiche, filosofia e giurisprudenza all'Universit\u00e0 di Vienna. Ha trascorso tutta la sua vita professionale nel campo della politica, prima come funzionario del SP\u00d6 e poi come parlamentare. \u00c8 stato membro del dipartimento di politica economica della Camera del Lavoro della Bassa Austria dal 1990 al 1999.\nGusenbauer \u00e8 stato leader federale del movimento giovanile del SP\u00d6, la Giovent\u00f9 Socialista (SJ) dal 1984 al 1990, vicepresidente dell'Internazionale Socialista Giovanile (IUSY) dal 1985 al 1989 e vicepresidente dell'Internazionale Socialista nel 1989.\nNel 1991 Gusenbauer fu eletto presidente della sezione socialdemocratica di Ybbs an der Donau e membro dell'esecutivo del partito in Bassa Austria. Nello stesso anno venne eletto al Consiglio nazionale, la camera bassa del parlamento, come rappresentante della Bassa Austria. \u00c8 stato membro della delegazione austriaca al Consiglio d'Europa dal 1991 e dal 1995 al 1998 \u00e8 stato presidente della Commissione Affari Sociali, Sanit\u00e0 e Famiglia del Consiglio d'Europa.\nAl Consiglio Nazionale Gusenbauer fu presidente della Commissione per lo Sviluppo e la Cooperazione dal 1996 al 1999. Nel 2000 venne eletto presidente del gruppo parlamentare e Segretario generale del SP\u00d6. Sotto la sua guida il suo partito alle elezioni parlamentari del 2002 fece registrare un aumento dei voti e ottenne quattro seggi in pi\u00f9 rispetto alle precedenti consultazioni, ma non riusc\u00ec a superare l'\u00d6VP che mantenne la guida del governo con il cancelliere Wolfgang Sch\u00fcssel.\nDurante la campagna elettorale del 2006 il SP\u00d6 \u00e8 stato seriamente danneggiato dal suo coinvolgimento nel cosiddetto scandalo BAWAG, in cui i dirigenti della BAWAG, l'istituto bancario di propriet\u00e0 del Sindacato Austriaco (\u00d6sterreichischer Gewerkschaftsbund, \u00d6GB) sono stati accusati di corruzione, malversazione e speculazioni illecite. L'evolversi dello scandalo ha portato a marzo alle dimissioni del leader dell'\u00d6GB Fritz Verzetnitsch. Il SP\u00d6 non \u00e8 stato direttamente coinvolto nella vicenda, ma dati i suoi stretti legami con il sindacato il caso ha macchiato la reputazione del partito. Cos\u00ec Gusenbauer si \u00e8 visto costretto a escludere dalle liste elettorali del SP\u00d6 esponenti dell'\u00d6GB, decisione che gli ha attirato le critiche del mondo sindacale.\nCancelliere d'Austria.\nAlle elezioni parlamentari del 2006, la SP\u00d6 risult\u00f2 il primo partito ma senza una maggioranza parlamentare; dopo lunghe trattative, Gusenbauer divenne cancelliere l'11 gennaio 2007, alla testa di una Grosse Koalition SP\u00d6-\u00d6VP. L'abbandono delle principali promesse promesse elettorali - come l'abolizione delle tasse universitarie e la revoca del programma d'acquisto degli aerei militari Eurofighter - portarono al malcontento all'interno del suo partito e a proteste in piazza degli studenti. Il 16 giugno 2008, Gusenbauer fu sostituito come leader della SP\u00d6 dal ministro dei Trasporti Werner Faymann; quando il leader della \u00d6VP, Wilhelm Molterer, usc\u00ec dalla coalizione governativa ai primi di luglio, elezioni anticipate furono indette il 28 settembre 2008, portando a perdite ingenti per entrambi i partiti governativi. Gusenbauer continu\u00f2 formalmente a guidare il Governo fino al 2 dicembre 2008, quando Faymann divenne cancelliere alla testa di un'altra Grosse Koalition tra SP\u00d6-\u00d6VP. Il cancellierato di Gusenbauer fu il pi\u00f9 breve dalla fine della seconda guerra mondiale."}
{"id": "617264", "revid": "1305772", "url": "https://it.wikipedia.org/wiki?curid=617264", "title": "Z\u00fcrich", "text": "Z\u00fcrich o Zurich:"}
{"id": "617273", "revid": "123170084", "url": "https://it.wikipedia.org/wiki?curid=617273", "title": "Kisarazu", "text": " \u00e8 una citt\u00e0 del Giappone situata nella prefettura di Chiba.\nDescrizione.\nNel 2003, la citt\u00e0 aveva una popolazione stimata di 122.542 abitanti e una densit\u00e0 di 883.82 persone per km\u00b2. La sua superficie totale \u00e8 di 138.65\u00a0km\u00b2.\nL'Aqua Line, un'autostrada subacquea che attraversa la Baia di Tokyo, la collega alla citt\u00e0 di Kawasaki, nella prefettura di Kanagawa.\nLa citt\u00e0 \u00e8 stata fondata il 3 novembre 1942.\nSimboli.\nI suoi simboli sono:"}
{"id": "617274", "revid": "30300", "url": "https://it.wikipedia.org/wiki?curid=617274", "title": "Mai dire reality", "text": ""}
{"id": "617278", "revid": "62004", "url": "https://it.wikipedia.org/wiki?curid=617278", "title": "Giro d'Italia 1926", "text": "Il Giro d'Italia 1926, quattordicesima edizione della \"Corsa Rosa\", si svolse in dodici tappe dal 15 maggio al 6 giugno 1926, per un percorso totale di 3429,7 km. Fu vinto dall'italiano Giovanni Brunero. Su 203 partenti, arrivarono al traguardo finale 40 corridori.\nNella prima tappa Binda cadde ed accumul\u00f2 un ritardo incolmabile, decidendo quindi di mettersi al servizio di Giovanni Brunero. Durante la settima tappa Girardengo fu costretto al ritiro, mentre guidava la classifica. Brunero si aggiudic\u00f2 la corsa e divent\u00f2 il primo corridore ad aver vinto per tre volte il Giro.\nCome indipendente partecip\u00f2 anche Giuseppe Ticozzelli, un calciatore del , ispiratore della celebre \"maglia nera\"."}
{"id": "617279", "revid": "762947", "url": "https://it.wikipedia.org/wiki?curid=617279", "title": "Sogno di una notte di mezza estate (opera)", "text": "Sogno di una notte di mezza estate (\"A Midsummer Night's Dream\") \u00e8 un'opera lirica di Benjamin Britten, del 1960, liberamente tratta dall'omonimo lavoro teatrale di William Shakespeare e adattata dallo stesso Britten e da Peter Pears. \u00c8 stata eseguita per la prima volta l'11 giugno 1960 al \"Festival di Aldeburgh\" diretta dall'autore.\nStilisticamente l'opera \u00e8 tipica dello stile di Britten con un perfetto suono delle singole parole del testo, non molto dissonanti, ma ripetute in una sottile armonia di suoni colorati. Per la prima volta in Britten il ruolo di protagonista non fu scritto per il proprio compagno Peter Pears (tenore) ma per il controtenore Alfred Deller, che, dopo aver interpretato il personaggio alla prima, fu per\u00f2 poi allontanato dalle rappresentazioni successive, probabilmente a causa delle sue non eccelse doti di attore, e comunque contro la volont\u00e0 di Britten, che lo volle poi nell'incisione discografica dell'opera da lui diretta.\nAnalisi dell'opera.\nBritten delinea abilmente i tre gruppi di personaggi; gli artigiani si esprimono con musiche di tipo popolare, gli innamorati con una musica pi\u00f9 romantica, e gli dei con una musica che li avvolge in un'atmosfera eterea. Quasi tutta l'azione si svolge in un bosco vicino ad Atene e gli \"dei\" ricoprono i ruoli pi\u00f9 importanti dell'opera. La pantomima di Piramo e Tisbe organizzata dagli artigiani \u00e8 una parodia dell'opera italiana del XIX secolo.\nL'opera contiene diverse innovazioni: \u00e8, probabilmente, la prima volta nella storia dell'opera che il ruolo del protagonista maschile venga scritto espressamente per la voce di un controtenore. &lt;br&gt;\nL'argomento dell'opera segue quello della commedia originale di Shakespeare, con alcune modifiche. Il primo atto della commedia \u00e8 completamente tagliato, cos\u00ec da far coincidere l'inizio dell'azione con la scena delle fate nel bosco. Questo \u00e8 sottolineato dall'apertura sostenuta dagli archi e dall'eterea voce di Oberon che \u00e8 accompagnata da una splendida tessitura di arpa e celesta.\nAllo stesso modo l'apparizione di Puck, affidato a una voce recitante, \u00e8 sottolineata dal suono, araldeggiante, delle trombe e dei tamburi.&lt;br&gt;\nAltri brani notevoli sono: l'aria, molto virtuosistica, di Oberon \"I know a bank\" (ispirata all'opera di Henry Purcell \"Sweeter than roses\") che Britten aveva in precedenza arrangiato per il suo compagno Peter Pears; l'aria di Tytania \"Come now, a roundel\", le cui agilit\u00e0 virtuosistiche fanno l'imitazione delle arie di follia tipicamente belcantiste; la ninna nanna \"You spotted snakes\"; l'esilarante pantomima di Pyramus e Thisbe ed il terzetto finale di Oberon, Tytania e il coro.\nAll'inizio l'opera ricevette delle critiche non molto uniformi. Oggi \u00e8 unanimemente considerata uno dei massimi capolavori di Britten.\nDiscografia.\nEsistono molte edizioni discografiche dell'opera, compresa quella diretta dal compositore che include alcuni cantanti del cast originale e fra questi Deller nella parte di \"Oberon\", Brannigam nella parte di \"Bottom\" e Pears promosso dalla parte di \"Flute\" a quella pi\u00f9 importante di \"Lysander\". Sfortunatamente in questa registrazione mancano alcune belle pagine dell'inizio del terzo atto."}
{"id": "617280", "revid": "287204", "url": "https://it.wikipedia.org/wiki?curid=617280", "title": "Gruppo di Visegrad", "text": ""}
{"id": "617290", "revid": "289247", "url": "https://it.wikipedia.org/wiki?curid=617290", "title": "Transito di San Francesco", "text": ""}
{"id": "617291", "revid": "287204", "url": "https://it.wikipedia.org/wiki?curid=617291", "title": "Antonio Belviso", "text": "Trasferitosi adolescente a Torino, lavora presso importanti studi di posa, dove prende familiarit\u00e0 con le principali tecniche fotografiche.\nIl crescente sviluppo della cinematografia italiana, durante gli anni che precedono il secondo conflitto mondiale, alimentato dalla sua grande passione per la macchina da presa, lo portano a Roma, capitale europea del cinema d'avanguardia.\nQui lavora prima come assistente e poi come operatore, firmando indimenticabili produzioni fra cui \"Lo sceicco Bianco\", \"Vulcano\" e \"La Bella Mugnaia\", dove ha modo di lavorare con attori e registi del calibro di Federico Fellini, Luigi Comencini, Vittorio De Sica, Alberto Sordi, Tot\u00f2 e Anna Magnani.\nNell'ultimo decennio di attivit\u00e0 dirige la fotografia di alcuni film fra cui \"The Masked Man against the Pirates\" e di programmi televisivi trasmessi della RAI.\nPer gli oltre settantacinque film realizzati, riceve nel 1974 il premio \"Una vita per il cinema\"."}
{"id": "617294", "revid": "64860", "url": "https://it.wikipedia.org/wiki?curid=617294", "title": "Damned", "text": ""}
{"id": "617313", "revid": "599013", "url": "https://it.wikipedia.org/wiki?curid=617313", "title": "Charlotte (gastronomia)", "text": "La charlotte \u00e8 un tipo di dessert composto da una crema bavarese che viene circondata da una corona di savoiardi e ricoperta da una guarnitura il cui ingrediente principale specifica il nome di tutta la preparazione (come ad esempio \"charlotte alle fragole\", \"charlotte al cioccolato\", \"charlotte di mele\", eccetera). \nLo \"stampo da charlotte\" ha una forma particolare che ricorda l'omonima tipica cuffia increspata.\nStoria.\nSembra che il dolce, nella sua versione originaria, sia stato creato la prima volta dallo chef francese Marie-Antoine Car\u00eame per la regina Carlotta, moglie di Giorgio III. Ispirandosi agli \"entremets\", dolci inglesi che venivano un tempo serviti dopo gli arrosti, Car\u00eame ide\u00f2 una prima versione del dolce a base di frutta, mollica di pane e crema inglese. La forma odierna alla francese si deve alla reinterpretazione (sempre ad opera dello stesso Car\u00eame) per lo zar Alessandro I di Russia, al quale prepar\u00f2 un composto di panna montata, crema inglese e frutta.."}
{"id": "617317", "revid": "1305772", "url": "https://it.wikipedia.org/wiki?curid=617317", "title": "Charlotte", "text": ""}
{"id": "617321", "revid": "768068", "url": "https://it.wikipedia.org/wiki?curid=617321", "title": "Castrato (musica)", "text": "Si chiamano generalmente castrati i cantanti maschi che avevano sub\u00ecto la castrazione prima della pubert\u00e0, allo scopo di mantenere la voce acuta in et\u00e0 adulta. Il termine \u00e8 sinonimo di evirato ed eunuco, sebbene la castrazione in passato potesse essere praticata senza fini canori, ma solo per provocare l'impotenza sessuale.\nLa parola \"castrato\", per il significato spregevole che poteva assumere, fu spesso sostituita da altre locuzioni, come \"cantori evirati\", \"musici\" o \"soprani naturali\". I cantori evirati divennero in alcuni casi veri e propri fenomeni e furono impiegati da molti operisti e compositori soprattutto nel XVII e XVIII secolo, sino al XIX secolo.\nLa castrazione in seguito cadde in disuso e la Chiesa band\u00ec definitivamente questi artisti, che sino al Novecento avevano prestato servizio come cantori nelle cappelle musicali.\nTra i pi\u00f9 celebri cantori eunuchi del periodo aureo si ricorda Carlo Broschi, in arte Farinelli, a cui \u00e8 stata dedicata anche in tempi moderni una copiosa letteratura e alcuni film.\nEffetti della castrazione sulla voce.\nCon la maturit\u00e0 sessuale sia gli uomini sia le donne mutano la voce, ma nei primi la modificazione \u00e8 molto pi\u00f9 evidente e comporta un cambiamento notevole del timbro e dell'estensione.\nEseguita prima della pubert\u00e0, la castrazione non permette che il bambino sviluppi normalmente gli ormoni maschili, di cui il pi\u00f9 importante \u00e8 il testosterone. Quest'ultimo non \u00e8 del tutto assente nel maschio castrato, perch\u00e9 si attivano alcuni meccanismi di compensazione che in parte attenuano taluni effetti. Tuttavia, avvengono una serie di alterazioni che coinvolgono, tra l'altro, lo sviluppo osseo e soprattutto quello della laringe. Le corde vocali rimangono pi\u00f9 vicine alle cavit\u00e0 di risonanza e perci\u00f2 ne risulterebbe una voce particolarmente brillante, ma dotata della cassa toracica di un adulto. L'estensione vocale della preadolescenza viene in gran parte mantenuta e il timbro si sviluppa con caratteristiche \"sui generis\".\nSecondo l'iconografia dell'epoca i 'musici' avevano una statura notevole, che ben figurava in teatro. Possedendo una voce acuta, cantavano parti di soprano o, nel repertorio operistico, anche di contralto; a volte lo stesso esecutore sosteneva entrambe, cantando il soprano nelle cappelle ecclesiastiche \u2013 dove erano spesso impiegati \u2013 e il contralto nei ruoli d'opera.\nMolte caratteristiche vocali degli eunuchi potevano essere possedute anche dai cantanti 'integri' di sesso maschile, che cantavano parti acute in falsetto, conservando la normale voce virile nel registro di petto. Alcuni falsettisti del passato furono talmente abili e dotati da essere ritenuti erroneamente castrati, come il caso del famoso violoncellista e cantore Domenico Mancini, allievo di Alessandro Moreschi, che imit\u00f2 a perfezione il maestro.\nI castrati furono detti \"soprani naturali\", ossia uomini in cui la voce acuta era la condizione \"naturale\" (normale), mentre si parlava di soprani 'artificiali' nel caso di uomini che cantassero con la voce 'artefatta' di falsetto.\nL'operazione.\nLa castrazione a fini musicali avveniva con modalit\u00e0 e tecniche differenti a un'et\u00e0 compresa fra i sette e i dodici anni. L'intervento consisteva nell'ablazione dei soli testicoli con un coltello e nel legamento dei vasi. Il ragazzo veniva anestetizzato o mediante un infuso d'oppio, oppure inducendo il coma attraverso la pressione sulla carotide, che interrompeva la circolazione.\nL'operazione non era esente da rischi \u2013 a volte fatali \u2013 sia per le scarse condizioni igieniche, sia per le limitate conoscenze medico-chirurgiche. I principali rischi erano le infezioni e il dissanguamento. Poich\u00e9 la castrazione era formalmente proibita, i dati sulle operazioni sono scarsi e non \u00e8 facile sapere chi effettuasse l'intervento. Da un lato sappiamo che Norcia era un importante centro di castrazione e allora \u00e8 presumibile che operassero gli addetti alla castrazione degli animali. I pochi documenti che abbiamo si riferiscono invece a interventi effettuati da medici e chirurghi. Oltre ai rischi per la salute dei ragazzi, l'altro rischio era quello che la voce non risultasse adeguata al canto: in questo caso i giovani castrati venivano avviati allo studio di uno strumento, oppure al sacerdozio.\nLa castrazione per fini musicali era una pratica quasi esclusivamente italiana e, secondo il diritto canonico, illegale: si trattava di una mutilazione e in quanto tale punibile con la scomunica. Infatti, il musicista e storico inglese Charles Burney si dedic\u00f2 alla ricerca dei luoghi dove si praticava l'intervento per 'migliorare' i giovani predestinati, ma non ne trov\u00f2: \"Indagai attraverso l'Italia in quale posto prevalentemente i ragazzi fossero scelti per cantare tramite castrazione, ma non ne potei avere un'informazione sicura. Mi venne detto a Milano che era a Venezia; a Venezia che era a Bologna; ma a Bologna negarono, e venni indirizzato a Firenze; da Firenze a Roma, e da Roma venni mandato a Napoli... Si dice che vi siano botteghe a Napoli con questa insegna: \"QUI SI CASTRANO RAGAZZI\"; ma io non fui in grado di vedere o di sentir parlare di alcuna di queste botteghe durante la mia permanenza in quella citt\u00e0\". In effetti, sappiamo che la maggior parte delle castrazioni avvenivano nello Stato Pontificio e nel Regno di Napoli.\nNegli anni venti e trenta del XVIII secolo, al culmine della mania collettiva per queste voci, si stima che circa 4 000 ragazzi venissero castrati ogni anno per servire l'arte. Molti di essi erano orfani, o provenivano da famiglie povere che facevano verificare a un maestro di cappella o a un organista se il ragazzo avesse il talento e la voce per essere sottoposto all'operazione, nella speranza che potessero raggiungere il successo e progredire nella scala sociale (questo fu il caso, ad esempio, di Senesino). A volte era la famiglia che procedeva direttamente a far castrare il ragazzo, altre volte provvedeva il conservatorio. Abbiamo testimonianza dei contratti che venivano stipulati fra i genitori e il maestro di canto: in base al tipo di contratto, una volta che l'allievo cominciava a lavorare, i genitori e il maestro si dividevano gli introiti del pupillo. Tuttavia ci sono anche casi documentati di giovani che chiesero spontaneamente di essere sottoposti all'intervento per preservare le loro voci, come ad esempio Caffarelli, figlio di un contadino. Caffarelli era inoltre famoso per le sue eccentricit\u00e0, per il carattere fortemente irascibile e per le presunte relazioni amorose con varie nobildonne. Farinelli fu uno dei pochi castrati proveniente da una famiglia agiata, amante della musica.\nL'educazione musicale.\nIl pi\u00f9 importante centro di formazione per i giovani castrati era Napoli. In questa citt\u00e0 avevano sede quattro importanti istituzioni ecclesiastiche, che si occupavano dell'educazione musicale degli evirati: il Conservatorio di Santa Maria di Loreto (1537), il Conservatorio della Piet\u00e0 dei Turchini (1584), il Conservatorio dei Poveri di Ges\u00f9 Cristo (1589) e il Conservatorio di Sant'Onofrio a Porta Capuana (1600). Questi istituti erano collegi maschili, eccetto il Sant'Onofrio che accettava anche le bambine; i castrati erano solo una parte degli allievi e succedeva che fossero emarginati e derisi dagli altri per le attenzioni loro prestate, in quanto cagionevoli di salute. Per aiutare economicamente l'istituto i bambini castrati (detti \"angiolilli\") venivano mandati a cantare nelle chiese e ai funerali. Gli allievi ricevevano anche una formazione di cultura generale, ma non molto approfondita. Invece l'educazione musicale era rigorosa: oltre al canto si doveva imparare uno strumento; inoltre gli alunni studiavano solfeggio, armonia, contrappunto e composizione.\nL'addestramento dei ragazzi era molto severo; la celebre descrizione di Angelini Bontempi delle scuole di canto di Roma del XVII secolo illustra la giornata tipica dei giovani apprendisti, consistente in un'ora di canto di pezzi difficili, un'ora di pratica nel trillo, un'ora di studio nell'esecuzione di passaggi, un'ora di esercizi di canto alla presenza dei maestri e di fronte a uno specchio per imparare a cantare mantenendo un atteggiamento composto della figura, e un'ora di studio di lettere. A questo, che era lo studio svolto la mattina, si aggiungeva quello pomeridiano, che prevedeva mezz'ora di teoria musicale, un'altra di composizione contrappuntistica, un'ora di copiatura su un'apposita tavoletta (chiamata 'cartella') e di nuovo un'altra ora di studio delle lettere. Gli allievi dovevano inoltre esercitarsi al clavicembalo e comporre musica. Questo programma cos\u00ec intenso faceva s\u00ec che i giovani pi\u00f9 dotati raggiungessero molto presto un'eccellente tecnica e un'ottima preparazione musicale, con brillanti prospettive di carriera.\nL'allenamento intenso a cui erano sottoposti i giovani destinati al canto permetteva di conseguire prestazioni virtuosistiche eccezionali; la proliferazione dei castrati avvenne parallelamente allo sviluppo della vocalit\u00e0 del periodo barocco, il cui repertorio richiedeva notevole abilit\u00e0.\nNon tutti i giovani castrati riscuotevano eguale successo, e solo alcuni si dedicavano all'opera: molti cantavano nelle cappelle ecclesiastiche, altri, dopo una carriera pi\u00f9 o meno onorevole, si dedicavano all'insegnamento; altri, infine, fallivano completamente ed erano a volte relegati a occupazioni umili o indecorose.\nRicordo del periodo di studi era spesso il soprannome dei castrati, che era il diminutivo del cognome del maestro, come Gizziello da Domenico Gizzi, Caffarelli da Pasquale Caffaro, Porporino da Nicola Porpora oppure era il diminutivo della famiglia che aveva pagato gli studi al cantante, come il Cusanino, dalla famiglia Cusani, Giovanni Carestini. Altri evirati trassero ispirazione da altri motivi. Farinelli, che aveva studiato con Porpora, essendoci gi\u00e0 Porporino, prese il soprannome dai fratelli Farina che lo avevano aiutato; Senesino si chiam\u00f2 cos\u00ec perch\u00e9 senese.\nStoria dell'impiego dei castrati a fini musicali.\nL'impiego dei castrati nella musica sacra.\nLa castrazione a scopo musicale trae origine dal versetto di San Paolo (\"I Corinzi\", XIV, 34) \"mulieres in ecclesia taceant\": \"le donne stiano zitte quando sono in chiesa\". Il precetto fu interpretato non solo come un divieto per le donne a partecipare al rito attraverso le letture, ma anche un divieto di cantare nel coro. Perci\u00f2 se si volevano introdurre nel coro religioso delle voci acute si poteva ricorrere ai bambini, ai falsettisti, oppure ai castrati. \nNella storia della musica l'esistenza di cantanti eunuchi \u00e8 testimoniata sin dal primo periodo dell'Impero bizantino; nel 400 circa, l'imperatrice Elia Eudossia aveva un maestro eunuco, Brisone, forse egli stesso cantore, che presumibilmente istitu\u00ec l'uso dei castrati nei cori bizantini. Nel IX secolo i cantanti eunuchi erano ancora utilizzati, come ad esempio nel coro della Basilica di Santa Sofia, e continuarono a esistere fino alla presa di Costantinopoli, nel corso della quarta crociata del 1204. Apparentemente scomparsi per circa tre secoli, ricomparvero in Italia in circostanze ancora non chiare, forse importati dalla Spagna, che fino alla fine del XV secolo era rimasta in gran parte sotto il dominio degli Arabi, dove gli eunuchi, in genere appartenenti a etnie conquistate e impiegati in vari ruoli, come ad esempio custodi dell\"'harem\", erano diffusi. I primi castrati di cui si ha notizia in Italia intorno alla met\u00e0 del XVI secolo erano spagnoli.\nIl duca di Ferrara Alfonso II d'Este fu uno dei primi estimatori entusiasti di questi cantanti. Heinrich Sch\u00fctz, maestro di cappella di corte a Dresda dal 1615, . Nel 1589, con la bolla \"Cum pro nostri temporali munere\", papa Sisto V ammetteva i castrati fra i cantori della Cappella Pontificia. Nel 1599 furono ammessi nella cappella del papa Pietro Paolo Folignato e Girolamo Rosini; sembra tuttavia che uno dei primi cantori evirati del coro pontificio fosse lo spagnolo Francisco Soto de Langa, entrato in servizio l'8 giugno 1562. \nPietro Della Valle elogiava i castrati, gi\u00e0 numerosi nella prima met\u00e0 del Seicento:\nL'impiego dei cantori evirati fu per molto tempo preferito a quello delle voci puerili, il cui utilizzo era limitato necessariamente a pochi anni.\nUna situazione particolare era quella delle chiese, dove le donne non erano ammesse nelle cantorie; il cantore infatti officiava la liturgia e come tale doveva essere esclusivamente di sesso maschile. Nella Chiesa cattolica solo i preti, uomini, dicono messa; questa norma fu chiaramente ribadita anche nel famoso \"motu proprio\" di Pio X, \"Tra le sollecitudini\", del 1903, in particolare al \u00a713.\nL'atteggiamento della Chiesa cattolica nei confronti dei castrati fu ambivalente: da un lato la castrazione, in quanto mutilazione, era condannata. D'altra parte i cori ecclesiastici annoveravano molti cantori evirati e la Cappella pontificia ne ebbe il numero pi\u00f9 alto, continuando a far cantare castrati fino all'inizio del Novecento. Inoltre, i pontefici non ebbero un atteggiamento univoco verso gli evirati. Ad esempio, papa Clemente VIII fu fra i primi a preferire i castrati ai falsettisti; invece papa Innocenzo XI fu il pi\u00f9 severo sull'argomento; papa Benedetto XIV condannava la castrazione, ma aiut\u00f2 coloro il cui intervento era riuscito male, facendoli entrare negli ordini religiosi; papa Clemente XIV decret\u00f2 la scomunica di chi favoriva la castrazione, ma nei fatti tale sanzione non fu mai inflitta ad alcuno.\nL'impiego dei castrati nell'opera lirica.\nAnche l'introduzione dei castrati nell'opera lirica fu dovuta in buona parte al divieto ecclesiastico nei confronti delle attrici e delle cantanti donne. L'interdizione era obbedita scrupolosamente soprattutto nello Stato Pontificio e in generale in Italia, non invece in Francia. Anche in questo caso si poteva scegliere fra falsettisti e castrati.\nIl successo dei castrati fu parallelo allo sviluppo del melodramma e dell'opera. Alla prima rappresentazione dell\"'Orfeo\" di Monteverdi del 1607 presero parte almeno due castrati. Dalla fine del XVII secolo, i castrati divennero protagonisti delle scene e mantennero la loro egemonia per circa un secolo, soppiantando i colleghi di sesso maschile nel ruolo di 'primo uomo'. Nel corso del XVIII secolo, con la diffusione dell'opera italiana a livello europeo (con la particolare eccezione della Francia), cantanti come Baldassarre Ferri, Matteo Sassano, Nicol\u00f2 Grimaldi, Senesino, Farinelli, Gaspare Pacchierotti, Giovanni Battista Velluti, Giovanni Carestini divennero autentici divi internazionali, originando finanche fenomeni di adorazione isterica, e i pi\u00f9 fortunati guadagnarono ricchezze considerevoli.\nLa concezione drammaturgica dell'epoca era improntata all'irrealt\u00e0 e all'idealizzazione, pertanto sempre pi\u00f9 spesso nei protagonisti (personaggi della mitologia o della storia romana) non vi era alcun rapporto fra sesso e ruolo; i castrati dunque potevano interpretare indifferentemente parti maschili o femminili. L'organizzazione rigida e strettamente gerarchica dell'opera seria favoriva le voci acute per la rappresentazione delle virt\u00f9 eroiche (sebbene i castrati venissero anche spesso derisi per il loro aspetto o per la recitazione ridicola), mentre le voci maschili tradizionali del basso e del tenore baritonale (il tenore acuto dalla voce chiara nascer\u00e0 solo nel XIX secolo, con la fine dei castrati) erano considerate troppo realistiche e perci\u00f2 volgari, poco portate al virtuosismo e adatte solo a ruoli secondari o comici.\nDeclino.\nAl termine del XVIII secolo, i cambiamenti nel gusto musicale e operistico e l'evoluzione dei costumi segnarono la fine dei castrati. Tuttavia perdurarono anche dopo l\"'ancien r\u00e9gime\" e due di essi, Gasparo Pacchierotti e Girolamo Crescentini, passarono alla storia anche per l'ammirazione che suscitarono in Napoleone Bonaparte. L'ultimo famoso castrato fu Giovanni Battista Velluti (1781-1861), che interpret\u00f2 l'ultimo ruolo operistico scritto appositamente per questi cantori, Armando nel \"Crociato in Egitto\" di Meyerbeer (Venezia, 1824). Poco dopo i cantanti evirati furono sostituiti come 'primi uomini' dal nuovo tipo di tenore eroico incarnato dal francese Gilbert-Louis Duprez.\nNella prima met\u00e0 dell'Ottocento, il Collegio Pontificio faceva istruire nella Pia Casa degli Orfani giovani evirati per servire la cappella papale\nCon l'unit\u00e0 d'Italia nel 1861, venne esteso a tutto il Regno, con l'eccezione della Toscana, il previgente codice penale sabaudo che gi\u00e0 prevedeva il reato di evirazione. Il codice toscano, che rimase in vigore nel territorio dell'ex-granducato fino al 1889, prevedeva per parte sua il reato di \"lesione personale\" (art. 325), che veniva qualificata come \"gravissima\" nel caso, tra l'altro, in cui essa privasse l'offeso \"della capacit\u00e0 di generare\" (art. 326). \nNel 1878, papa Leone XIII proib\u00ec l'ingaggio di castrati da parte della Chiesa; solo nella Cappella Sistina e in altre basiliche papali il loro impiego sopravvisse ancora per qualche anno: una foto di gruppo del coro della Sistina del 1898 mostra che all'epoca ne rimanevano sei (pi\u00f9 il 'direttore perpetuo', il soprano Domenico Mustaf\u00e0) e nel 1902 Leone XIII ribad\u00ec il suo divieto. La fine ufficiale per i castrati venne il 22 novembre 1903, quando il nuovo papa, Pio X, promulg\u00f2 un \"motu proprio\" sulla musica sacra, \"Tra le sollecitudini\", in cui si legge: \u00abse dunque si vogliono adoperare le voci acute dei soprani e contralti, queste dovranno essere sostenute dai fanciulli, secondo l'uso antichissimo della Chiesa\u00bb. I castrati non furono subito licenziati, ma continuarono a prestare servizio sino alla giubilazione, senza procedere all'assunzione di nuove leve che li rimpiazzassero. L'ultimo castrato della Sistina fu Alessandro Moreschi.\nIl coinvolgimento della Chiesa cattolica nel fenomeno dei castrati \u00e8 stato a lungo fonte di polemiche. In effetti, gi\u00e0 nel 1748 papa Benedetto XIV aveva tentato di bandire i castrati dalle chiese, ma la loro popolarit\u00e0 all'epoca era tale che un provvedimento simile avrebbe avuto come risultato un drastico calo nella frequentazione delle chiese.\nUn allievo di Moreschi, Domenico Mancini, impar\u00f2 talmente bene dal suo maestro che persino Lorenzo Perosi, direttore perpetuo del coro della Cappella Sistina dal 1898 al 1956 e strenuo avversatore dell'uso dei castrati, pens\u00f2 che fosse evirato; Mancini fu invece un ottimo falsettista e contrabbassista di professione.\nEmuli dei castrati in epoca moderna.\nIn epoca moderna la castrazione \u00e8 severamente proibita; tuttavia, spesso nell'intento di suscitare attenzione, alcuni cantanti affermano pi\u00f9 o meno apertamente di essere autentici castrati, sia pure per cause patologiche.\nI cantanti nati nel XX secolo, anche eccellenti, non si possono assimilare ai castrati del passato, sia per le caratteristiche fisiologiche, sia per la formazione tecnica e musicale; si tratta in realt\u00e0 di falsettisti (ossia cantanti che usano la voce di falsetto) e l'ampio utilizzo della loro vocalit\u00e0 nell'opera ha origini nel secolo XX.\nL'unico autentico cantore evirato di cui siano rimaste registrazioni, effettuate all'inizio del Novecento, \u00e8 Alessandro Moreschi. Sebbene il suo gusto interpretativo rifletta chiaramente la moda del suo tempo, \u00e8 interessante ascoltarne la voce, che \u00e8 l'ultima vera prova che questi storici cantori hanno dato di s\u00e9.\nOggi, i ruoli originariamente concepiti per i castrati vengono in genere affidati a contralti o soprani donne che cantano \"en travesti\" o a controtenori uomini.\nCarattere e vita sociale.\nLa mutilazione subita e le conseguenze sociali della stessa erano probabilmente all'origine del carattere capriccioso e stizzoso di molti castrati. Non di rado imponevano scenografie o costumi sfarzosi, quando ci\u00f2 non era giustificato dal libretto. Girolamo Crescentini si limitava a pretendere di portare sempre una spada al fianco sulla scena, anche quando era incongruente con il costume indossato.\nIl castrato pi\u00f9 famoso per i suoi capricci fu Caffarelli, che si comport\u00f2 spesso in modo insolente e litigioso, e per questo fu pi\u00f9 volte imprigionato.\nFarinelli fu anche in questo un'eccezione: si dimostr\u00f2 sempre disponibile e gentile. \nLa vita sociale dei castrati non era facile. I rapporti con la famiglia d'origine venivano spesso interrotti, sia perch\u00e9 i castrati rinfacciavano ai parenti la mutilazione subita, sia perch\u00e9 i familiari cercavano di ottenere denaro e altri vantaggi dagli evirati che avevano fatto fortuna. Il pi\u00f9 radicale contro la famiglia fu Domenico Mustaf\u00e0, il quale affermava che avrebbe ucciso il padre se fosse stato sicuro della sua responsabilit\u00e0 nella scelta di castrarlo. Fra le eccezioni ci fu Farinelli, che si mostr\u00f2 generoso con i parenti e non li rimprover\u00f2 per averlo evirato.\nErano invece buoni i rapporti degli evirati con i loro protettori che li ricompensavano generosamente, ma che si comportavano anche in modo ambiguo nei loro confronti. Certamente erano un riferimento per i castrati quando questi avevano un problema da risolvere. \nQuanto alla vita sessuale e affettiva dei castrati, non ci sono prove di una loro presunta omosessualit\u00e0, sebbene Giacomo Casanova affermi che alcuni castrati preferivano i gentiluomini di sesso maschile, nobili o meno. I moderni endocrinologi ipotizzano che le vantate prodezze sessuali dei castrati fossero pi\u00f9 leggenda che realt\u00e0. Sono tuttavia documentate relazioni con donne, che potevano implicare anche rapporti sessuali, sia pure spesso inadeguati: in vari casi si trattava di donne deluse dal proprio matrimonio, che apprezzavano la sensibilit\u00e0 degli evirati. A volte queste relazioni adulterine furono tempestose, tanto che Caffarelli e Pacchiarotti furono sfidati a duello da mariti gelosi; Siface addirittura mor\u00ec nel tentativo di rapire una fanciulla da un convento. D'altro canto, Tenducci fu uno dei pochi castrati che riusc\u00ec a sposarsi, ma dopo qualche anno il matrimonio and\u00f2 in crisi e fu annullato."}
{"id": "617322", "revid": "767487", "url": "https://it.wikipedia.org/wiki?curid=617322", "title": "Bara (popolo)", "text": "I Bara sono un popolo del sud del Madagascar, diffuso principalmente all'estremit\u00e0 meridionale degli altopiani centrali dell'isola, nella Provincia di Toliara. Costituiscono circa il 3% della popolazione totale malgascia.\nInsieme ai Sakalava, i Bara sono fra i popoli di pi\u00f9 chiare origini africane fra quelli del Madagascar. \nSociet\u00e0 e cultura.\nI Bara sono divisi in clan. Sono tradizionalmente nomadi; originari della zona a sudovest della citt\u00e0 di Toliara, oggi si trovano soprattutto attorno ai centri di Ihosy e Betroka. Vivono principalmente dell'allevamento di zeb\u00f9; in alcune zone, il bestiame supera in numero la popolazione umana. Oltre che come pastori, i Bara sono noti per essere valorosi guerrieri. Sono poligami, e attribuiscono alle donne una posizione sociale inferiore. \nGran parte delle usanze sociali dei Bara ruotano attorno all'allevamento. Per esempio, il furto di bestiame (chiamato \"dahalo\") e la cessione di bestiame svolgono un ruolo importante rispetto al matrimonio: ci si attende che il pretendente rubi del bestiame (dimostrando in tal modo il proprio coraggio e la propria mascolinit\u00e0) e che lo doni ai genitori della futura sposa come dote.\nInteressante \u00e8 la pratica della circoncisione dei bambini, intorno ai 2 anni, dove spetta allo zio del bambino mangiare il prepuzio assieme alle banane. Nel caso di rifiuto o di assenza dello zio, \u00e8 compito del Capo villaggio mangiare il prepuzio appena amputato.\nReligione.\nFra le popolazioni malgasce, i Bara sono fra quelli che hanno mantenuto pi\u00f9 integralmente le proprie credenze religiose e i propri rituali. I convertiti al Cristianesimo sono tutt'oggi un'esigua minoranza. \nI Bara seppelliscono i loro morti in grotte naturali, ed esprimono il lutto per la perdita di un parente radendosi il capo. Temono gli spiriti dei morti, e un tempo intere comunit\u00e0 si spostavano ogni volta che moriva qualcuno, per lasciarsi alle spalle il fantasma. Credono inoltre nello \"helo\", uno spirito che appare ai piedi degli alberi.\nArte.\nSono danzatori e abili scultori. Le loro statue di legno si distinguono tra l'altro per le ciglia, realizzate con veri capelli infissi nel legno."}
{"id": "617328", "revid": "666668", "url": "https://it.wikipedia.org/wiki?curid=617328", "title": "Jerry Seinfeld", "text": "Raggiunge il successo all'inizio degli anni novanta con la creazione della sit-com \"Seinfeld\", nella quale interpreta se stesso: un comico single a New York.\nBiografia.\nSeinfeld nasce a Brooklyn, borough di New York, il 29 aprile del 1954 da padre statunitense figlio di immigrati ucraini di origine ebraica, Kalmen Seinfeld (1918\u20131985), e da madre statunitense figlia di immigrati siriani di origine ebraica e nativi di Aleppo, Betty Hosni (1914-2014). Inizia la sua carriera molto presto, esibendosi nei principali locali di New York. La sua comicit\u00e0, basata soprattutto su osservazioni pungenti e ironiche sui normali fatti della vita, non ottiene subito grandi favori. Le sue performance, con il tempo, riscuotono per\u00f2 successo nei templi del cabaret statunitense e gi\u00e0 nel 1981 Seinfeld si esibisce al Tonight Show, proseguendo poi con apparizioni nelle trasmissioni televisive pi\u00f9 importanti, come il David Letterman show.\nNel 1990 la NBC, colpita dall'originalit\u00e0 e dalla freschezza della sua comicit\u00e0, gli propone uno show televisivo nel quale dovr\u00e0 sostenere il duplice ruolo di protagonista ed autore. Nascer\u00e0 cos\u00ec una delle sit-com pi\u00f9 famose degli Stati Uniti d'America, che lo porter\u00e0 alla consacrazione presso pubblico e critica. Nel 1998, nel pieno del successo, decide sorprendentemente di abbandonare il progetto ed in generale il mondo del cabaret per dedicarsi ad altre attivit\u00e0. Nel 1999 si sposa con Jessica Sklar. Nel 2008 \u00e8 stato protagonista, insieme a Bill Gates, di una serie di spot televisivi per la Microsoft.\nIl successo con \"Seinfeld\".\nLa sit-com sar\u00e0 un enorme successo, ma non la prima stagione, in quanto il network decide di mandare in onda solo 4 episodi. Sin dalla seconda stagione le richieste si stabilizzeranno attorno alle 25 puntate, veri e propri cult, fino al 1999, portando fama e fortuna non solo al suo attore protagonista, ma anche agli altri interpreti: Michael Richards (nella parte del dinoccolato e strambo Cosmo Kramer), Jason Alexander (nella parte del nevrotico e complessato George Costanza) e Julia Louis-Dreyfus (Elain, ex di Jerry nella sit-com ed unico personaggio femminile stabile del gruppo). In Italia, and\u00f2 in onda su TMC e successivamente su TMC2.\nLa serie racconta la vita di tutti i giorni di Jerry Seinfeld e dei suoi pi\u00f9 vicini amici e parenti, proponendosi come un perfetto contenitore per osservazioni ironiche e taglienti sui costumi e i comportamenti umani. Tenendosi lontano da contenuti volgari, il telefilm diverr\u00e0 sempre pi\u00f9 di successo presentando storie corali basate spesso su una comicit\u00e0 dell'assurdo, garantendo ai creatori Seinfeld e Larry David cifre da capogiro, fino a 250 milioni di dollari in una sola stagione.\nDoppiatori italiani.\nDa doppiatore \u00e8 sostituito da:"}
{"id": "617329", "revid": "11497", "url": "https://it.wikipedia.org/wiki?curid=617329", "title": "Peregrinaggio", "text": ""}
{"id": "617333", "revid": "2036644", "url": "https://it.wikipedia.org/wiki?curid=617333", "title": "Coppa di Vietnam", "text": "La Coppa di Vietnam (in vietnamita: \"Gi\u1ea3i b\u00f3ng \u0111\u00e1 c\u00fap qu\u1ed1c gia\") \u00e8 la principale competizione calcistica vietnamita a eliminazione diretta. Si disput\u00f2 per la prima volta nel 1992.\nFormato.\nGiocano nel torneo tutte le squadre della V League 1 e della V League 2. La vincitrice si qualifica alla Coppa dell'AFC (equivalente alla UEFA Europa League).\nLa vincitrice si qualifica anche alla Supercoppa di Vietnam, in cui affronta la vincitrice del campionato nazionale."}
{"id": "617335", "revid": "228587", "url": "https://it.wikipedia.org/wiki?curid=617335", "title": "Ashtavinayaka", "text": "L'espressione Ashtavinayaka, in sanscrito, significa letteralmente \"gli otto Ganesha\" e si riferisce agli otto templi nello stato indiano del Maharashtra, situati attorno a Pune, che ospitano otto distinte statue di Ganesha, in una sequenza precedentemente accertata. Il termine si riferisce anche al peregrinaggio che si compie presso questi otto templi.\nOgnuno di questi templi possiede la propria mitologia e la propria storia, e si distinguono l'uno dall'altro per i propri idoli posti nel tempio.\nLa posizione di ogni idolo differenzia ulteriormente tutti i templi fra loro.\nGli otto templi.\nGli otto templi di Ashtavinayaka, in ordine di importanza religiosa, sono:\nAlcune di queste statue sono chiamate effigi \"Swayambhu\", che in sanscrito significa \"non create\", indicando in questo modo il fatto che esse non sono state costruite dall'uomo ma sono esistite da sempre in natura nel loro aspetto presente.\nMoreshwar.\nStoria.\nQuesto \u00e8 il tempio pi\u00f9 importante dell'intero pellegrinaggio.\nIl tempio, costruito in pietra nera durante il regno Bahamani, ha quattro entrate.\nSi crede che Ganesha, a cavallo di un pavone, sotto le sembianze di Mayureshwara sia stato ucciso nel luogo dove si trova il tempio dal demone Sindhu. La statua del dio, con il busto rivolto verso sinistra, ha un cobra (Nagaraj) posto di fronte a lui a mo' di protezione. \nTuttavia quello presente ora nel tempio non \u00e8 l'idolo originale -che si dice essere stato consacrato due volte da Brahma, prima e dopo essere stato distrutto dal demone Sindhurasur. L'idolo originale, pi\u00f9 piccolo per dimensioni e fatto di sabbia, ferro e diamanti fu probabilmente rinchiuso in una cornice di piombo dai Pandava e posto dietro a quello che viene usualmente venerato.\nUbicazione.\nIl tempio \u00e8 situato a circa 56 kilometri da Pune, vicino al fiume Kara nel villaggio di Moregoan. Quest'ultimo deriva il suo nome dal nome Marathi del pavone - emblema nazionale dell'India; in esso si coltivava l'usanza in passato di tenere questi animali in libert\u00e0, ed il villaggio stesso \u00e8 costituito in maniera da avere una forma somigliante appunto ad un pavone.\nSiddhivinayak.\nSi ritiene che il dio Vishnu abbia sconfitto i demoni Madhu e Kaitab dopo essersi propiziato qui il favore di Ganesha.\nQuesta \u00e8 l'unica statua con la proboscide rivolta a destra.\nQuesto tempio \u00e8 situato fuori l'autostrada Pune-Solapur a circa 48\u00a0km dalla citt\u00e0 di Srigonda, nei pressi del fiume Bhima.\nBallaleshwar.\nLa leggenda vuole che Ganesha abbia salvato in questo luogo il suo devoto figlioccio, Ballala, che era stato picchiato dai suoi compaesani del villaggio per la sua eccessiva devozione al dio.\nIl tempio si affaccia a oriente ed ha due santuari. L'atrio, supportato da otto colonna squisitamente intagliate merita la stessa attenzione dell'idolo del santuario, che siede su un trono a forma di albero di cipresso.\nIl tempio \u00e8 situato nella citt\u00e0 di Pali a circa 11 kilometri prima di Nagothane lungo l'autostrada Mumbai-Goa.\nVaradavinayak.\nSi dice che Ganesha dimori in questo tempio in forma di \"Varada Vinayaka\", il dispensatore di ricchezza e successo. L'idolo si trova in un vicino lago nel quale \u00e8 immerso. Esso \u00e8 rivolto verso oriente, ed il tronco \u00e8 orientato a sinistra ed \u00e8 sempre illuminato da una lampada ad olio che si dice bruci ininterrottamente sin dal 1892.\nQuesto \u00e8 l'unico tempio in cui ai devoti \u00e8 permesso tributare personalmente la loro devozione ed il loro omaggio all'idolo. Ad essi \u00e8 infatti concesso di stare nelle immediate vicinanze dell'idolo e rivolgergli direttamente le loro preghiere devozionali.\nIl tempio si trova a circa 3 kilometri fuori l'autostrada Pune-Mumbai vicino Khopoli (a 80\u00a0km da Pune).\nChintamani.\nSi crede che Ganesha abbia fatto dono del prezioso gioiello \"Chinatamani\" al saggio Kapila in questo luogo.\nIl tempio \u00e8 situato a 22\u00a0km da Pune, fuori l'autostrada Pune-Solapur. Il villaggio di Theur si trova alla confluenza dei tre maggiori fiumi della regione, il Mula, il Mutha ed il Bhima."}
{"id": "617337", "revid": "729019", "url": "https://it.wikipedia.org/wiki?curid=617337", "title": "Bromografo", "text": "Il bromografo \u00e8 uno strumento utilizzato per la fotoincisione in fotografia, in serigrafia, nella stampa offset e in elettronica. Il suo nome deriva dall'uso che se ne faceva in fotografia, dove i negativi usati per la duplicazione erano realizzati in bromuro d'argento.\nFotografia.\nQuesto strumento \u00e8 solitamente costruito come una cassetta chiusa, nella quale sono alloggiate una o pi\u00f9 lampade separate dal negativo tramite un vetro opalino o smerigliato. Il bromografo \u00e8 utilizzato per la duplicazione \"a contatto\" di negativi, vale a dire riprodurre su carta fotografica un negativo nello stesso identico formato. L'alternativa \u00e8 l'utilizzo di un ingranditore fotografico.\nLa riproduzione avviene ponendo sul piano di vetro il negativo e, sopra di esso, la carta fotografica con l'emulsione a contatto col negativo. Chiudendo il coperchio, la sua pressione fa aderire perfettamente carta e negativo al vetro, in modo da evitare sfocature; quindi, si procede a impressionare la carta fotografica accendendo le luci interne del bromografo. L'esposizione pu\u00f2 essere fatta a mano o tramite un temporizzatore che accende e spegne le luci per un tempo preimpostato e con grande precisione.\nElettronica.\nIl bromografo viene oggi utilizzato, specialmente in ambiti hobbistici, per la fotoincisione di circuiti stampati (PCB).\nSostanzialmente simile al gemello usato in fotografia, questa variante utilizza solitamente delle lampade a radiazione ultravioletta per impressionare una basetta ramata appositamente presensibilizzata. \nLa basetta ramata impressionata deve poi essere incisa in un bagno specifico (solitamente cloruro ferrico -FeCl3-), cio\u00e8 trattata per eliminare il rame in eccesso."}
{"id": "617342", "revid": "287204", "url": "https://it.wikipedia.org/wiki?curid=617342", "title": "Partito Socialista Unificato della Catalogna", "text": "Il Partito Socialista Unificato della Catalogna (in catalano \"Partit Socialista Unificat de Catalunya\", \"PSUC\") fu un partito politico comunista catalano, legato al Partito Comunista di Spagna. \nFu fondato il 23 luglio 1936 dall'unificazione della Federazione Catalana del PSOE, del Partito Comunista di Catalogna, dell'Unione Socialista della Catalogna e del Partito Catalano Proletario.\nIl PSUC ebbe un ruolo centrale in Catalogna durante gli ultimi mesi della Seconda Repubblica Spagnola e nella susseguente guerra civile. Fu il solo partito regionale ad essere affiliato al Comintern e, come il PCE, fu molto vicino alle posizioni di Stalin. Il PCE non aveva una propria organizzazione nella Catalogna e si appoggiava, invece, al PSUC come referente politico.\nDurante la dittatura di Francisco Franco, il PSUC fu messo fuori legge, ma rimase attivo nella clandestinit\u00e0 in Spagna e in esilio all'estero. Il PSUC era il pi\u00f9 grande partito d'opposizione in Catalogna e, alla caduta del regime, divent\u00f2 un partito di massa.\nNel 1977, durante la transizione verso la democrazia, il PSUC venne legalizzato e riconosciuto. Negli anni ottanta, il PCE ed il PSUC intrapresero percorsi politici differenti: il PSUC divenne sempre pi\u00f9 coinvolto nella Iniziativa per la Catalogna (\"Iniciativa per Catalunya\", \"IC\") e gradualmente cess\u00f2 di funzionare come entit\u00e0 separata. Nel 1997, quando il PSUC divenne completamente assorbito dentro IC, un gruppo di militanti ortodossi rifond\u00f2 il partito, con il nome di PSUC Viu."}
{"id": "617346", "revid": "9314", "url": "https://it.wikipedia.org/wiki?curid=617346", "title": "PSUC", "text": ""}
{"id": "617348", "revid": "124123", "url": "https://it.wikipedia.org/wiki?curid=617348", "title": "Giuseppe Enrici", "text": "Carriera.\nCiclista di medio livello, la sua principale vittoria \u00e8 quella al Giro d'Italia del 1924, nel quale si aggiudic\u00f2 anche due tappe. Proprio al Giro d'Italia ha raccolto i risultati migliori della sua carriera classificandosi 3\u00ba nel 1922, 6\u00ba nel 1923 e 5\u00ba (ma 1\u00ba nella categoria \"isolati\") nel 1926. Nelle altre corse di rilievo solo il 2\u00ba posto al Giro dell'Emilia del 1923. Abbandon\u00f2 l'attivit\u00e0 nel 1928."}
{"id": "617349", "revid": "1305772", "url": "https://it.wikipedia.org/wiki?curid=617349", "title": "M5", "text": ""}
{"id": "617350", "revid": "9314", "url": "https://it.wikipedia.org/wiki?curid=617350", "title": "Partit Socialista Unificat de Catalunya", "text": ""}
{"id": "617351", "revid": "119276626", "url": "https://it.wikipedia.org/wiki?curid=617351", "title": "M7", "text": ""}
{"id": "617353", "revid": "1305772", "url": "https://it.wikipedia.org/wiki?curid=617353", "title": "M9", "text": ""}
{"id": "617357", "revid": "115539437", "url": "https://it.wikipedia.org/wiki?curid=617357", "title": "Pinacosaurus", "text": "Pinacosaurus (il cui nome significa \"lucertola tavola\") \u00e8 un genere estinto di dinosauro ankylosauride vissuto nel Cretaceo superiore, circa 80-75 (Campaniano), in Mongolia e Cina.\nLe specie tipo, \"P. grangeri\" fu descritta nel 1933, mentre la seconda specie \"P. mephistocephalus\" fu descritta nel 1999, e si differenzia dalla specie tipo per i dettaglia dell'armatura del cranio. Il \"Pinacosaurus\" \u00e8 uno degli ankylosauridi meglio conosciuti grazie al gran numero di scheletri ritrovati, pi\u00f9 di qualsiasi altro ankylosauro. Questi scheletri consistono prevalentemente in esemplari giovani che forse vivevano in branchi o in piccoli gruppi.\nIl \"Pinacosaurus\" era lungo circa cinque metri e pesava fino a due tonnellate. Il suo corpo era piatto e largo, ma non cos\u00ec pesantemente costruito come in alcuni altri membri di ankylosaurino. La testa era protetta da piastre ossee, da cui il nome. Ogni narice era formata da una grande depressione, separata da altre tre e/o cinque fori pi\u00f9 piccoli, il cui scopo \u00e8 incerto. Il becco liscio e tagliente era perfetto per tagliare e strappare vegetali che poi venivano triturate da una batteria di piccoli denti. Il collo, la schiena e la coda erano ben protetti da una corazza di osteodermi, inoltre la coda possedeva una mazza ossea sulla punta con cui l'animale poteva difendersi dai predatori..\nDescrizione.\nL'aspetto di questi dinosauri era particolarmente basso e tarchiato; il corpo lungo e tozzo era ricoperto da una corazza ossea composta di placche e tubercoli di varie dimensioni, il cranio era compatto e dotato di quattro piccole corna, mentre la coda terminava in una mazza costituita da ossa fuse. Questa struttura, presente in tutti gli anchilosauridi, serviva sicuramente come difesa contro i predatori.\nVivevano nel Cretaceo superiore inoltrato (piano Campaniano superiore, circa 75 milioni di anni fa), ma nonostante l'epoca relativamente recente in cui vissero, le loro caratteristiche erano pi\u00f9 primitive di quelle del contemporaneo \"Saichania\". Le loro dimensioni si aggiravano sui cinque metri di lunghezza.\nRitrovamenti.\nNegli ultimi anni, in Cina sono stati rinvenuti numerosi scheletri di \"Pinacosaurus grangeri\", e in un caso molti individui giovani sono stati scoperti sepolti insieme. Forse questi piccoli anchilosauri morirono nel corso di una tempesta di sabbia, visto il clima desertico della zona in cui vissero. I resti di esemplari giovani di anchilosauri sono molto rari, e possono essere decisamente utili nello studio del cranio di questi animali, dal momento che i teschi degli adulti sono ricoperti di placche ossee che non permettono di capire come le varie ossa sono interconnesse. Gli esemplari giovani, invece, non hanno ancora le ossa fuse e possono essere utilizzati per capire le relazioni tra le varie specie. I ritrovamenti di dinosauri immaturi sono piuttosto rari, ma abbastanza spesso si rinvegono in gruppetti, lasciando supporre che i giovani di un specie si riunissero per classi di et\u00e0, oppure che i fratelli di una nidiata rimanessero a lungo assieme.\nUn'altra specie di \"Pinacosaurus\", \"P. mephistocephalus\", \u00e8 stata descritta sulla base di un esemplare subadulto con un cranio dalle corna particolarmente vistose."}
{"id": "617358", "revid": "834", "url": "https://it.wikipedia.org/wiki?curid=617358", "title": "M1 carbine", "text": ""}
{"id": "617359", "revid": "767487", "url": "https://it.wikipedia.org/wiki?curid=617359", "title": "Reazioni di Norrish", "text": "Le reazioni di Norrish sono una classe di reazioni chimiche, catalizzate dalla luce UV, in cui aldeidi e chetoni in fase gassosa producono una variet\u00e0 di composti tramite intermedi radicalici. Interessanti applicazioni chimico-ambientali riguardano lo studio delle trasformazioni chimiche che avvengono negli strati alti dell'atmosfera.\nGrazie ai suoi studi nel campo fotochimico Ronald George Wreyford Norrish ricevette il Premio Nobel per la chimica nel 1967. Esistono due possibili cammini di reazione denominati Norrish I e Norrish II.\nNorrish tipo I.\nL'irradiazione UV provoca scissione omolitica del legame \u03c3 tra il carbonio carbonilico e il carbonio in \u03b1, dopo passaggio attraverso stati metastabili di singoletto e di tripletto ottenuto per conversione intersistema \"(intersystem crossing)\", con l'ottenimento di un radicale carbonilico e di un radicale alchilico. Successivamente originano una serie di reazioni radicaliche che possono dare diversi prodotti, il prodotto principale sar\u00e0 dovuto alle condizioni chimico-strutturali di massima stabilit\u00e0 dei radicali coinvolti.\nI radicali possono subire differenti destini:\nNorrish tipo II.\nLa radiazione ultravioletta provoca una eccitazione iniziale a cui segue la formazione di un diradicale per trasposizione di un \u03b3-idrogeno sull'ossigeno carbonilico.\nLe principali reazioni che d\u00e0 il diradicale sono la \"ciclizzazione\", con formazione di un ciclobutano sostituito, e la \"scissione\" con formazione di un chetone (via enolo) ed etilene sostituito."}
{"id": "617361", "revid": "767487", "url": "https://it.wikipedia.org/wiki?curid=617361", "title": "Noel Redding", "text": "Inizi\u00f2 a suonare il violino all'et\u00e0 di 9 anni in seguito si avvicin\u00f2 al mandolino, alla chitarra e infine al basso. Nel 1962, Redding entr\u00f2 a far parte del gruppo \"The Burnettes\", cambiando il nome successivamente in \"The Loving King\": con questo gruppo realizz\u00f2 tre singoli prima dello scioglimento avvenuto nel 1966.\nIn quello stesso anno ad un'audizione incontr\u00f2 Chas Chandler che gli propose di suonare il basso in un gruppo che avrebbe dovuto nascere attorno ad un giovane chitarrista statunitense di nome Jimi Hendrix. Ai due si aggiunse il batterista Mitch Mitchell. Nel mese di ottobre nasceva cos\u00ec il trio The Jimi Hendrix Experience.\nCon gli Experience ebbe un grande successo e realizz\u00f2 tre album considerati dei classici del Rock: \"Are You Experienced\", \"\" e \"Electric Ladyland\". Inoltre partecip\u00f2 al Monterey Pop Festival considerato l'apice del successo del trio. Nel 1969 Noel lasci\u00f2 la Band a causa di dissidi vari con Hendrix e realizz\u00f2 due album con un suo proprio gruppo: \"Fat Mattress\".\nNel 1971 form\u00f2 il trio \"Road\", con Les Sampson alla batteria e Rod Richard alla chitarra. Tornato a vivere in Irlanda dove form\u00f2 la Noel Redding Band, gruppo che rest\u00f2 unito fino al 1980, cui segu\u00ec un progetto acustico insieme a Carol Appleby fino al 1990.\nIn seguito ha partecipato a numerosi festival e ricorrenze ricevendo numerosi riconoscimenti per il contributo dato a Hendrix e agli Experience. Muore all'et\u00e0 di 57 anni nella sua abitazione a Clonakilty nella contea di Cork in Irlanda l'11 maggio 2003 in seguito a un'emorragia nell'esofago dovuta ad una cirrosi epatica."}
{"id": "617367", "revid": "547034", "url": "https://it.wikipedia.org/wiki?curid=617367", "title": "Popoli indigeni della Colombia", "text": "I popoli indigeni della Colombia (pueblos ind\u00edgenas in spagnolo) comprendono un grande numero di gruppi etnici distinti, che hanno abitato le regioni colombiane prima dell'arrivo degli europei, avvenuto intorno al 1500.\nOrigini.\nI popoli che vivevano nel territorio dell'attuale Colombia prima dell'arrivo degli europei possedevano differenti strutture organizzative e lingue e culture distinte.\nI due principali gruppi linguistici che hanno dominato il territorio oggi conosciuto come Colombia durante il periodo pre-colombiano sono i Carib e i Chibcha.\nNella Valle Magdalena, dal V all'VIII secolo, furono eretti molti tumuli e sculture in quello che oggi \u00e8 conosciuto come il Parco Archeologico di San Agustin. In quella zona aveva prosperato per secoli un'antica cultura.\nL'odierna Bogot\u00e0 era occupata dai Muisca, che basavano le loro societ\u00e0 sul commercio di pietre preziose, sale, fagioli, mais e altri cereali con i Chitareros, i Guane e i Laches.\nNell'attuale dipartimento colombiano di Cordova risiedeva invece il popolo dei Sin\u00f9, che utilizzavano l'irrigazione e celebravano il culto dei morti adornando le sepolture di oro e pietre preziose.\nNella Sierra Nevada di Santa Marta hanno vissuto sin da tempi remoti i Tayrona.\nAttualmente in Colombia vivono circa ottanta etnie differenti, spesso minacciate nella loro diversit\u00e0 linguistica e culturale da nuovi insediamenti umani.\nTerritori.\nMolti popoli indigeni che vivono nelle attuali regioni colombiane sono confinati in riserve (in spagnolo: \"reservas\"). La divisione Affari Indigeni del Ministero degli Interni colombiano riconosce 567 riserve, per una superficie di circa \u00a0km\u00b2, con persone in famiglie."}
{"id": "617373", "revid": "729019", "url": "https://it.wikipedia.org/wiki?curid=617373", "title": "Battaglia di Durazzo (1081)", "text": "La battaglia di Durazzo ebbe luogo il 18 ottobre 1081 e vide contrapposti da una parte l'Impero bizantino, guidato da Alessio I, dall'altra i Normanni di Roberto il Guiscardo.\nAntefatto.\nNel maggio del 1081 Roberto il Guiscardo si stabil\u00ec in Albania per pianificare la conquista dei Balcani a danno dell'Impero Bizantino. Gi\u00e0 all'epoca era chiaro l'intento del Guiscardo di impossessarsi del trono di Bisanzio, rivendicato da Costantino Ducas, figlio del deposto Michele VII e genero di Roberto in quanto marito della figlia Olimpia. Ma Niceforo III, che aveva deposto Michele nel 1078, fu a sua volta spodestato e all'arrivo di Roberto nei Balcani, sul trono di Costantinopoli sedeva Alessio I. Per dar forza alle proprie rivendicazioni, il Guiscardo pens\u00f2 di spacciare Costantino per l'imperatore deposto, anzich\u00e9 per il suo erede.\nL'assedio di Durazzo.\nNel giugno di quell'anno il Guiscardo marci\u00f2 verso nord e cinse d'assedio Durazzo, capitale della regione, i cui abitanti non furono per nulla impressionati dall'arrivo del falso Michele. La citt\u00e0, infatti, adagiata su una penisola protesa verso l'Adriatico, era ben preparata sia agli attacchi da terra che da mare. Il Doge Domenico Selvo, sposato con una nobildonna dell'aristocrazia di Costantinopoli non esit\u00f2 a comandare in persona una flotta in aiuto di Alessio e bloccarono le navi del Guiscardo all'interno del porto, costringendo il Normanno ad inviare il figlio Boemondo a trattare con loro. Quando essi si rifiutarono di riconoscere il falso Michele e insultarono Boemondo, Roberto pass\u00f2 all'attacco.\nLe sue navi furono distrutte nel corso di una breve battaglia navale permettendo la conquista di Durazzo da parte dei Veneziani, mentre la guarnigione di, guidata da Giorgio Paleologo, sconfisse i Normanni fuori dalla citt\u00e0 e distrusse le loro torri d'assedio. A questa prima sconfitta segu\u00ec in breve un'epidemia che colp\u00ec le truppe normanne. Secondo Anna Comnena, storica bizantina figlia di Alessio, la pestilenza uccise pi\u00f9 di diecimila uomini.\nNonostante l'infelice esordio, il Guiscardo continuo l'assedio, mentre Alessio lasciava Costantinopoli e gli andava incontro con le sue armate. Sempre secondo le cronache di Anna, Roberto aveva ai suoi ordini circa trentamila uomini, mentre Alessio disponeva di un esercito di circa ventimila soldati, molto composito per origini e formazione: \"tagmata\" della Tracia e della Macedonia, unit\u00e0 d'\u00e9lite \"excubita\" e \"vestiaritae\", una schiera di cosiddetti manichei (eretici bogomili organizzati in unit\u00e0 militari), cavalleria tessalica, mercenari franchi e turchi (questi ultimi comandati dal generale eunuco Taticius), coscritti balcanici, fanteria armena, alcuni Variaghi e altre truppe leggere. Mentre Alessio marciava verso l'Adriatico, il Paleologo annientava altre macchine da guerra del Guiscardo.\nLa battaglia.\nL'intenzione dell'imperatore era quella di attaccare i Normanni gi\u00e0 al suo arrivo, in ottobre, contrariamente ai consigli del Paleologo e di altri ufficiali. Grazie all'aiuto delle sue spie, il Guiscardo seppe tempestivamente della venuta di Alessio e spost\u00f2 il suo esercito fuori dalla citt\u00e0 per prepararsi alla battaglia. Nel frattempo cerc\u00f2 anche di negoziare col suo rivale, secondo una tattica utile a mettere in stallo la situazione e guadagnare tempo: egli infatti avanz\u00f2 all'imperatore condizioni evidentemente inaccettabili, anche se Anna non fornisce dettagli al riguardo.\nRoberto divise il proprio esercito in tre tronconi, ponendo se stesso al comando del centro, il figlio Boemondo a sinistra e Amico di Giovinazzo a destra. Anche Alessio fece lo stesso, comandando personalmente il centro (dov'erano posizionati i Variaghi) e ponendo Gregorio Pacuriano a sinistra e Niceforo Melisseno a destra.\nIl 18 ottobre, mentre l'imperatore marciava in testa all'esercito, un contingente di arcieri fu posizionato dietro le linee dei Variaghi, che di tanto in tanto si spostavano in modo da permettere alle frecce di colpire i Normanni, per poi richiudersi a difesa degli arcieri. Il Guiscardo tent\u00f2 di rimuovere i Variaghi dalla loro posizione con una carica di cavalleria, che fu per\u00f2 respinta dagli arcieri. Il conte Amico caric\u00f2 congiuntamente le ali di centro e di sinistra ma i Variaghi tennero le loro posizioni e Pacuriano riusc\u00ec a rompere l'attacco facendo fallire l'offensiva. Le truppe di Amico, prese dal panico, fuggirono verso il mare, inseguite dai Variaghi.\nFu a questo punto che comparve sul campo di battaglia Sichelgaita, terribile principessa guerriera sposa del Guiscardo, descritta da Anna come \"una seconda Atena\". Sichelgaita raggiunse e tenne sotto scacco le file dei Variaghi, che presi dalla foga della battaglia avevano dimenticato una delle regole fondamentali della strategia militare bizantina: mai inseguire le truppe in fuga, poich\u00e9 gli inseguitori, tagliati fuori dal resto dell'esercito, risultano vulnerabili ad un attacco separato. Ed \u00e8 infatti quello che accadde: il Guiscardo invi\u00f2 contro di loro i suoi fanti, che approfittando della stanchezza dei nemici, fiaccati dall'inseguimento dei fuggiaschi, inflissero loro pesanti perdite. I superstiti trovarono riparo in una chiesa, che fu data alle fiamme dai Normanni. Nel rogo morirono tutti.\nSebbene entrambi gli schieramenti avessero perso un intero fianco, il Guiscardo poteva contare ancora sulla propria cavalleria pesante, rimasta fuori dal campo come riserva. I cavalieri, lanciati contro Alessio e il centro del suo esercito, seminarono un terrore tale da indurre i mercenari turchi e bogomili alla diserzione. Lo stesso imperatore, sprovvisto di forze sufficienti, si diede alla fuga, inseguito prima da Amico, che riusc\u00ec a sconfiggere, poi dalle lance normanne. Anna Comnena racconta che solo l'intervento divino pot\u00e9 salvargli la vita - scusandosi in seguito coi lettori per aver dedicato cos\u00ec tanto spazio alle sofferenze del padre.\nAlessio perse in battaglia circa cinquemila uomini, compreso Costantino, figlio dell'imperatore Costantino X, mentre i Normanni occuparono il suo campo e depredarono le sue ricchezze. Le perdite subite dall'esercito del Guiscardo ci sono ignote: all'epoca, essi si vantarono di aver perso solo trenta uomini, il che \u00e8 ovviamente impossibile.\nEsito.\nLa battaglia di Durazzo costitu\u00ec una pesante sconfitta per Alessio. Gi\u00e0 con la battaglia di Manzikert del 1071 l'Impero aveva perso quella parte dell'Anatolia che rappresentava il cuore del dominio bizantino e ora anche i Balcani erano prossimi a cadere in mano straniera. Il Guiscardo dopo una prima sconfitta riconquist\u00f2 Durazzo scacciando i Veneziani e nel giro di pochi mesi sottomise buona parte della Grecia settentrionale. Alessio prese accordi con l'imperatore Enrico IV al fine di attaccare i Normanni in Italia, ma mentre il Guiscardo rientrava in patria per scongiurare diplomaticamente questa evenienza, Alessio sub\u00ec da Boemondo altre due sconfitte. Riusc\u00ec ad espellere i Normanni dai Balcani solo nel 1083.\nCuriosit\u00e0.\nUna precedente battaglia di Durazzo ebbe luogo nel 48 a.C."}
{"id": "617387", "revid": "46931", "url": "https://it.wikipedia.org/wiki?curid=617387", "title": "Nativi colombiani", "text": ""}
{"id": "617388", "revid": "46931", "url": "https://it.wikipedia.org/wiki?curid=617388", "title": "Indigeni della Colombia", "text": ""}
{"id": "617398", "revid": "121384100", "url": "https://it.wikipedia.org/wiki?curid=617398", "title": "Fisica statistica", "text": "La fisica statistica \u00e8 una teoria fondamentale della fisica che usa metodi statistici per risolvere problemi fisici. Pu\u00f2 descrivere numerosi fenomeni di natura stocastica, includere problemi riguardanti le reazioni nucleari e alcuni fenomeni biologici, chimici, neurologici e perfino alcuni relativi alle scienze sociali come la sociologia.\nDescrizione.\nIl termine \"fisica statistica\" \u00e8 usato per indicare approcci statistici e probabilistici relativamente alla meccanica classica e quantistica. La meccanica statistica \u00e8 spesso usata come sinonimo, in particolare, quando il contesto richiede una distinzione, si usano i termini di meccanica statistica classica e meccanica quantica statistica.\nUn'analisi statistica si pu\u00f2 utilizzare quando il numero di gradi di libert\u00e0, ovvero il numero di variabili, \u00e8 cos\u00ec grande che la soluzione esatta o analitica non \u00e8 possibile o difficilmente ricavabile: si rinuncia allora ad informazioni strettamente deterministiche sullo stato e sull'evoluzione del sistema accettando come soluzione informazioni puramente statistiche ovvero sotto forma di distribuzioni di probabilit\u00e0 (es. distribuzione di Maxwell-Boltzmann, distribuzione di Fermi-Dirac, distribuzione di Bose-Einstein) e relativi parametri statistici (media, mediana, varianza, deviazione standard, moda ecc...). Questo accade comunemente in molti sistemi fisici reali che si discostano dal semplice corpo fisico soggetto ad una risultante di forze e momenti o dal problema dei due corpi: storicamente proprio il problema dei tre corpi rappresenta il primo problema fisico non risolvibile analiticamente per manifesta complessit\u00e0. La meccanica statistica si pu\u00f2 anche usare in termodinamica statistica, dinamiche non-lineari, teoria del caos, fluidodinamica e fisica del plasma.\nSebbene alcuni problemi di fisica statistica possono essere risolti analiticamente usando approssimazioni, le pi\u00f9 recenti ricerche utilizzano in larga scala i moderni computer per simulare o approssimare le soluzioni. Un approccio di soluzione ai problemi statistici si pu\u00f2 effettuare ad esempio tramite il metodo Monte Carlo."}
{"id": "617403", "revid": "124503942", "url": "https://it.wikipedia.org/wiki?curid=617403", "title": "Repubblica Serba di Krajina", "text": "La Repubblica Serba di Krajina (serbo: Republika Srpska Krajina, in cirillico: \"\u0420\u0435\u043f\u0443\u0431\u043b\u0438\u043a\u0430 \u0421\u0440\u043f\u0441\u043a\u0430 \u041a\u0440\u0430\u0458\u0438\u043d\u0430\", \u0420\u0421\u041a) fu una entit\u00e0 autoproclamata dalla popolazione di etnia serba abitante nelle regioni storiche di Krajina e Slavonia. \n\u00c8 stata proclamata il 12 maggio 1991 con capitale Tenin, in seguito al referendum indetto dal governo locale per decidere se la regione dovesse staccarsi dalla Croazia e rimanere nella Jugoslavia, e non ricevette mai alcun riconoscimento internazionale (la Croazia fu riconosciuta da parte della comunit\u00e0 internazionale verso la fine di quell'anno).\nStoria.\nNel 1991 inizia la guerra di indipendenza croata per volont\u00e0 della Croazia di staccarsi da ci\u00f2 che rimaneva della vecchia Jugoslavia socialista. Le minoranze serbe presenti sul territorio croato su spinta del presidente serbo Slobodan Milo\u0161evi\u0107 proclamano unilateralmente la propria indipendenza. La Repubblica Serba di Krajina nacque ufficialmente il 19 dicembre 1991 con l'unione della Regione Autonoma Serba di Krajina e della Regione Autonoma Serba della Slavonia Occidentale (il 26 febbraio 1992 fu annessa anche la Regione Autonoma Serba della Slavonia Orientale, Baranja e Sirmia occidentale).\nNell'agosto 1995 le forze dell'esercito croato misero in atto l'operazione Tempesta rioccupando gran parte del territorio della repubblica Serba di Krajina, mentre solamente nel 1998 l'ONU abbandon\u00f2 una zona cuscinetto tra Croazia e Jugoslavia, nella parte pi\u00f9 orientale della Slavonia (accordo di Erdut).\nL'operazione dell'esercito croato ha espulso circa 250.000 persone dai loro domicili. Pi\u00f9 di 20.000 case dei serbi sono state bruciate, mentre le altre sono state danneggiate e derubate."}
{"id": "617407", "revid": "4711", "url": "https://it.wikipedia.org/wiki?curid=617407", "title": "Repubblica Serba della Krajina", "text": ""}
{"id": "617408", "revid": "767487", "url": "https://it.wikipedia.org/wiki?curid=617408", "title": "C.C. DeVille", "text": "Biografia.\nGli inizi.\nCecil Cornelius DeVille \u00e8 nato col nome di Bruce Anthony Johannesson nell'area di Bay Ridge e Brooklyn, New York. Il nome d'arte proviene da quello della sua macchina preferita, la Cadillac Sedan de Ville. I suoi interessi per la musica nacquero quando vide i Beatles al \"The Ed Sullivan Show\" (all'epoca aveva due anni). DeVille inizi\u00f2 a suonare la chitarra a 5 anni, dopo aver comprato un'imitazione di Fender Telecaster giapponese per soli 27 dollari. Il suo amore per la musica cresceva sempre pi\u00f9, inizi\u00f2 ad ascoltare artisti come Led Zeppelin, Black Sabbath, Rolling Stones, David Bowie, Aerosmith, Van Halen, New York Dolls, Cheap Trick e soprattutto Kiss. DeVille poi intraprese studi sulla teoria musicale all'Universit\u00e0 di New York, senza mai completarli.\nCarriera.\nNel 1981 DeVille si spost\u00f2 a Los Angeles e suon\u00f2 a qualche audizione per entrare nei Kid Rocker (gruppo dove militava anche Billy Dior, futuro batterista dei D'Molls), ma il leader e compositore della band Jimmy Vayne decise di non accettarlo nel gruppo. DeVille, assieme al batterista dei Kid Rocker Billy Dior, poco dopo formarono gli Screamin' Mimi's e fu in questo periodo che DeVille scrisse il brano \"Talk Dirty to Me\", pezzo che diventer\u00e0 celebre con i Poison. Poco prima DeVille fu anche chitarrista dei Roxx Regime, ovvero la prima formazione degli Stryper, quando ancora non avevano cambiato nome. Fu per\u00f2 presto sostituito da Oz Fox.\nDopo questa breve esperienza, si present\u00f2 ad un'audizione coi Poison. Il gruppo, alla ricerca di un nuovo chitarrista, aveva scelto fra tre possibili candidati: C.C. DeVille, Saul Hudson (in arte Slash, che nel 1985 entrer\u00e0 a far parte dei Guns N' Roses) e Steve Silva dei The Joe Perry Project (un progetto di Joe Perry, dopo l'abbandono degli Aerosmith). Infine venne scelto proprio C.C. DeVille. L'esibizione del chitarrista impression\u00f2 il batterista Rikki Rockett e il bassista Bobby Dall, ma fece arrabbiare il cantante Bret Michaels, poich\u00e9 DeVille rifiut\u00f2 di suonare i pezzi dati da lui, o meglio rifiut\u00f2 di suonare alcuni riff che aveva scritto. Nonostante ci\u00f2, \"\"Talk Dirty to Me\", scritta in precedenza da DeVille, lancer\u00e0 il gruppo.\nIl successo.\nIl primo album dei Poison fu \"Look What the Cat Dragged In\" uscito il 2 agosto 1986, nel quale erano incluse tre hits: \"Talk Dirty to Me\",\" \"\"I Want Action\" e \"I Won't Forget You\". L'album vendette 4 quattro milioni di copie. DeVille collabor\u00f2 anche a molto del materiale del secondo album \"Open Up and Say...Ahh!\" uscito il 3 maggio 1988, che riusc\u00ec a vendere 8 milioni di copie nel mondo ed includeva il brano \"Nothin' but a Good Time\" scritto da DeVille.\nNel 1990, DeVille suon\u00f2 la chitarra solista nel singolo \"Cherry Pie\" dei Warrant, contenuto nell'album omonimo uscito l'11 settembre 1990. L'abilit\u00e0 nel \"songwriting\" crebbe ulteriormente, e a confermarlo fu il terzo album dei Poison, \"Flesh &amp; Blood\" pubblicato il 21 giugno dello stesso anno. In questo periodo, DeVille sembrava avere problemi di alcolismo e droga, a causa dei quali ebbe conflitti con il gruppo, e con Bret in particolare. Decise cos\u00ec di lasciare la band per un periodo indefinito, dopo aver registrato le quattro tracce inedite dell'album dal vivo \"Swallow This Live\" nel 1991. Durante la sua assenza dai Poison, DeVille collabor\u00f2 ad una colonna sonora sotto il nome di \"C.C. DeVille Experience\"\". Suon\u00f2 anche in una band di Los Angeles, i \"Needle Park\".\nTempi recenti.\nNel 1998, DeVille, con il bassista Krys Baratto, il batterista Francis Ruiz ed il tastierista dei Great White Michael Lardie, form\u00f2 la band Samantha 7, il cui titolo venne ispirato dal nome di un'insegnante delle elementari che provoc\u00f2 a C.C. una crisi d'infanzia.\nNel 1999 decise di ritornare con la sua storica band, i Poison, partecipando ai dischi \"Crack a Smile...and More!\" (2000), \"Power to the People\" (2001) e \"Hollyweird\" (2002). In questi anni apparir\u00e0 in diversi album, come quelli solisti di Bret Michaels \"A Letter from Death Row\" (1998) e Rikki Rockett \"Glitter 4 Your Soul\" (2003) mentre nel 2001 parteciper\u00e0 all'album \"Hollywood Trash\" dei King Kobra. DeVille ha anche partecipato al brano \"God Was Never On Your Side\" dell'album dei Mot\u00f6rhead \"Kiss of Death\", uscito il 29 agosto 2006."}
{"id": "617420", "revid": "228587", "url": "https://it.wikipedia.org/wiki?curid=617420", "title": "Metamateriale", "text": "Un metamateriale \u00e8 un materiale creato artificialmente con propriet\u00e0 elettromagnetiche peculiari che lo differenziano dagli altri materiali. Le sue caratteristiche macroscopiche non dipendono solo dalla sua struttura molecolare, ma anche dalla sua geometria realizzativa. In altri termini, un metamateriale guadagna le sue propriet\u00e0 dalla sua struttura piuttosto che direttamente dalla sua composizione chimica.\nDescrizione.\nPer distinguere i metamateriali da altri materiali compositi, il termine \"metamateriale\" viene di solito usato per un materiale che ha propriet\u00e0 insolite. Il termine fu coniato nel 1999 da Rodger M. Walser dell'Universit\u00e0 del Texas ad Austin. Egli defin\u00ec i metamateriali come:\n\"Compositi macroscopici aventi una architettura tridimensionale cellulare periodica e sintetica progettata per produrre una combinazione ottimizzata, non disponibile in natura, di due o pi\u00f9 risposte a una specifica sollecitazione.\"\nRicercatori sull'elettromagnetismo spesso usano il termine in modo abbastanza ristretto per materiali che rivelano una \"rifrazione negativa\". W.E. Kock svilupp\u00f2 i primi metamateriali nei tardi anni '40 con antenne a \"lente metallica\" e lenti a \"ritardo metallico\".\nAlla Duke University Pratt School of Engineering e all'Imperial College di Londra \u00e8 stato realizzato un metamateriale con indice di rifrazione negativo rispetto alle microonde con un array di piccole antenne risonanti metalliche di dimensioni inferiori alla lunghezza d'onda delle microonde. Il metallo utilizzato come materiale non ha la propriet\u00e0 dell'indice di rifrazione negativo, ma la assume come metamateriale con quella particolare struttura geometrica.\nMetamateriali elettromagnetici.\nI metamateriali sono di particolare importanza nell'elettromagnetismo (specialmente ottica e fotonica). Essi sono promettenti per le applicazioni ottiche e nel campo delle microonde come nuovi tipi di \"beam steerers\", modulatori, filtri passa banda, lenti, accoppiatori di microonde, e radome di antenne.\nUn metamateriale interessa le onde elettromagnetiche, avendo caratteristiche strutturali pi\u00f9 piccole della lunghezza d'onda della radiazione elettromagnetica con cui interagisce. Per esempio, se un metamateriale si trova a funzionare come materiale omogeneo fedelmente descritto da un effettivo indice di rifrazione, le sue caratteristiche devono essere pi\u00f9 piccole della lunghezza d'onda. Per la luce visibile, la cui la lunghezza d'onda \u00e8 tipicamente minore di un micrometro (560 nanometri per la luce del sole), le strutture sono generalmente la met\u00e0 di questa dimensione o pi\u00f9 piccole; per es., meno di 280 nanometri. Per la radiazione delle microonde, le strutture necessitano solo che siano sull'ordine di un decimetro. I metamateriali a frequenza delle microonde sono di solito artificiali, costruiti come schiere (\"arrays\") di elementi elettricamente conduttivi (come doppino di filo metallico) che hanno caratteristiche induttive e capacitive idonee.\nI metamateriali di solito sono composti da strutture periodiche, e di conseguenza hanno molte similarit\u00e0 con i cristalli fotonici e le superfici di frequenza selettive. Comunque, questi sono di solito considerati distinti dai metamateriali e le loro caratteristiche sono di dimensione simile alla lunghezza d'onda alla quale essi funzionano, e in questo modo non possono essere accostati a un materiale omogeneo.\nIndice di rifrazione negativo.\nIl pi\u00f9 grande potenziale dei metamateriali \u00e8 la possibilit\u00e0 di creare una struttura con un indice di rifrazione negativo, poich\u00e9 questa propriet\u00e0 non viene trovata naturalmente in nessun materiale. Quasi tutti i materiali incontrati in ottica, come vetro o acqua, hanno valori positivi sia per la permittivit\u00e0 formula_1 che per la permeabilit\u00e0 magnetica formula_2. Ad ogni modo, molti metalli (come argento e oro) hanno formula_1 negativo alle lunghezze d'onda visibili. Un materiale avente l'uno o l'altro (ma non entrambi) formula_1 o formula_2 negativo \u00e8 opaco alla radiazione elettromagnetica.\nSebbene le propriet\u00e0 ottiche di un materiale trasparente siano pienamente specificate dai parametri formula_1 e formula_2, in pratica \u00e8 spesso usato l'indice di rifrazione formula_8.\nformula_8 pu\u00f2 essere determinato da formula_10. Tutti i materiali trasparenti conosciuti posseggono valori positivi per formula_1 e formula_2. Per convenzione la radice quadrata positiva \u00e8 usata per formula_8.\nAd ogni modo, alcuni metamateriali progettati hanno formula_14 e formula_15; perch\u00e9 il prodotto formula_16 \u00e8 positivo, formula_8 \u00e8 reale. In tali circostanze, \u00e8 necessario prendere la radice quadrata negativa per formula_8. Il fisico Viktor Veselago prov\u00f2 che tali sostanze possano trasmettere luce.\nLe precedenti considerazioni sono semplicistiche per i materiali attuali, i quali devono essere valutati nel complesso\nformula_1 e formula_2. Le parti reali di formula_1 e formula_2 non devono essere negative per un materiale passivo che mostri rifrazione negativa.\nI metamateriali con formula_8 negativo hanno numerose propriet\u00e0 sorprendenti:\nPer le onde piane che si propagano in tali metamateriali, il campo elettrico, il campo magnetico e il vettore d'onda seguono la regola della mano sinistra di Fleming.\nL'effetto di rifrazione negativo \u00e8 analogo alla propagazione dell'onda in una linea di trasmissione \"left-handed\", e tali strutture sono state usate per verificare alcuni degli effetti qui descritti.\nSviluppo e applicazioni.\nUn'applicazione dei metamateriali potrebbe essere quella di manipolare le frequenze comprese tra i 300 GHz e i 10 THz. Queste frequenze non possono essere gestite dalle apparecchiature elettroniche convenzionali per via della frequenza eccessivamente elevata ma nel contempo hanno frequenze troppo basse per essere gestite dalle apparecchiature ottiche. Ricercatori del Los Alamos National Laboratory utilizzando dei metamateriali sono riusciti a manipolare segnali entro questo intervallo di frequenze.\nSi pensa si possano utilizzare i metamateriali per l'occultamento di velivoli o navi ai radar e alla radiazione ottica.\nSecondo la rivista PhysicsWorld ci sarebbe un progetto della Britannia Royal Navy College di ottenere ci\u00f2 in 10 anni.\nSi sfrutterebbe la rifrazione negativa dei metamateriali.\nI primi metamateriali furono sviluppati da W.E. Kock nei tardi anni '40. Le uniche propriet\u00e0 dei metamateriali furono verificati dall'analisi dell'onda piena (\"full-wave\") da Caloz \"ed altri\" (2001). Comunque, le strutture LH progettate dopo il 2002 furono prive di senso pratico per le applicazioni a microonde perch\u00e9 la loro larghezza di banda applicabile era troppo stretta e i loro coefficienti di trasmissione lenti. Eleftheriades \"ed altri\" (2002), e Caloz \"ed altri\" (2002) fornirono un metodo per realizzare metamateriali \"left-handed\" usando elementi ammucchiati artificiali caricati su linee di trasmissione nella tecnologia a \"microstrip\".\nSuperlente.\nFu per prima postulato da John Pendry e colleghi in \"Physical Review Letters\" che un materiale rifrangente negativo sarebbe capace di essere una \"lente perfetta\" a causa delle sue due propriet\u00e0:\nFu dimostrato, comunque, attraverso argomenti geometrici semplici che per permettere la propriet\u00e0 anzidetta #1, il tempo negativo deve essere forzato. Inoltre, se la propriet\u00e0 #2 \u00e8 realmente possibile, questo condurrebbe alla creazione di energia infinita a infinite distanze. Entrambe le propriet\u00e0 in questo modo sembrano produrre comportamenti non-causali come solidamente enfatizzato da Ben A. Munk.\nLa prima superlente con indice di rifrazione negativo forn\u00ec una risoluzione tre volte migliore del limite di diffrazione e fu collaudata alle frequenze della microonda all'Universit\u00e0 di Toronto da A. Grbic e G.V. Eleftheriades. Successivamente, la prima superlente ottica (una lente ottica che eccede il limite di diffrazione) fu creata e collaudata nel 2005 da Xiang Zhang \"ed altri\" di UC Berkeley, come riportato quell'anno nell'edizione del 22 aprile di \"Science\", ma la loro lente non fece assegnamento sulla rifrazione negativa. Invece essi usarono una sottile pellicola d'argento per aumentare i modi evanescenti attraverso l'accoppiamento del plasmone di superficie. Questa idea fu per prima suggerita da John Pendry nelle \"Physical Review Letters\".\nZhang e i suoi colleghi ricercatori alla UC Berkeley annunciarono due sviluppi significativi nel 2008 riguardo alla ricerca sulla superlente. Nel primo caso, essi depositarono strati alternati di argento e fluoruro di magnesio su un substrato, in questo caso tagliando griglie in nanoscala dentro gli strati, che risultarono in una struttura composita con indice di rifrazione negativo nella luce vicina all'infrarosso, la prima struttura tridimensionale ad ottenere questo attributo nel campo ottico. Nel secondo caso essi formarono un metamateriale dai nanowire di argento che furono elettrochimicamente depositati in ossido di alluminio poroso. Il materiale risultante mostr\u00f2 rifrazione negativa sotto i 660 nm, cos\u00ec esso \u00e8 il primo metamateriale di grande mole a possedere NI nel campo visibile dell'ottica.. All'inizio del 2007, un metamateriale con un indice di rifrazione negativo per le lunghezze d'onda della luce visibile fu annunciato da un gruppo congiunto di ricercatori all'Ames Laboratory del Dipartimento dell'Energia degli Stati Uniti e all'Universit\u00e0 di Karlsruhe in Germania. Il materiale ebbe un indice di -0.6 a 780 nanometri.\nDispositivi mascheranti.\nI metamateriali possono essere un punto di partenza possibile per costruire dispositivi mascheranti o dispositivi di occultamento (\"cloaking device\"). Un tale dispositivo coinvolge gli oggetti circostanti coprendoli (mascherandoli) con una \"conchiglia\" che simula nei suoi pressi il passaggio di luce.\nIl 14 febbraio del 2005, Andrea Al\u016f e Nader Engheta all'Universit\u00e0 della Pennsylvania pubblicarono un documento di ricerca nel quale si sosteneva che i plasmoni potessero essere usati per neutralizzare la luce visibile o la radiazione proveniente da un oggetto. Questa 'coperta plasmonica' lavorerebbe per nascondere la diffusione della luce attraverso la risonanza con luce illuminata, che potrebbe rendere gli oggetti \"quasi invisibili a un osservatore\". Lo schermo plasmonico sarebbe sintonizzato a un oggetto che si tiene nascosto, sopprimendo solo una specifica lunghezza d'onda - un oggetto reso invisibile alla luce rossa sarebbe ancora visibile nella multi-lunghezza d'onda della luce del giorno.\nUn concetto per un dispositivo mascherante fu proposto da due matematici su uno dei giornali della Royal Society nel Regno Unito. Precisamente in seguito, i programmi per la costruzione di un dispositivo mascherante furono resi pubblici su \"Science\" da ricercatori degli Stati Uniti e Regno Unito. Ad ogni modo, gli \"scienziati non coinvolti nel lavoro dissero che i progetti sembravano fattibili, ma avrebbero richiesto materiali pi\u00f9 progrediti che allo stato attuale non esistevano\".\nNell'ottobre del 2006, un gruppo di scienziati britannici e statunitensi cre\u00f2 un metamateriale che rendeva un oggetto invisibile alla radiazione delle microonde. Poich\u00e9 la luce \u00e8 precisamente un'altra forma di radiazione elettromagnetica, questo venne considerato il primo passo verso un dispositivo mascherante per la luce visibile, sebbene pi\u00f9 tecniche della nanoingegneria avanzata fossero necessitate ad essere adatte alle lunghezze d'onda corte della luce visibile.\nIl 2 aprile del 2007, due ingegneri della Purdue University annunciarono un progetto teorico per un dispositivo mascherante ottico basato sul concetto britannico del 2006. Il progetto schiera un apparato di minuscoli aghi progettati per un \"raggio\" di centrale che renderebbe un oggetto come fosse dentro un \"manto\" invisibile ad una lunghezza d'onda di 632.8 nanometri.\nLa Duke University e l'Imperial College London stanno attualmente facendo ricerche riguardo a questo uso di metamateriali e sono riusciti a nascondere un oggetto allo spettro delle microonde utilizzando speciali anelli concentrici; le microonde furono semplicemente influenzate dalla presenza dell'oggetto nascosto.\nAltri usi.\nI metamateriali sono stati proposti per progettare antenne agili. Una ricerca del National Institute of Standards and Technology ha dimostrato che pellicole sottili di metamateriali possono fortemente ridurre la dimensione dei circuiti risonanti che generano le microonde, potenzialmente permettendolo perfino ai pi\u00f9 piccoli cellulari e altri dispositivi a microonde. \u00c8 stato teorizzato che i metamateriali potrebbero essere progettati per flettere la materia circostante a causa delle sue propriet\u00e0 subatomiche. Similmente un mantello di metamateriale potrebbe per esempio piegare un proiettile attorno a una persona piuttosto che assorbire l'impatto come fanno i tradizionali giubbotti antiproiettile.\nModelli teorici.\nI materiali \"left-handed\" (LH) furono per la prima volta descritti teoricamente da Victor Veselago mel 1967.\nJohn Pendry fu il primo a teorizzare una maniera pratica di realizzare un metamateriale \"left-handed\" (LHM). 'Left-handed' in questo caso significa un materiale in cui la 'regola della mano destra' non viene rispettata, permettendo a un'onda elettromagnetica di trasportare energia (avere una velocit\u00e0 di gruppo) nella direzione opposta alla sua velocit\u00e0 di fase. L'idea iniziale di Pendry era che i fili metallici allineati lungo la direzione di propagazione potrebbero fornire un metamateriale con permittivit\u00e0 negativa (\u03b5&lt;0). Notate che, comunque, i materiali naturali (come quelli ferroelettrici) erano da sempre conosciuti come aventi permittivit\u00e0 negativa; la sfida fu quella di costruire un materiale che mostrasse anche permeabilit\u00e0 negativa (\u00b5&lt;0). Nel 1999 Pendry dimostr\u00f2 che un anello aperto (forma a 'C') con il suo asse posto lungo la direzione della propagazione dell'onda potrebbe fornire una permeabilit\u00e0 negativa. Nello stesso documento, mostr\u00f2 che un \"array\" periodico di fili ed anelli potrebbe dare origine a un indice di rifrazione negativo. Una correlata particella di permeabilit\u00e0 negativa, proposta anche da Pendry, \u00e8 il cosiddetto rotolo svizzero (\"Swiss roll\").\nL'analogia \u00e8 come segue: I materiali naturali sono fatti di atomi, i quali sono dipoli. Questi dipoli modificano la velocit\u00e0 della luce per un fattore \"n\" (l'indice di rifrazione). L'anello e il filo insieme giocano il ruolo di dipoli atomici: il filo si comporta come un atomo ferroelettrico, mentre l'anello funge da induttore \"L\" e la sezione aperta come un condensatore \"C\". L'anello perci\u00f2 come un intero agisce da \"circuito LC\". Quando il campo elettromagnetico passa attraverso l'anello, viene a crearsi una corrente indotta e il campo generato risulta perpendicolare al campo magnetico della luce. La risonanza magnetica risulta con una permeabilit\u00e0 negativa, come pure l'indice di rifrazione. (La lente non \u00e8 veramente piatta, poich\u00e9 la capacit\u00e0 della struttura impone un'inclinazione per l'induzione elettrica.)"}
{"id": "617424", "revid": "2202871", "url": "https://it.wikipedia.org/wiki?curid=617424", "title": "Venere di Chiozza", "text": "La Venere di Chiozza \u00e8 un manufatto in pietra, risalente al periodo paleolitico superiore, raffigurante una donna dalle prosperose forme e classificabile tra le pi\u00f9 antiche veneri paleolitiche.\nLa statuina fu ritrovata nel 1940, nelle cave Alboni dell'insediamento di Chiozza (frazione di Scandiano, Reggio Emilia) dal marchese Dott. Luigi De Buoi. \n\u00c8 oggi conservata presso il Palazzo dei Musei (Reggio Emilia), sede principale dei Musei Civici di Reggio Emilia."}
{"id": "617425", "revid": "26630", "url": "https://it.wikipedia.org/wiki?curid=617425", "title": "Isolella", "text": "Isolella \u00e8 una frazione di Borgosesia, in provincia di Vercelli. In passato ha costituito un comune autonomo ed era servito dalla stazione ferroviaria di Vanzone-Isolella."}
{"id": "617426", "revid": "228587", "url": "https://it.wikipedia.org/wiki?curid=617426", "title": "Jery Sandoval", "text": "Suo padre, il cantante Jorge Sandoval, le inculc\u00f2 l'interesse per la musica ed il canto. Cant\u00f2 nell'orchestra studentesca del collegio Nuestra Se\u00f1ora del Carmen a Carmen de Bol\u00edvar e fece parte di un'altra orchestra chiamata \u201cNotas y Colores\u201d.\nIn Colombia \u00e8 ricordata per la sua interpretazione di Mar\u00eda Reyes nella telenovela \"Los Reyes\" (versione colombiana della telenovela argentina \"Los Rold\u00e1n\") e recita nella serie televisiva messicana \"C\u00f3digo Postal\" come Regina Corona.\nCarriera.\nCome modella.\nNel 2000 Jery inizia la sua carriera di modella prestando la sua immagine all'Hotel Barranquilla Plaza ed ottenendo il secondo posto nel concorso \u201cChica Mi\u00e9rcoles\u201d del periodico \u201cEl Heraldo\u201d. Inoltre vinse il premio \u201cReinado de la Luz\u201d a Mesitas del Colegio, Cundinamarca, che le frutt\u00f2 COL$ 3'000.000 (1.000 \u20ac).\nIn televisione.\nJery debutt\u00f2 in televisione nel canale Telebarranquilla in un programma intitolato \"Entre la Rubia y la Morena\" (Jery \u00e8 bionda con gli occhi verdi).\nNel 2002 Jery and\u00f2 a Bogot\u00e0 per cercare di realizzare il suo sogno, cio\u00e8 diventare cantante. Durante la promozione del suo primo disco, appar\u00ec nel programma \"Muy Buenos D\u00edas\" di Jota Mario Valencia. L\u00ec fu osservata da Guillermo Restrepo che l'invit\u00f2 a presenziare in un \"casting\".\nIn principio Jery recit\u00f2 come Hilda Reyes ma questa parte fu ottenuta da Constanza Camelo; ci\u00f2 nonostante Jery ottenne la parte di Mar\u00eda Reyes. \u00c8 da evidenziare il fatto che Jery frequent\u00f2 corsi di recitazione all'accademia di Rub\u00e9n di Pietro.\n\"Los Reyes\" si trasform\u00f2 in un grande successo in Colombia con altissimi livelli di ascolto, ma questo provoc\u00f2 l'allungamento delle riprese (due episodi al giorno), dalle 7:00 alle 22:00 o pi\u00f9 tardi, fatto che provoc\u00f2 la defezione di molti degli attori, tra questi Jery che doveva studiare anche la lingua inglese.\nIn 2006 Jery Sandoval and\u00f2 in Messico a partecipare a una nuova produzione di Televisa chiamata \"C\u00f3digo Postal\" (\"Codice Postale\"), sostituto di \"Rebelde\". Nel 2011 interpreta Nicole nel serial \"Popland!\".\nNel 2015 appare nel video del cantante Nicky Jam nel singolo \"Travesuras\"."}
{"id": "617428", "revid": "305248", "url": "https://it.wikipedia.org/wiki?curid=617428", "title": "Discreto", "text": ""}
{"id": "617436", "revid": "298055", "url": "https://it.wikipedia.org/wiki?curid=617436", "title": "Alaga\u00ebsia", "text": ""}
{"id": "617440", "revid": "123457594", "url": "https://it.wikipedia.org/wiki?curid=617440", "title": "Filologia classica", "text": "La filologia classica o filologia greco-latina \u00e8 la scienza che studia i documenti scritti in lingua greca o latina, in vista della retta edizione e della corretta interpretazione di essi nel contesto dell'epoca e della civilt\u00e0 che li ha prodotti.\nSe da una parte l'oggetto di indagine prevalente della disciplina riguarda lo studio propriamente linguistico dei testi, dall'altra tale materia costituisce il fondamento scientifico indispensabile per la pubblicazione di edizioni critiche e apparati critici dei testi latini e greci. Presso i Romani si defin\u00ec \"phil\u014fl\u014fgus\" per lo pi\u00f9 \"lo studioso che amava la dottrina, il letterato, l'erudito\".\nStoria.\nLe prime tracce dello studio scientifico dei testi dell'antichit\u00e0 vanno senz'altro ricercate nell'opera dei primi filologi della Biblioteca di Alessandria, un contributo importante \u00e8 offerto da Pisistrato, tiranno di Atene nel V secolo a.C., che fece redigere in forma scritta i poemi omerici per evitare interpolazioni e corruttele di ogni genere; tuttavia la disciplina si svilupp\u00f2 soprattutto nel periodo dell'Umanesimo per arrivare alla sua pi\u00f9 compiuta sistematizzazione scientifica nel XIX secolo grazie all'opera, in realt\u00e0 consistita perlopi\u00f9 nella riorganizzazione e riformulazione di spunti precedenti, del filologo tedesco Karl Lachmann. Importanti contributi alla ridefinizione di ambiti e metodi di indagine sono giunti nella prima met\u00e0 del XX secolo ad opera del filologo classico italiano Giorgio Pasquali.\nLa filologia latina e greca dopo la conquista della Grecia.\nNel corso del II secolo a.C., soprattutto dopo la distruzione di Corinto (146 a.C.) e la dichiarazione dell'Acaia quale provincia romana, vennero a Roma, dove rimasero a lungo, gli studiosi di Alessandria e di Pergamo come ambasciatori di principi o maestri di personaggi romani illustri, o come prigionieri di guerra. Le due Scuole, con le teorie dell'analogia e dell'anomalia, lasciarono in tal modo una profonda impronta sull'erudizione romana, anche in senso filosofico, secondo la matrice soprattutto stoica.\nCome i Greci, i filologi latini si considerarono soprattutto grammatici. Secondo Varrone, che conobbe profondamente la teorizzazione greca, le parti della \"grammatica\" sono quattro: \"lectio\", \"emendatio\" (critica del testo), \"enarratio\" (esegesi del testo), \"iudicium\" (valutazione critica dell'opera e dell'autore). Ed \u00e8 con la crescente consapevolezza di possedere ormai una letteratura autonoma e \"nazionale\" che in Roma crebbe di pari passo l'esigenza di studiare gli autori latini come gli Alessandrini avevano fatto per i greci. Fu allora che fiorirono edizioni non soltanto di opere poetiche, ma anche storiche (ad es. di Plauto, Ennio, Nevio, di Catone, delle \"Leggi delle XII tavole\").\nPurtroppo di questa produzione e di gran parte di quella seguente, ad esclusione di autori e di opere particolari, rimane in realt\u00e0 ben poco, spesso pochi frammenti e le citazioni degli studiosi successivi, che, tuttavia, sono pi\u00f9 che sufficienti per rendere conto della qualit\u00e0 e dell'importanza degli autori.\nFurono di grande valore le opere filologico-grammaticali di Gaio Ottavio Lampadione (II secolo a.C.), che fu tra gli iniziatori della filologia romana; di Lucio Elio Stilone Preconino (154 - dopo il 90 a.C.), maestro di Terenzio Varrone e di Cicerone, nonch\u00e9 esegeta dei libri pontificali romani e delle \"Leggi delle XII Tavole\"; dei poeti Lucilio e Lucio Accio (170 - 84 circa a. C.), di Volcacio Sedigito (tra il II e il I secolo a.C.) e di Marco Antonio Gnifone (II-I secolo a.C.) di origine celtica, precettore di Cesare.\nAltri nomi di rilievo nel I secolo a.C.: Lucio Ateio Pretestato, liberto ateniese, in Roma dall'86 al 29 a.C., che si autodefin\u00ec \"filologo\"; Tirannione il Vecchio, greco di Amiso nel Ponto, portato a Roma come prigioniero di guerra verso il 70 a.C. (terza guerra mitridatica), analogista, di grande influenza per i \"grammatici\" successivi; Alessandro di Mileto, detto Polistore (\"Pol\u00ecstore\") per l'ampiezza dei suoi studi, venuto anche lui come prigioniero in seguito alla guerra mitridatica, divulgatore di storia, geografia, mitologia e filologia; Publio Nigidio Figulo (prima del 98 - 45 a.C.) grammatico e naturalista; Staberio Erote, analogista, maestro di Cassio e di Bruto; Ipsicrate di Amiso, storico e grammatico greco del tempo di Cesare.\nFilosseno di Alessandria, a Roma nella seconda met\u00e0 del secolo, pervenne al concetto della radice monosillabica alla base delle parole. Nella polemica tra anomalisti e analogisti trov\u00f2 un comune denominatore, un accordo tra le due teorie, affermando la necessit\u00e0 di rifarsi all'anomalia per l'origine delle parole e all'analogia per la derivazione o flessione.\nTeone, grammatico greco di Alessandria, oper\u00f2 nell'et\u00e0 di Augusto, commentatore di poeti, soprattutto del periodo ellenistico. Sempre in et\u00e0 augustea fior\u00ec Dionisio di Alicarnasso (60 circa\u00a0\u2013 dopo il 7 a.C.) che si occup\u00f2 soprattutto dei prosatori, scrisse un trattato sugli antichi oratori, uno sulle regole della composizione in poesia e in prosa, e \u2018\u03a1\u03c9\u03bc\u03b1\u03b9\u03ba\u1f74 \u1f00\u03c1\u03c7\u03b1\u03b9\u03bf\u03bb\u03bf\u03b3\u1f76\u03b1 (\"Antichit\u00e0 romane\"), in 20 libri, in cui mostra che in realt\u00e0 Greci e Romani appartengono ad una stessa stirpe.\nAi greci Teone, Didimo e Trifone si devono spesso le notizie e i commenti che abbiamo su molti scrittori, perch\u00e9 a loro si rifecero anche gli studiosi di letteratura e gli scoliasti successivi.\nUn posto particolare occupa nella filologia latina del I secolo a.C. il grande Marco Terenzio Varrone, reatino (116 - 27 a.C.), ricordato sopra. Filologo ed etimologo, analogista, fu autore di molti trattati che ebbero per oggetto la letteratura, la lingua latina, l'archeologia, le antichit\u00e0 umane e divine, nonch\u00e9 la natura, i costumi e la cultura del popolo di Roma. Nei suoi scritti mostr\u00f2 un sostanziale disinteresse per la critica del testo, mentre con amore e conoscenze vastissime contribu\u00ec a rendere matura in Roma (col \"De lingua latina\", scritto tra il 45 e il 43, e con altre opere di carattere linguistico) l'esigenza di uno studio sistematico della lingua latina sul modello degli studi dei Greci per il greco.\nDidimo Calcentero (da non confondere con Claudio Didimo, grammatico greco vissuto a Roma al tempo dell'imperatore Claudio), grammatico alessandrino, detto Calcentero (\"Calc\u00e8ntero\"), fu grande compendiatore della filologia alessandrina (si dice di lui che abbia composto pi\u00f9 di 3500 volumi), tratt\u00f2 di lessicografia, di storia della letteratura, dei generi letterari, fu esegeta di poeti e, contro l'uso comune, anche di prosatori.\nTrifone di Alessandria, analogista, che forse non fu mai a Roma, mise a punto una trattazione delle parti del discorso e le prime notazioni sulla sintassi.\nSul versante latino, dopo Cicerone, che nel \"Brutus\" aveva tracciato le linee evolutive dell'eloquenza romana, e Orazio, con i suoi giudizi sui poeti precedenti (nelle \"Saturae\", nelle \"Epistulae\" e nell\"'Ars amatoria\"), \u00e8 da ricordare, sconfinando ormai oltre la fine del secolo, Verrio Flacco (mor\u00ec al tempo di Tiberio), grammatico romano che scrisse di ortografia e del significato delle parole, e fu esegeta di Virgilio.\nDal tempo di Augusto, per iniziativa di vari imperatori (di Augusto stesso, di Tiberio, Vespasiano, Traiano, ecc.), in Roma furono costruite numerose biblioteche che raccolsero anche le opere rare ancora reperibili degli autori greci e latini. L'istruzione assunse in questo periodo grande importanza e talvolta molte opere furono scritte per servire da testi per le scuole. Ci\u00f2 significava un minore rigore scientifico, ma anche una maggiore divulgazione. Ne furono un esempio gli scritti di Quinto Remmio Palemone, maestro di Quintiliano, secondo il quale dovevano essere letti nelle scuole soprattutto gli autori recenti. E in tal senso fu operata una riforma scolastica. Per fini pratici cominciano a nascere glossari greco-latini.\nDal I secolo d.C. alla caduta dell'Impero romano d'Occidente.\nOrmai ben situato nel I secolo d.C., Fabio Marco Quintiliano, originario della Spagna (35/40 - 96 circa d. C.), retore latino, \u00e8 noto soprattutto per la \"Institutio Oratoria\", in 12 libri, che comprende un'esposizione della grammatica latina. \nMarco Valerio Probo (seconda met\u00e0 del I secolo), grammatico nato a Berito (l'odierna Beirut), al contrario di Remmio Palemone riport\u00f2 in auge gli autori antichi. Di particolare valore la sua opera linguistica e le ottime edizioni critiche dei testi di Lucrezio, Orazio e Virgilio.\nAnche allo storico romano Publio Cornelio Tacito (I-II secolo), noto come autore di numerose opere di vaglia, \u00e8 stato attribuito un trattato sulla retorica e sulla decadenza dell'arte oratoria, il \"Dialogus de oratoribus\", dello stesso genere di quello di Quintiliano.\nSeguirono, tra molti altri, il grammatico Quinto Terenzio Scauro (prima met\u00e0 del II secolo); Aulo Gellio (II secolo), che nelle \"Noctes Atticae\" raccolse aneddoti e curiosit\u00e0 poetiche e di altro e vario genere; Pomponio Porfirione (III secolo), grammatico, del quale rimane un commento ad Orazio; Censorino (III secolo), grammatico ed erudito; il filologo Nonio Marcello, numida vissuto nel IV secolo d.C., autore di un trattato di grammatica e antiquaria; Elio Donato (met\u00e0 del IV secolo), di cui resta un'esemplare grammatica latina, utilizzata per secoli, e un commento a Virgilio; lo scrittore Ambrosio Macrobio Teodosio, forse africano (IV - V secolo); Servio (IV\u2013V secolo), famoso soprattutto per un commento alle opere di Virgilio; Minneo Felice Marziano Capella (inizio V secolo), scrittore nato a Cartagine, di grande successo nel Medioevo per un'opera enciclopedica sulle varie parti del sapere che serv\u00ec a lungo nelle scuole; Prisciano di Cesarea (V-VI secolo), del quale ci \u00e8 pervenuta l\"'Institutio de arte grammatica\", in 18 libri, l'opera grammaticale latina pi\u00f9 vasta che abbiamo; Isidoro di Siviglia (VI-VII secolo) che scrisse di etimologia.\nIn ambito greco sono da ricordare, tra altri, i lessicografi Minucio Pacato (seconda met\u00e0 del I secolo), detto Ireneo, e Pausania (II secolo); Erennio Filone (64 - 141 circa), grammatico e storico di origine fenicia; il grammatico alessandrino Efestione (II secolo), autore di un manuale di metrica; Apollonio Discolo (II secolo), grammatico, acuto studioso della sintassi greca; suo figlio Erodiano, autore di un trattato sull'accentazione; Esichio di Alessandria (V secolo), lessicografo della lingua greca.\nOrigene (183/185 - 253/254) e Girolamo (santo; 347 circa - 419), il primo in ambito greco, con la restituzione del testo della Bibbia negli \"Esapla\", il secondo in ambito latino, con la traduzione e il commento sia dell'Antico Testamento che del Nuovo Testamento, condussero un capillare lavoro di esegesi che lasci\u00f2 molte tracce nei secoli seguenti."}
{"id": "617441", "revid": "125033307", "url": "https://it.wikipedia.org/wiki?curid=617441", "title": "Cugino", "text": "La parola cugino indica una parentela tra due o pi\u00f9 persone con un avo in comune; il termine cugino viene assimilato per semplificazione al \"cugino di primo grado\" cio\u00e8 il figlio degli zii.\nGrado di cugini.\nTradizionalmente in Italia si \u00e8 soliti definire il grado di legame tra cugini a seconda del loro livello di discendenza rispetto ai loro zii: \nIn realt\u00e0, a livello legale, il computo della parentela per quanto riguarda i cugini parte sempre dal quarto grado. La definizione di primo, secondo e terzo grado \u00e8 solo un'abitudine entrata a far parte del gergo comune.\nCugini nel codice civile.\nNel computo del grado di parentela, cos\u00ec come definito dal codice civile italiano, i \"cugini primi\" sono giuridicamente parenti di quarto grado in linea collaterale, trovandosi entrambi a due gradi di separazione dallo stipite comune (il nonno).\nMatrimonio fra cugini.\nNumerosi paesi, tra i quali l'Italia, la Francia e il Belgio, ammettono il matrimonio civile tra cugini primi.\nSecondo il diritto canonico della Chiesa cattolica, perch\u00e9 possa essere contratto matrimonio religioso tra cugini primi \u00e8 necessaria una dispensa vescovile.\nDoppi cugini.\nI doppi cugini sono cugini con entrambi i genitori che condividono un rapporto di parentela. Pi\u00f9 precisamente, i \"doppi cugini primi\" hanno entrambi i genitori che sono fratelli (ad esempio se i due padri sono fratelli e le due madri sono sorelle). Si tratta di un'eventualit\u00e0 piuttosto rara nella moderna societ\u00e0 occidentale, ma pi\u00f9 comune nelle societ\u00e0 in cui vige il matrimonio combinato. I doppi cugini condividono entrambe le coppie di nonni."}
{"id": "617442", "revid": "486946", "url": "https://it.wikipedia.org/wiki?curid=617442", "title": "Alagaesia", "text": ""}
{"id": "617443", "revid": "1446238", "url": "https://it.wikipedia.org/wiki?curid=617443", "title": "Gran premio Tv", "text": "Il Gran Premio TV locali \u00e8 stato un premio televisivo, istituito dalla Citt\u00e0 di Desenzano del Garda (BS) con il patrocinio del Ministero delle Comunicazioni e la collaborazione della rivista Millecanali in occasione del trentennale della nascita delle prime emittenti \"libere\".\nAveva assunto una particolare connotazione in un periodo di ampio dibattito sui nuovi assetti che si stavano delineando nel panorama televisivo nazionale.\nIn esecuzione degli impegni assunti in sede di Unione europea, l'Italia stava predisponendo il passaggio dalla televisione analogica alla televisione digitale, presentata come opportunit\u00e0 tale da permettere di aumentare l'offerta televisiva. Le tv locali, per\u00f2, paventavano che le modalit\u00e0 di questa svolta epocale fossero tali da penalizzarle.\nLa scelta della rivista Millecanali di appoggiare un nuovo Gran premio della televisione, incentrato sulle TV locali, era stato un tentativo di reagire al concentrarsi dell'attenzione solo sulle iniziative del duopolio Rai-Mediaset. Si proponeva di diventare un punto d'incontro e di dibattito che negli anni sarebbe stato di riferimento per gli operatori del settore.\nCostitu\u00ec un \"unicum\" in Italia come evento di valorizzazione dell'esperienza e della professionalit\u00e0 dell'emittenza locale, che doveva poi rimanere soccombente nel nuovo scenario conseguente allo sviluppo della tv satellitare, della tv digitale terrestre, via telefono mobile, via cavo, della web-tv e di nuove applicazioni delle connessioni tramite videotelefono. Ciononostante il Gran premio della televisione segn\u00f2 l'inizio di un grande fiorire di saggi, lezioni accademiche \"speciali televisivi\" dedicati ai primi anni delle tv locali."}
{"id": "617444", "revid": "599013", "url": "https://it.wikipedia.org/wiki?curid=617444", "title": "Richie Frahm", "text": "Carriera.\nNato a Battle Ground, nello stato di Washington, nella stagione 2006-07 \u00e8 stato in forza alla Benetton Treviso che voleva farne uno dei punti cardine della squadra, ma un brutto infortunio, una fascite, lo ha fermato per gran parte dell'anno e non \u00e8 stato pi\u00f9 riutilizzato.\nIn campo giocava nel ruolo di guardia tiratrice. Ha militato con diverse squadre NBA, l'ultima delle quali, i Los Angeles Clippers, lo ha svincolato, nel febbraio 2008.\nNel febbraio del 2009 viene messo sotto contratto dai Reno Bighorns."}
{"id": "617446", "revid": "486946", "url": "https://it.wikipedia.org/wiki?curid=617446", "title": "Classe Surcouf", "text": ""}
{"id": "617452", "revid": "1641266", "url": "https://it.wikipedia.org/wiki?curid=617452", "title": "Etenone", "text": "L'etenone (o chetene) \u00e8 un analogo carbonilico dell'allene facente parte della famiglia dei cheteni, di cui rappresenta il capostipite. Viene preparato industrialmente per pirolisi dell'acetone a 700\u00a0\u00b0C. Trova impiego nella sintesi industriale dell'anidride acetica per reazione con acido acetico.\nPropriet\u00e0.\nL'etenone \u00e8 un gas tossico incolore, dall'odore pungente, che causa irritazioni a occhi, naso, faringe e polmoni. Provoca edema polmonare dopo periodi di esposizione continua. Il suo punto di fusione \u00e8 di -150,5\u00a0\u00b0C mentre bolle a una temperatura di -48\u00a0\u00b0C.\n\u00c8 un composto stabile a temperatura inferiore a -48\u00a0\u00b0C, oltre la quale tende a formare il dimero dichetene.\nFormazione.\nL'etenone pu\u00f2 essere sintetizzato a partire da cloruro di acetile sfruttando l'eliminazione di acido cloridrico per trattamento con una base (B).&lt;chem display=\"block\"&gt;CH3-CO-Cl -&gt;[B] CH2=C=O + HCl &lt;/chem&gt;La base utilizzata per strappare l'idrogeno \u03b1 \u00e8 solitamente la trietilammina.\nIndustrialmente il chetene viene preparato per pirolisi dell'acetone a 700\u00a0\u00b0C.&lt;chem display=\"block\"&gt;CH3-CO-CH3 -&gt;[\\Delta T] CH2=C=O + CH4 &lt;/chem&gt;I cheteni si ottengono anche dopo riarrangiamento di Wolff di \u03b1-diazochetoni.\nReazioni.\nL'alta reattivit\u00e0 dell'etenone \u00e8 sfruttata per inserire gruppi acetilici CH3C(O)- in altre molecole. Con alchini elettron-ricchi d\u00e0 cicloaddizione [2+2] con formazione di ciclobutenoni. Reagisce con eteri, ammine e tioeteri allilici dando la trasposizione di Bellus-Claisen.\nA temperatura ambiente il chetene forma un dimero liquido. Reagisce con acqua formando acido acetico. Reagisce con l'acido acetico formando anidride acetica."}
{"id": "617455", "revid": "1833487", "url": "https://it.wikipedia.org/wiki?curid=617455", "title": "Bertel Thorvaldsen", "text": "Biografia.\nGiovinezza.\nThorvaldsen nacque a Copenaghen il 17 novembre 1770 da Gotskalk, modesto legnaiolo intagliatore di polene di navi mercantili, e da Karen Gr\u00f6nlund, figlia di un contadino jutlandese; Il giovane Thorvaldsen cominci\u00f2 la sua attivit\u00e0 di intagliatore aiutando il padre che, intravedendo nel figlio doti artistiche, lo invi\u00f2 all'et\u00e0 di dodici anni alla scuola gratuita della Accademia delle belle arti di Copenaghen, dove fu seguito particolarmente da Nikolaj Abraham Abildgaard.\nNel 1787 Thorvaldsen ottenne in premio la piccola medaglia d'argento quale riconoscimento per le sue qualit\u00e0 nel modellare i materiali; due anni dopo fu premiato con la grande medaglia d'argento per il suo bassorilievo \"L\u2019Amore al riposo\" (1789). Nel 1791, in seguito alla premiazione del bassorilievo \"La cacciata di Eliodoro dal Tempio\" il ministro conte Christian Frederik Reventlow prese Thorvaldsen sotto la sua ala protettrice e gli procur\u00f2 i mezzi finanziari necessari per la prosecuzione dei suoi studi.\nNel 1793 il bassorilievo \"Gli apostoli Pietro e Giovanni guariscono uno storpio\" venne premiato con una grande medaglia d'oro e con una regia borsa di studio per un viaggio di studio a Roma, che Thorvaldsen non pot\u00e9 dapprima intraprendere a causa dei molteplici lavori che gli erano stati commissionati. Per altri tre anni lo scultore impart\u00ec lezioni private di disegno e soprattutto cre\u00f2 numerose statue per il palazzo del principe ereditario Federico nel palazzo di Amalienborg. Dello stesso periodo sono anche i busti dei politici conte Andreas Peter von Bernstorff e Tyge Rothe.\nIl soggiorno romano.\nFu soltanto il 29 agosto 1796 che Thorvaldsen pot\u00e9 finalmente iniziare il suo viaggio per Roma, dove giunse l'8 marzo dell'anno successivo a causa di soste a Malta e Napoli. Tale data venne in seguito festeggiata dall'artista come il suo \"compleanno romano\"; nell'Urbe Thorvaldsen decise di farsi chiamare Alberto, nome con cui fu popolare in Italia. Poco tempo dopo il suo arrivo a Roma Thorvaldsen conobbe l'archeologo J\u00f6rgen Zoega, che lo aiut\u00f2 nello studio dell'antichit\u00e0 classica e che col tempo divenne anche il suo mentore, nonch\u00e9 il pittore Asmus Jacob Carstens, che parimenti si prese cura di lui. Nel 1797 Thorvaldsen inaugur\u00f2 il suo primo studio in via del Babuino 119, nell'atelier previamente utilizzato dallo scultore inglese John Flaxman.\nQuando poco prima della scadenza della borsa di studio Thorvaldsen invi\u00f2 il suo \"Bacco e Arianna\" all'Accademia delle belle arti di Copenaghen, quest'ultima gli estese il finanziamento del suo soggiorno romano per un altro biennio e nel 1802 per un ulteriore anno. In questo periodo l'artista danese pat\u00ec tuttavia notevoli ristrettezze economiche e visse in una situazione di incertezza politica. Quando nel 1803 Thorvaldsen era in procinto di ritornare a Copenaghen assieme allo scultore berlinese Hagemann la partenza venne differita per alcuni giorni; fu proprio in questo frangente che egli conobbe il banchiere e collezionista inglese Thomas Hope (gi\u00e0 mecenate di Flaxman), che gli commission\u00f2 la traduzione in marmo del \"Giasone\". Un primo modello del 1801 del soggetto era gi\u00e0 stato distrutto da Thorvaldsen, mentre un secondo - pur altamente lodato da J\u00f6rgen Zoega e Antonio Canova, non piacque all'artista. Varie vicissitudini rallentarono per\u00f2 il lavoro, cosicch\u00e9 solamente nel 1828 Thorvaldsen pot\u00e9 terminare la scultura e inviarla a Hope in Inghilterra. Sta di fatto che lo scultore danese ottenne un enorme successo, che fino al 1818 lo trattenne in Italia. A dimostrazione di ci\u00f2 fu membro della prestigiosa Accademia di San Luca di Roma, di cui fu anche Presidente negli anni 1827-1828.\nIl successo varca le Alpi.\nNel maggio 1805 l'Accademia delle belle arti di Copenaghen nomin\u00f2 Thorvaldsen membro ordinario e nello stesso anno egli fu nominato membro onorario dell'Accademia delle belle arti di Bologna. In quel periodo Thorvaldsen ottenne alcuni incarichi di stato da parte di Napoleone, parte dei quali vennero accollati dal mecenate e collezionista conte Giovanni Battista Sommariva per la sua villa al lago di Como in seguito alla caduta dell'imperatore dei francesi. Il fregio \"L'entrata trionfale di Alessandro Magno a Babilonia\" venne poi replicato nel 1829 per il castello di Christiansborg a Copenaghen e fu inciso in rame da Samuel Asler.\nLo scultore danese cadde in una crisi creativa, da cui pot\u00e9 risollevarsi nel 1815 grazie a un soggiorno a Montenero, presso Livorno, che gli diede un rinnovato impulso creativo da cui scaturirono negli anni seguenti alcune delle sue pi\u00f9 belle opere.\nCopenaghen, Roma e ritorno.\nIl 3 ottobre 1818 Thorvaldsen fece ritorno a Copenaghen, dove divenne professore all'Accademia di belle arti, ottenendo l'anno successivo anche la nomina a consigliere di stato danese (un titolo pi\u00f9 onorifico che politico). Nella capitale danese Thorvaldsen venne incaricato di eseguire la colossale serie di statue di Cristo e dei dodici apostoli per la ricostruzione della \"Vor Frue Kirke\" (l'attuale cattedrale di Copenaghen), che era stata distrutta dai bombardamenti inglesi del 1807. La serie fu eseguita in seguito al suo ritorno a Roma e non fu completata fino al 1838, quando Thorvaldsen torn\u00f2 in Danimarca.\nTuttavia, nell'agosto 1820 Thorvaldsen lasci\u00f2 nuovamente la sua citt\u00e0 natale e, viaggiando attraverso la Germania, la Polonia e l'Austria, fece ritorno in Italia, dove torn\u00f2 a creare i suoi capolavori, quale la statua bronzea di Niccol\u00f2 Copernico che venne eretta nel 1830 di fronte all'Universit\u00e0 di Varsavia; dal 1823 al 1829 ebbe come allievo lo scultore russo Boris Ivanovi\u010d Orlovskij, studente dell'Accademia russa di belle arti di San Pietroburgo, inviato a Roma per perfezionarsi.\nQuando il cardinale Ercole Consalvi commission\u00f2 a Thorvaldsen l'abbellimento della sua tomba, il Vaticano inizi\u00f2 a mostrare interesse per lui; nonostante l'artista fosse un fervido protestante, il papa Pio VII giunse ad affidargli l'incarico di eseguirgli un monumento, che dal 1830 si trova nella Cappella Clementina della basilica di San Pietro.\nNel 1838 Thorvaldsen torn\u00f2 per la seconda volta in Danimarca, dove venne accolto con grandi onori. Nel suo paese natale Thorvaldsen si dedic\u00f2 a nuove opere: i busti di Ludvig Holberg, Adam Oehlenschl\u00e4ger e Henrik Steffens, nonch\u00e9 - su esplicito desiderio della Casa Reale - anche uno di s\u00e9 stesso. Tre anni dopo, nel 1841, Thorvaldsen torn\u00f2 nuovamente a Roma per svolgere alcuni incarichi gi\u00e0 da tempo accettati, per poi fare definitivamente ritorno a Copenaghen nell'ottobre 1842.\nIl lascito e il Museo Thorvaldsen.\nIl 24 marzo 1844, durante uno spettacolo teatrale nel Teatro Reale della capitale danese, Thorvaldsen ebbe un collasso e mor\u00ec il giorno stesso all'et\u00e0 di 73 anni, destinando gran parte della sua fortuna alla costruzione di un museo a Copenaghen, per il quale riserv\u00f2 la sua collezione di opere d'arte e anche tutti i modelli e i calchi delle sue sculture. La citt\u00e0 di Copenaghen funse da esecutore testamentario e incaric\u00f2 quindi il rinomato architetto danese Gottlieb Bindesb\u00f8ll della progettazione e costruzione di quello che oggi \u00e8 il Museo Thorvaldsen.\nL'edificio fu inaugurato nel 1846 su di un'isola nel centro di Copenaghen e custodisce una vasta collezione di opere di Thorvaldsen, nonch\u00e9 la tomba dello scultore, che per suo espresso desiderio si trova nel cortile centrale sotto un letto di rose.\nOpere.\nThorvaldsen fu uno dei massimi rappresentanti del neoclassicismo nella scultura, che interpret\u00f2 rigorosamente aderendone ai canoni estetici con grande purezza formale. Pur essendo spesso paragonato a Canova, rispetto a quest'ultimo Thorvaldsen incarn\u00f2 in misura maggiore lo stile dell'arte classica greca. Le pose ed espressioni delle sue figure sono molto pi\u00f9 rigide e formali di quelle di Canova.\nPer la quasi totalit\u00e0 delle sue opere (bassorilievi, statue e busti) Thorvaldsen scelse figure e motivi tratti dalla mitologia greca, che raffigur\u00f2 con tratti semplici ed idealizzati. Si dedic\u00f2 anche a ritratti di personalit\u00e0 di spicco, come la statua di Pio VII. Le sue opere possono essere ammirate in molti paesi europei, ma soprattutto in Italia e nel Museo Thorvaldsen di Copenaghen.\nParte delle sue opere sono caratterizzate da una sensibilit\u00e0 pederastica, tradizionalmente rappresentata nell'arte europea col mito di Zeus e Ganimede. Tra le sue creazioni che attingono a questa tematica spiccano il suo \"Eros\", numerosi \"Ganimede\", il \"Pastorello col cane\" e il bassorilievo di \"Ila e le ninfe\".\nTra gli allievi di Thorvaldsen vanno ricordati Hermann Vilhelm Bissen, Hermann Ernst Freund, Emil Wolff, Ludwig Schwanthaler, Eduard Schmidt von der Launitz, Pietro Tenerani e Luigi Bienaim\u00e9. Anche se al di fuori dell'Europa la fama di Thorvaldsen non \u00e8 paragonabile a quella di cui gode nel vecchio continente, alcune sue opere sono state riprodotte oltreoceano: ad esempio, la statua del Cristo risorto nel centro visitatori nord della piazza del Tempio di Salt Lake City (Stati Uniti), e l'autoritratto dello scultore a Central Park (New York), nei pressi della East 97 Street.\nDediche.\nPiazza a Roma.\nLa citt\u00e0 di Roma intitola all'artista la piazza Thorvaldsen che si trova a ridosso di Villa Borghese, in un luogo simbolo per le arti per questa citt\u00e0, circondato da varie prestigiose accademie e siti, fra cui l'Accademia di Romania, l'Accademia belgica, Villa Giulia, l'Accademia britannica, il Caff\u00e8 delle arti; La piazza \u00e8 attraversata nel mezzo da viale delle Belle Arti.\nIl nome Thorvaldsen \u00e8 altres\u00ec alquanto noto ai romani in quanto l'importante linea tranviaria numero 3, che attraversa praticamente tutta la citt\u00e0 e importanti quartieri, espone come capolinea i nomi di Stazione Ostiense-Thorvaldsen."}
{"id": "617462", "revid": "287204", "url": "https://it.wikipedia.org/wiki?curid=617462", "title": "USS Narwhal", "text": "Tre unit\u00e0 della US Navy sono state battezzate Narwhal, per il \"Narvalo\", un mammifero marino."}
{"id": "617478", "revid": "1354930", "url": "https://it.wikipedia.org/wiki?curid=617478", "title": "Meisterschaft von Z\u00fcrich 2006", "text": "Il Meisterschaft von Z\u00fcrich 2006, novantatreesima edizione della corsa e valida come prova del circuito UCI ProTour 2006, si svolse il 1\u00ba ottobre 2006 su un percorso di 240,9\u00a0km. Venne vinto dallo spagnolo Samuel S\u00e1nchez, che termin\u00f2 in 6h03'47\"."}
{"id": "617479", "revid": "43211", "url": "https://it.wikipedia.org/wiki?curid=617479", "title": "German Suplex", "text": ""}
{"id": "617480", "revid": "6282", "url": "https://it.wikipedia.org/wiki?curid=617480", "title": "Enya Brennan", "text": ""}
{"id": "617506", "revid": "1893", "url": "https://it.wikipedia.org/wiki?curid=617506", "title": "Solfuro di ferro", "text": ""}
{"id": "617507", "revid": "287204", "url": "https://it.wikipedia.org/wiki?curid=617507", "title": "Classe S (sommergibile Regno Unito 1914)", "text": "I sommergibili della Royal Navy Classe S del 1914 (da non confondere con la Classe S inglese del 1931), sono stati costruiti da Scotts a Greenock, in Scozia, poco prima della Prima guerra mondiale. La classe S \u00e8 stata basata su un design italiano della Laurenti barche. \nSono state costruite tre unit\u00e0 e tutte e tre sono state trasferite alla Regia Marina nel mese di ottobre del 1915 presumibilmente per il fatto che gli italiani avessero pi\u00f9 familiarit\u00e0 con la progettazione e la tecnologia."}
{"id": "617508", "revid": "226458", "url": "https://it.wikipedia.org/wiki?curid=617508", "title": "Reperto balistico", "text": "Un reperto balistico \u00e8 l'oggetto trovato o da reperire, strettamente collegato all'uso delle armi in un caso giudiziario.\nCaratteristiche.\nPu\u00f2 essere di armi bianche (coltello, arco, freccia..) o di armi da fuoco (fucile, pistola, proiettile\u2026)\nSi dice balistico perch\u00e9 sottoposto all'analisi, allo studio ed alla ricerca scientifica, oltre che alla valutazione ed alla classificazione delle armi da fuoco e in particolare delle munizioni.\nEsame balistico.\nL'esame balistico su un reperto viene effettuato seguendo uno schema metodico e tramite strumenti specifici altamente tecnologici:"}
{"id": "617510", "revid": "339392", "url": "https://it.wikipedia.org/wiki?curid=617510", "title": "Classe Adua (sommergibile)", "text": ""}
{"id": "617511", "revid": "339392", "url": "https://it.wikipedia.org/wiki?curid=617511", "title": "Classe Sirena", "text": ""}
{"id": "617512", "revid": "1573940", "url": "https://it.wikipedia.org/wiki?curid=617512", "title": "Euoplocephalus tutus", "text": "L'euoplocefalo (Euoplocephalus tutus ) era un dinosauro corazzato vissuto nel Cretaceo superiore (dal Santoniano al Maastrichtiano, 84,9 - 70,6 milioni di anni fa) in Alberta e in Montana.\nEtimologia.\nIl nome \"Euoplocephalus\" deriva dal greco antico e significa \"testa ben corazzata\".\nUn anchilosauro ben conosciuto.\nLungo circa 6 metri e pesante circa 3 tonnellate, questo dinosauro \u00e8 stato descritto per la prima volta da Lawrence Lambe nel 1910 ed \u00e8 forse il pi\u00f9 conosciuto tra i dinosauri corazzati, o anchilosauri. Il genere \"Euoplocephalus\" consta in tutto di una quarantina di ritrovamenti pi\u00f9 o meno completi. Uno scheletro eccezionalmente ben conservato, anche se privo del cranio, \u00e8 stato studiato nei dettagli negli anni settanta e ottanta, e ha permesso di descrivere con accuratezza l'anatomia e la morfologia della corazza di questi dinosauri. Fino ad allora, infatti, regnava una gran confusione nella classificazione degli anchilosauri anche per la scarsa conoscenza delle caratteristiche armature.\nConfusione sui resti fossili.\nL'esemplare in precedenza era noto come \"Scolosaurus cutleri\", ma durante la revisione degli anni settanta \u00e8 apparso chiaro che apparteneva alla specie \"E. tutus\". Il cosiddetto \"Scolosaurus\" era raffigurato con il corpo pesante schiacciato contro il terreno, la testa priva di armatura e con una doppia fila di puntali lungo il dorso che raggiungevano un'altezza considerevole nella zona del bacino, mentre la mazza caudale era armata con due ulteriori spuntoni. In realt\u00e0 sulla coda forse non era presente alcuna spina supplementare, e il corpo era tenuto ben sollevato dal terreno; la testa, ben conosciuta in altri esemplari, era dotata di quattro brevi \"corna\" difensive e di un'intelaiatura di placche fuse insieme. \u00c8 noto che anche le palpebre erano ossificate, a garantire una totale protezione dell'animale quando questo teneva gli occhi chiusi. Strutture simili sono note anche nel nodosauride \"Pawpawsaurus\".\nUn'altra specie.\nAltri resti fossili sono stati attribuiti a un'altra specie di \"Euoplocephalus\", ma attualmente sono ritenuti appartenere a un genere a parte: \"Dyoplosaurus acutosquameus\" \u00e8 ritenuto possessore di una mazza caudale priva di spine e con puntali sulla schiena meno alti (Arbour et al., 2009). Sembra inoltre che l'euoplocefalo avesse sviluppato un proprio sistema di masticazione del cibo particolarmente efficace, in modo del tutto diverso da quello adottato dai ceratopsi e dagli iguanodonti."}
{"id": "617514", "revid": "339392", "url": "https://it.wikipedia.org/wiki?curid=617514", "title": "Classe Adua", "text": ""}
{"id": "617520", "revid": "1718925", "url": "https://it.wikipedia.org/wiki?curid=617520", "title": "Giulio Natta", "text": "Biografia.\nL'infanzia, la formazione, la carriera accademica.\nGiulio Natta nacque a Porto Maurizio, allora capoluogo dell'omonima provincia (quella di Imperia nacque negli anni 1920 dalla fusione con Oneglia), il 26 febbraio 1903, figlio di Francesco Maria, magistrato, e di Elena Crespi. La madre, gi\u00e0 vedova di un rinomato medico inglese dal quale aveva avuto una figlia, si occup\u00f2 attivamente dell'educazione di Giulio sin dai primi anni, insegnandogli prestissimo a leggere. Natta rimase sempre legato alla sua famiglia e ai luoghi d'origine della costa ligure, dove si recava spesso quando gli era possibile.\nDiplomatosi ad appena 16 anni al liceo classico Cristoforo Colombo di Genova, frequent\u00f2 il biennio propedeutico in ingegneria nella stessa citt\u00e0. Nel 1921 si iscrisse al corso di laurea in Ingegneria industriale del Politecnico di Milano e l'anno successivo divenne anche allievo interno all'Istituto di Chimica generale e inorganica del Politecnico. Laureatosi in Ingegneria chimica nel 1924, a soli 21 anni, con Giuseppe Bruni, ne divenne subito dopo assistente e, a partire dal 1925 e fino al 1933, fu incaricato di chimica analitica al Politecnico. Al contempo, dal 1929 al 1933, fu altres\u00ec incaricato di chimica fisica alla Facolt\u00e0 di Scienze dell'Universit\u00e0 di Milano. In questo periodo, Natta gi\u00e0 si distinse per alcune sue ricerche in cristallografia e in chimica industriale inorganica.\nNel 1932, grazie a una borsa di studio della Fondazione \"A. Volta\", si rec\u00f2 a Friburgo, in Germania, presso il laboratorio di Hugo Seemann, dove entr\u00f2 pure in contatto con il gruppo di lavoro di Hermann Staudinger che si occupava di macromolecole. Qui Natta, oltre a perfezionare le sue ricerche di strutturistica diffrattometrica (che gi\u00e0 aveva intrapreso, come allievo interno all'Istituto di Chimica generale e inorganica del Politecnico, fin dai primi anni 1920) con Seemann, intu\u00ec l'importanza e le potenzialit\u00e0 delle macromolecole e, tornato a Milano, inizi\u00f2 studi e ricerche sulla struttura cristallina dei polimeri mediante le nuove tecniche diffrattometriche.\nConseguita la libera docenza in chimica generale nel 1927, al suo ritorno dalla Germania vinse, nel 1933, un concorso a una cattedra di chimica generale dell'Universit\u00e0 di Pavia che tenne fino al 1935, quando pass\u00f2 alla cattedra di chimica fisica dell'Universit\u00e0 di Roma. Nel 1937 assunse la cattedra di chimica industriale del Politecnico di Torino, quindi quella del Politecnico di Milano nel 1938, che mantenne fino al suo pensionamento, nel 1973, quindi la nomina a professore emerito.\nAl suo rientro al Politecnico di Milano nel 1938, fu chiamato a dirigerne anche l'Istituto di Chimica industriale per sostituire Mario Giacomo Levi, costretto dalle leggi razziali fasciste a lasciare l'insegnamento. Durante gli anni della guerra soggiorn\u00f2, come sfollato milanese, alla Cascina Marzorata di Vittuone.\nNel 1935 si spos\u00f2 con Rosita Beati, laureata in lettere, da cui ebbe due figli, Franca e Giuseppe. Oltre l'affetto e l'amorevole accudimento del marito per il sopraggiungere della malattia di Parkinson nel 1956, gli sugger\u00ec alcuni nomi etimologicamente molto appropriati per i nuovi composti chimici che Natta scopr\u00ec.\nLa maturit\u00e0, l'attivit\u00e0 di ricerca, il premio Nobel.\nFin da quando era allievo interno all'Istituto di Chimica generale e inorganica diretto da Giuseppe Bruni, nei primi anni 1920, Natta condusse approfondite ricerche, sia teoriche sia sperimentali, sulla struttura microscopica di leghe e altri composti inorganici tramite tecniche diffrattometriche, da poco introdotte, da cui emerse, in particolare, una notevole correlazione fra la struttura cristallina dei catalizzatori chimici e la loro operativit\u00e0 chimica. Nei primi anni 1930, durante l'assistentato, riusc\u00ec pure a stabilire un nuovo processo di sintesi del metanolo in collaborazione con la Montecatini, rompendo, per la prima volta, un monopolio detenuto nel settore da industrie tedesche. Costante attenzione di Natta si rivel\u00f2 essere, gi\u00e0 da questi anni, il rapporto fra le scienze chimiche teoriche, il loro ambito sperimentale e le loro possibili applicazioni tecnico-pratiche e industriali, interesse, questo, che caratterizz\u00f2 tutta la sua carriera.\nDurante la guerra, Natta pot\u00e9 portare a conclusione, sempre partendo da un approfondito studio delle inerenti questioni teoriche, diverse importanti scoperte, numerosi brevetti (in compropriet\u00e0 con diverse industrie italiane) e notevoli innovazioni tecniche, fra cui la produzione di gomma sintetica (butadiene), il processo di ossosintesi, la formazione di formaldeide, sintesi di glicoli, glicerina e isottano, l'idrogenazione di carboidrati. Nel 1938, a Ferrara, contribu\u00ec alla costruzione del primo impianto in Italia per la produzione di gomme sintetiche. Nel primo dopoguerra, Natta ritorn\u00f2 a interessarsi, sempre pi\u00f9 approfonditamente, della chimica macromolecolare, iniziando ricerche di acustica degli ultrasuoni nei polimeri finalizzate allo studio degli stati condensati delle sostanze polimeriche e sulla polimerizzazione radicalica di monomeri vinilici.\nNell'estate del 1947, Natta e Piero Giustiniani, direttore della Montecatini, si recarono negli Stati Uniti per aggiornarsi sulla ricerca scientifica e tecnologica in chimica d'oltreoceano, constatandone le differenze rispetto all'Europa, ad esempio con la crescente attenzione americana per la petrolchimica. Al ritorno, Giustiniani mise a disposizione di Natta e del Politecnico di Milano finanziamenti e strutture per un nuovo centro di ricerca chimica avanzata, in sinergia sia col Centro di ricerca in chimica industriale del CNR (voluto proprio da Natta nel 1946) sia con l'Istituto di Chimica industriale del Politecnico di Milano, diretto prima da Mario G. Levi (dopo il suo rientro in Italia dall'esilio in Svizzera) e poi da Natta.\nA partire dai primi anni 1950, sempre nell'ambito della chimica delle macromolecole, Natta cominci\u00f2 a interessarsi, sempre pi\u00f9 specificatamente, di problematiche riguardanti la stereochimica dei polimeri e delle macromolecole in generale, da quando venne a conoscenza dei processi di polimerizzazione dell'etilene (reazione di \"Aufbau\") e della dimerizzazione delle alfa-olefine in presenza di composti alluminio-alchilici, realizzati, in quegli anni, da Karl Ziegler mediante catalizzatori organometallici, poi detti \"catalizzatori Ziegler\". Natta intu\u00ec le potenzialit\u00e0 di questi processi di polimerizzazione catalitica (metallorganica) nell'ottenere bassi polimeri molto lineari e cristallini a partire da monomeri quali l'etilene, la cui struttura lineare venne, da Natta, messa a confronto con la struttura ramificata tipica degli alti polimeri. La successiva produzione, da parte di Ziegler, di polietilene lineare ad alta densit\u00e0 ottenuto con gli stessi procedimenti di polimerizzazione dell'etilene ma adoperando altri catalizzatori, sugger\u00ec a Natta di applicare lo stesso disciplinare non all'etilene ma al polipropilene e ad altre alfa-olefine superiori con l'uso di alcune varianti dei catalizzatori tipo Ziegler, ottenendo, l'11 marzo 1954, un nuovo composto organico altamente ordinato nella struttura cristallina, poi denominato polipropilene isotattico, dando cos\u00ec il via ai polimeri stereospecifici (o stereoregolari), brevettati poi con il nome commerciale di Moplen, Meraklon, Mopeflan, ecc., dotati di eccellenti propriet\u00e0 chimiche e meccaniche.\nL'invenzione di questi nuovi catalizzatori per la polimerizzazione stereospecifica, detti poi catalizzatori di Ziegler-Natta, frutt\u00f2 congiuntamente a Natta e Ziegler il premio Nobel per la chimica nel 1963. La produzione industriale su scala mondiale di polipropilene isotattico, il pi\u00f9 apprezzato fra i polipropileni, si baser\u00e0 sui successivi brevetti (comunemente noti come \"brevetti Natta-Montecatini\") depositati da Natta a partire dalla met\u00e0 degli anni 1950, in compropriet\u00e0 con la ditta Montecatini, a cui fondamentalmente s'ispireranno tutte le altre metodologie di produzione autonomamente sviluppate in seguito da altre ditte.\nNel 1961, con il parere favorevole del CNR, Natta fond\u00f2 e diresse un nuovo istituto di ricerca in chimica macromolecolare, appositamente creato per dar seguito agli studi e alle ricerche della sua scuola in cui si formeranno numerosi ricercatori e docenti, che lavoreranno in varie sedi universitarie e in diversi centri di ricerca pubblici e privati, nonch\u00e9 futuri dirigenti di aziende pubbliche e private, sia italiane sia straniere.\nL'opera scientifica, la vita istituzionale e gli ultimi anni.\nI contributi di Natta ricadono in molti ambiti della chimica industriale organica, sia teorica sia sperimentale e applicata. Fu tra i primi in Italia a credere \u2013 e mettere in pratica \u2013 nella proficua collaborazione fra ricerca accademica e industria privata (la Montecatini, in particolare). Profondo conoscitore di molti settori delle scienze chimiche, dalla chimica inorganica alla chimica organica e chimica fisica, dalla chimica industriale all'impiantistica chimica, che seppe coordinare in maniera interdisciplinare e proficua, i suoi risultati hanno riguardato principalmente la struttura chimico-fisica e le propriet\u00e0 fisiche di numerosi composti organici e inorganici, quindi la chimica fisica, la cristallografia macromolecolare, la stereochimica e la cinetica chimica delle reazioni organiche, con specifica attenzione alle metodologie di polimerizzazione, studiate sia dal punto di vista teorico sia negli aspetti merceologici e tecnico-applicativi, che porteranno Natta e la sua scuola a sintetizzare un'ampia classe di nuovi polimeri. In particolare, anche sulla base dei lavori di Ziegler, ha dato il via a un nuovo capitolo della stereochimica dei polimeri e delle macromolecole in generale, quello della stereodinamica chimica dei processi di polimerizzazione, sulla base della scoperta della polimerizzazione stereospecifica.\nA Milano, anche grazie alla sinergia che Natta riusc\u00ec per primo a stabilire in Italia fra universit\u00e0, enti di ricerca pubblici (fra cui, il CNR) e privati e industria, cre\u00f2 una delle pi\u00f9 rinomate scuole di chimica industriale e ingegneria chimica, in cui si formarono numerosi allievi poi divenuti, a loro volta, importanti docenti universitari, ricercatori e dirigenti d'azienda, fra cui, in linea pi\u00f9 o meno diretta, ricordiamo Giuseppe Allegra, Ivano W. Bassi, Luisa Bicelli, Fausto Calderazzo, Sergio Carr\u00e0, Paolo Chini, Paolo Corradini, Gino Dall'Asta, Ferdinando Danusso, Raffaele Ercoli, Mario Farina, Giorgio Gaudiano, Umberto Giannini, Luigi Giuffr\u00e8, Enrico Mantica, Giorgio Mazzanti, Giovanni Moraglio, Attilio Palvarini, Italo Pasquon, Mario Peraldo, Piero Pino, Lido Porri, Mario Ragazzini.\nFu socio dell'Accademia Nazionale dei Lincei, dell'Accademia delle Scienze di Torino, dell'Istituto Lombardo Accademia di Scienze e Lettere, nonch\u00e9 membro onorario di numerose accademie e societ\u00e0 scientifiche straniere; ricevette inoltre numerosi premi, riconoscimenti e onorificenze, italiani e stranieri, assieme a varie lauree ad honorem.\nA Natta venne diagnosticata la malattia di Parkinson nel 1956. A partire dal 1963, le sue condizioni di salute erano andate peggiorando e per questo motivo divenne necessario affiancargli il figlio Giuseppe e altri quattro colleghi, che presenziarono inoltre al conferimento del premio Nobel a Stoccolma il 10 dicembre 1963. Nel 1968 mor\u00ec la moglie Rosita, di cui la figlia Franca si era attivamente occupata.\nNatta mor\u00ec a Bergamo il 2 maggio 1979, all'et\u00e0 di 76 anni, dove da anni si era trasferito per esser anch'egli accudito dalla figlia Franca.\nAlcuni lavori.\nTutte le pubblicazioni di Natta sono reperibili nell\"'Archivio \"Giulio Natta\"\", disponibile a quest'indirizzo .\nLa memoria.\nNel 2007 \u00e8 stata assegnata alla sua memoria la cittadinanza onoraria di Cucciago, paese dove Natta aveva trascorso periodi di vacanza e sposato, nel 1936, la moglie Rosita Beati.\nNel 2013, la citt\u00e0 di Imperia ha celebrato il cinquantenario dell'assegnazione del premio Nobel con la produzione di due documentari.\nNella cultura di massa.\nNel numero 2916 di Topolino, Natta compare nella storia \"Qui Quo Qua e la grande storia della chimica dei paperi\".\nGino Bramieri \u00e8 stato testimonial di una pubblicit\u00e0 del Moplen, uno dei prodotti ideati da Natta, andata in onda nei primi anni 1960.\nRiconoscimenti e onorificenze.\nInsignito del premio Nobel per la chimica nel 1963, per la messa a punto di catalizzatori stereospecifici per la polimerizzazione stereochimica selettiva delle alfa-olefine, in particolare per la realizzazione del polipropilene isotattico, alcuni di tali polimeri sono stati poi commercializzati e resi noti in tutto il mondo dalla Montecatini e da altre aziende dello stesso gruppo, con il nome di Moplen (articoli in plastica) e Meraklon (fibra tessile).\nLauree \"Honoris Causa\":\nA lui sono state inoltre intitolate le seguenti scuole e strutture:\nIn suo onore sono stati istituiti:\nInoltre, nel 1994, per il quarantennale della scoperta del polipropilene isotattico, fu aperto uno speciale annullo filatelico commemorativo dalle Poste Italiane. Lo stesso avvenne in Svezia, nel 1988, per commemorare le scoperte sia di Ziegler sia di Natta.\nMolte citt\u00e0 italiane, fra cui Milano, Torino, Roma e Reggio Emilia, gli hanno intitolato delle vie."}
{"id": "617521", "revid": "287204", "url": "https://it.wikipedia.org/wiki?curid=617521", "title": "Classe X", "text": ""}
{"id": "617523", "revid": "453768", "url": "https://it.wikipedia.org/wiki?curid=617523", "title": "Rosso come il cielo", "text": "Rosso come il cielo \u00e8 un film del 2005, diretto dal regista Cristiano Bortone.\nPresentato come Evento speciale UNICEF nella sezione per ragazzi \"Alice nella citt\u00e0\" della Festa del Cinema di Roma 2006, \u00e8 uscito nelle sale italiane il 9 marzo 2007.\nNel cast ci sono gli attori Paolo Sassanelli e Marco Cocci e gruppo di ragazzini di dieci anni di cui alcuni realmente ciechi.\nTrama.\n1970. Mirco, un bambino toscano di dieci anni in seguito ad un incidente col fucile del padre perde la vista. I genitori sono costretti a fargli frequentare un istituto per non vedenti a Genova. L\u00ec, non riuscendo ad usare il braille, trova un vecchio registratore e riesce a inventare delle favole fatte solo di rumori e narrazione. Nel frattempo conosce Francesca, la figlia della portinaia della casa accanto alla loro, nonostante non potessero incontrarsi. Mirco coinvolger\u00e0 sempre di pi\u00f9 tutti gli altri bambini ciechi facendo capire a loro quanto valgono e quanto siano simili a tutti gli altri ragazzini. Alla fine il maestro, organizza una recita creata dai ragazzini, e tutti i genitori ne rimangono colpiti. I genitori di Mirco alla fine decidono di riportarlo a casa per le vacanze estive.\nIn apertura si dice che il film \u00e8 tratto da una storia vera, e prima dei titoli di coda si legge: \"Mirco \u00e8 uscito dal collegio a 16 anni. Nonostante non abbia pi\u00f9 recuperato la vista, oggi \u00e8 uno dei pi\u00f9 riconosciuti montatori del suono del cinema italiano\". Il riferimento \u00e8 a Mirco Mencacci."}
{"id": "617532", "revid": "633110", "url": "https://it.wikipedia.org/wiki?curid=617532", "title": "Classe S (sommergibile Regno Unito 1931)", "text": "La classe S fu una classe di sommergibili della Royal Navy britannica, attiva durante il periodo della seconda guerra mondiale. Con 62 unit\u00e0 realizzate in totale, di cui dodici assemblate nel periodo interbellico e 50 costruite durante la guerra, fu la pi\u00f9 numerosa classe di sommergibili britannica attiva durante il conflitto.\nRealizzati in tre versioni diverse via via potenziate quanto a prestazioni e armamento, i battelli della classe S furono intensamente impegnati nel corso del conflitto tanto nel teatro bellico del Mare del Nord e del Mare di Norvegia, quanto nel Mar Mediterraneo e nelle acque del Sud-est asiatico; in ragione di questo intenso impiego, le perdite registrate in combattimento furono numerose: diciotto unit\u00e0 furono affondate e altre due danneggiate irreparabilmente nel corso del conflitto, mentre altri due battelli furono perduti in incidenti nel dopoguerra.\nL'ultima unit\u00e0 della classe S in servizio con la Royal Navy fu radiata nel 1966, ma numerose altre furono cedute a marine militari di nazioni amiche e alleate del Regno Unito. Gi\u00e0 durante la guerra un battello classe S fu ceduto alla Koninklijke Marine olandese e uno alla Voenno-morskoj flot sovietica; nel dopoguerra tre unit\u00e0 dismesse dalla Royal Navy furono cedute alla Marinha Portuguesa e quattro alla Marine nationale francese. Israele infine acquist\u00f2 due unit\u00e0 radiate dai britannici alla fine degli anni 1950, e una di esse vide ancora l'azione bellica nel corso della guerra dei sei giorni.\nCaratteristiche.\nProgetto di base.\nIl progetto della futura classe S fu elaborato su richiesta dell'Ammiragliato britannico nel 1929; la specifica riguardava la realizzazione di un'unit\u00e0 d'attacco di medie dimensioni, con dislocamento in emersione intorno alle 600 tonnellate, e capace di operare sia nelle acque del Mare del Nord che in quelle del Mar Mediterraneo. La nuova classe doveva andare a sostituire i sommergibili della classe H dell'epoca della prima guerra mondiale, ormai obsoleti.\nI classe S furono realizzati in tre gruppi distinti, via via potenziati per quanto riguarda caratteristiche e armamento. Il primo gruppo (quattro unit\u00e0 varate tra il 1930 e il 1932) presentava uno scafo lungo 61,72 metri, largo 7,3 metri e con un pescaggio di 3,2 metri; il dislocamento in emersione era di 640 tonnellate, che salivano a 927 tonnellate in immersione. La profondit\u00e0 operativa di collaudo era di 91 metri; l'equipaggio ammontava a quattro ufficiali e 29 sottufficiali e marinai. Il sistema propulsivo era di tipo convenzionale, con due motori diesel da 1.550 hp per la navigazione in superficie e due motori elettrici da 1.300 hp per la navigazione in immersione; la velocit\u00e0 massima in emersione era registrata a 13,75 nodi, che scendevano a 10 nodi in immersione. Un ecogoniometro fu installato sulle unit\u00e0 a partire dal 1932.\nL'armamento delle unit\u00e0 del primo gruppo verteva su un cannone da 76 mm fisso sul ponte per il combattimento di superficie, una mitragliatrice da 7,7 mm per la difesa antiaerea e sei tubi lanciasiluri da 533 mm fissi a prua, con dodici siluri in totale. Lo \"Sturgeon\", seconda unit\u00e0 del gruppo, fu dotato sperimentalmente di un cannone \"a scomparsa\", prima unit\u00e0 subacquea britannica ad adottare una simile sistemazione: al momento dell'immersione il cannone da 76 mm rientrava con una manovra meccanica in un alloggiamento a rilievo posto alla base della torre di comando. Alla prova pratica la soluzione tuttavia non si dimostr\u00f2 particolarmente riuscita, visto che far uscire il cannone dall'alloggiamento mentre il sommergibile completava la fase di emersione tendeva a rendere il battello pericolosamente instabile; alla fine il pezzo dello \"Sturgeon\" fu sostituito da un normale cannone fisso a prua della torre di comando, come in tutte le altre unit\u00e0 della classe.\nSviluppi successivi.\nI classe S si dimostrarono unit\u00e0 ben riuscite, facili da manovrare sia in emersione che in immersione come i precedenti classe H ma superiori a questi in velocit\u00e0, autonomia e potenza di fuoco; i battelli fecero registrare tempi di immersione particolarmente rapidi, attestati su circa 25-30 secondi. La semplicit\u00e0 ed economicit\u00e0 della costruzione portarono a ordinare altre otto unit\u00e0 tra il 1934 e il 1937 secondo un progetto migliorato: le unit\u00e0 del secondo gruppo avevano uno scafo leggermente pi\u00f9 grande, con una lunghezza di 63,63 metri e un dislocamento aumentato a 670 tonnellate in emersione e 960 in immersione; l'equipaggio era aumentato a quattro ufficiali e 35 sottufficiali e marinai. Una unit\u00e0 del gruppo, il \"Sunfish\", fu dotata di motori diesel pi\u00f9 potenti rispetto alle altre unit\u00e0 della classe, da 1.900 hp invece che 1.550 hp, i quali garantivano una velocit\u00e0 massima in emersione di 15 nodi invece di 13,75.\nDopo lo scoppio della guerra il governo britannico ordin\u00f2 un terzo gruppo di 61 unit\u00e0 classe S, anche se poi i battelli effettivamente assemblati furono 50. Oltre ad adottare i motori diesel da 1.900 hp gi\u00e0 sperimentati sul \"Sunfish\", le unit\u00e0 del terzo gruppo erano pi\u00f9 grosse onde trasportare serbatoi di carburante pi\u00f9 capienti che consentissero loro di operare anche nei lontani mari dell'Estremo Oriente; la lunghezza dello scafo raggiungeva i 66 metri e il dislocamento le 715 tonnellate in emersione e le 990 tonnellate in immersione, mentre varie migliorie consentirono di toccare una profondit\u00e0 operativa massima di 106 metri. I motori diesel di nuovo tipo facevano toccare un nodo in pi\u00f9 di velocit\u00e0 in superficie (14,75 nodi contro 13,75) rispetto alle unit\u00e0 del primo gruppo, ma le maggiori dimensioni facevano scendere la velocit\u00e0 in immersione a 9 nodi contro i 10 delle unit\u00e0 precedenti. L'equipaggio saliva a un totale di sei ufficiali e 42 sottufficiali e marinai.\nL'armamento antiaereo delle unit\u00e0 del terzo gruppo era potenziato, vertendo ora su una mitragliera da 20 mm Oerlikon (installata sul retro della torre di comando) e tre mitragliatrici da 7,7 mm; nelle ultime unit\u00e0 realizzate il cannone di coperta da 76 mm fu sostituito da un pi\u00f9 potente pezzo da 102 mm. Alcune unit\u00e0 del gruppo furono dotate di un settimo tubo lanciasiluri da 533 mm, installato a poppa esternamente allo scafo; la soluzione non si dimostr\u00f2 particolarmente apprezzata e fu abbandonata nelle unit\u00e0 costruite nell'ultima fase della guerra. Tra il 1941 e il 1942 le unit\u00e0 in servizio furono dotate di apparati radar sia per la ricerca di superficie che per la ricerca aerea.\nUnit\u00e0.\n\"Twelve Little S-Boats\".\nLe quattro unit\u00e0 del primo gruppo furono tutte realizzate nei cantieri della Chatham Dockyard, in due lotti distinti: il primo ( e ) nell'ambito del programma di costruzioni navali del 1929 e il secondo ( e ) nell'ambito del programma di costruzioni navali del 1930. La costruzione delle otto unit\u00e0 del secondo gruppo fu suddivisa tra i cantieri di Chatham Dockyard, Scotts Shipbuilding and Engineering Company di Greenock e Cammell Laird di Birkenhead, secondo questa scansione temporale: due unit\u00e0 nel 1931( e ), due nel 1932 ( e ), una nel 1933 (), due nel 1934 ( e ) e una nel 1935 ().\nLe dodici unit\u00e0 costruite nel periodo interbellico furono intensamente impegnate nel teatro bellico del Mare del Nord, del Mare di Norvegia e del Golfo di Biscaglia, subendo pesanti perdite: ben nove sommergibili dei primi due gruppi (\"Starfish, Seahorse, Sterlet, Shark, Salmon, Spearfish, Swordfish, Snapper\" e \"Sunfish\") andarono perduti in mare per cause belliche durante il conflitto; questo alto rateo di perdite ispir\u00f2 nel 1952 la creazione della canzoncina \"Twelve Little S-Boats\", sulla musica della filastrocca \"Ten Little Indians\" opera di Septimus Winner nel 1868, in cui si elencava fatalisticamente il progressivo calare dei battelli del gruppo a mano a mano che uno di essi scompariva.\nI tre battelli superstiti furono il \"Sealion\" (radiato dal servizio e affondato come nave bersaglio in un'esercitazione nel 1945), il \"Seawolf\" (radiato nel 1945 e avviato alla demolizione) e lo \"Sturgeon\" (radiato nel 1945 e avviato alla demolizione).\nLe unit\u00e0 del terzo gruppo.\nDopo lo scoppio della guerra il governo britannico ordin\u00f2 la costruzione di ulteriori 61 battelli della classe S, sebbene solo 50 di essi furono completati prima della fine del conflitto; la realizzazione delle nuove unit\u00e0 fu curata principalmente dai cantieri della Scots di Greenock e della Cammell Laird di Birkenhead, ma alcune unit\u00e0 furono realizzate anche a Chatham nonch\u00e9 dalla Vickers-Armstrongs di Barrow-in-Furness. Oltre che nel Mare del Nord e lungo le coste della Scandinavia, i battelli del terzo gruppo operarono anche nel mar Mediterraneo e nelle acque del Sud-est asiatico.\nCinque unit\u00e0 furono ordinate nell'ambito del programma di emergenza del 1939:\nTredici unit\u00e0 furono ordinate nel programma di costruzioni per il 1940; questi battelli disponevano del settimo tubo lanciasiluri fisso a poppa, poi abbandonato sulle altre unit\u00e0. La costruzione di ulteriori sette battelli (numerati da \"P81\" a \"P87\"), ordinati nel programma del 1940 tutti ai cantieri della Vickers-Armstrongs, fu annullata nel 1943 senza che le unit\u00e0 fossero mai impostate.\nQuindici unit\u00e0 furono ordinate nel programma di costruzioni del 1941:\nTredici unit\u00e0 furono ordinate nel programma di costruzioni del 1942:\nOtto unit\u00e0 furono ordinate nel programma di costruzioni del 1943, ma solo quattro furono completate; la costruzione delle altre quattro (\"Sea Robin\", \"Sprightly\", \"Surface\" e \"Surge\") fu interrotta e annullata nel 1945 dopo la cessazione delle ostilit\u00e0:\nAnche nel terzo gruppo si contarono forti perdite, con nove battelli (\"P222, Saracen, Sahib, Sickle, Simoom, Splendid, Stonehenge, Stratagem\" e \"Syrtis\") perduti in mare per cause belliche, due (\"Shakespeare\" e \"Strongbow\") danneggiati in combattimento in maniera irreparabile e altri due (\"Sportsman\" e \"Sidon\") affondati nel dopoguerra in altrettanti incidenti.\nServizio in marine straniere.\nNumerose unit\u00e0 della classe S furono cedute dal Regno Unito a paesi amici e alleati.\nNel 1943 lo \"Sturgeon\" fu ceduto alla Marina militare olandese, che lo rinomin\u00f2 Hr. Ms \"Zeehond\"; dopo aver operato lungo le coste norvegesi e in missioni di addestramento nelle acque britanniche, il battello fu restituito alla Royal Navy nel novembre 1945 e quindi avviato alla demolizione nel 1947.\nNel 1944 il \"Sunfish\" fu invece ceduto alla Marina militare sovietica, assumendo la nuova denominazione di \"V-1\". In rotta per trasferirsi dal Regno Unito nella base sovietica di Murmansk, il 27 luglio 1944 il battello fu tuttavia affondato per errore da un bombardiere britannico nel Mare di Norvegia, dopo essere stato scambiato per un U-Boot tedesco.\nNel 1948 il Portogallo ricevette dal Regno Unito tre unit\u00e0 della classe S: lo \"Spearhead\" (rinominato \"Neptuno\"), il \"Saga\" (\"Nautilo\") e lo \"Spur\" (\"Narval\"). Tutti furono radiati dal servizio tra il 1967 e il 1969 e avviati alla demolizione.\nNel 1952 fu invece la Francia a ricevere quattro sommergibili della classe S dismessi dalla Royal Navy: il \"Satyr\" (rinominato \"Saphir\"), lo \"Spiteful\" (\"Sirene\"), lo \"Sportsman\" (\"Sibylle\") e lo \"Statesman\" (\"Sultane\"). Il \"Sibylle\" and\u00f2 perduto al largo di Tolone il 24 settembre 1952 per un incidente durante un'esercitazione, le altre tre unit\u00e0 furono radiate dalla Marine nationale tra il 1961 e il 1963 e quindi demolite.\nNel 1959 Israele acquist\u00f2 dal Regno Unito due unit\u00e0 della classe S dismesse dalla Royal Navy: lo \"Springer\" (rinominato INS \"Tanin\") e il \"Sanguine\" (INS \"Rahav\"); furono le prime unit\u00e0 subacquee a entrare in servizio con la Marina militare israeliana. Il \"Tanin\" serv\u00ec operativamente nel corso della guerra dei sei giorni per poi essere radiato nel 1972; il \"Rahav\" fu ritirato dal servizio gi\u00e0 nel 1968 per essere usato come fonte di pezzi di ricambio per l'unit\u00e0 gemella."}
{"id": "617533", "revid": "287204", "url": "https://it.wikipedia.org/wiki?curid=617533", "title": "Luigi Marchisio", "text": "Professionista dal 1929 al 1936, vinse il Giro d'Italia 1930.\nCarriera.\nDopo essersi fatto notare per le sue prestazioni correndo da \"isolato\" (nel 1928 fu campione italiano in questa speciale categoria) sal\u00ec alla ribalta al Giro d'Italia 1930, approfittando anche dell'assenza del superfavorito Alfredo Binda (la storia vuole che venne addirittura pagato per non correrlo in virt\u00f9 della sua netta superiorit\u00e0).\nMarchisio vinse subito la terza tappa e conquist\u00f2 la leadership della gara; si ripet\u00e9 con una vittoria anche nella tappa seguente e riusc\u00ec a difendere il primato fino a Milano. All'et\u00e0 di 21 anni, 1 mese e 15 giorni divenne cos\u00ec il pi\u00f9 giovane vincitore della corsa rosa: tale primato verr\u00e0 superato solo da Fausto Coppi nel 1940 (mantiene tuttora la seconda posizione in questa particolare classifica).\nCon queste premesse sembrava destinato ad una carriera luminosa ma, dopo il terzo posto nel Giro dell'anno seguente (in cui vest\u00ec per due giorni la maglia rosa, introdotta proprio nel 1931 come simbolo del primato) non riusc\u00ec pi\u00f9 a ottenere risultati di rilievo, tanto da chiudere la carriera nel 1936 a neppure trent'anni."}
{"id": "617534", "revid": "121759952", "url": "https://it.wikipedia.org/wiki?curid=617534", "title": "Laghi di Fusine", "text": "I Laghi di Fusine (\"L\u00e2gs di Fusinis\" in friulano, \"Wei\u00dfenfelser Seen\", in tedesco, \"Belope\u0161ka jezera\" in sloveno), sono un complesso di due piccoli laghi, il \"Lago Superiore\" ed il \"Lago Inferiore\", situati a breve distanza l'uno dall'altro nel territorio del comune di Tarvisio (frazione Fusine Laghi, Friuli-Venezia Giulia), e considerati fra i pi\u00f9 begli esempi di lago alpino.\nGeografia.\nI laghi, di origine glaciale, sono collocati in un anfiteatro calcareo creato dalla dorsale del Picco di Mezzod\u00ec del Monte Mangart: la valle, che corre parallela al confine italo-sloveno e non lontano da quello italo-austriaco, dal 1971 \u00e8 un'area protetta con il nome di Parco naturale dei Laghi di Fusine.\nIl Lago Superiore si trova a 929\u00a0m s.l.m., ha una profondit\u00e0 massima di 10\u00a0m ed una superficie di 9 ha; il lago inferiore, pi\u00f9 ampio e profondo, si trova a 924\u00a0m s.l.m., ha una profondit\u00e0 massima di 25\u00a0m ed una superficie di 13,5\u00a0ha; nelle vicinanze del lago inferiore si trovano anche altri due minuscoli specchi d'acqua, chiamati \"laghi piccoli\". Il lago Superiore alimenta il lago Inferiore per via sotterranea e quest'ultimo alimenta l'emissario di entrambi i laghi.\nClima.\nIn inverno, la zona dei laghi \u00e8 uno dei posti pi\u00f9 freddi di tutta la regione Friuli-Venezia Giulia, e spesso vi si registrano le temperature tra le pi\u00f9 basse d'Italia insieme al Cansiglio (al secondo, terzo e quarto posto si collocano rispettivamente le Melette di Gallio e di Foza sull'Altopiano di Asiago, seguite dalla Valle di Landro tra Dobbiaco, Cortina d'Ampezzo e l'altopiano di Livigno).\nA partire dall'anno 2009 si sta approntando una stazione meteorologica ad alta tecnologia per studiare con maggiore profondit\u00e0 il microclima della zona. Risulta essere molto fredda la parte iniziale del lago inferiore ed anche Alpe Tamer posta sotto il Mangart, che secondo rilevamenti non ufficiali il 6 gennaio 1985 ha raggiunto i -34\u00a0\u00b0C. I fattori principali che generano queste temperature sono il sottosuolo carsico e la scarsa illuminazione invernale. Per i fatti sopra menzionati infatti in inverno i laghi sono ghiacciati da inizio dicembre fino a marzo in annate normali.\nCuriosit\u00e0.\nI laghi hanno avuto una certa recente celebrit\u00e0 a livello nazionale, perch\u00e9 sulle rive sono stati girate varie scene del film di successo La ragazza del lago, di Andrea Molaioli (2007). Inizialmente il parco era propriet\u00e0 del vescovo di Bamberga."}
{"id": "617539", "revid": "1494169", "url": "https://it.wikipedia.org/wiki?curid=617539", "title": "Classe Thames", "text": ""}
{"id": "617545", "revid": "1305772", "url": "https://it.wikipedia.org/wiki?curid=617545", "title": "Classe Porpoise", "text": ""}
{"id": "617548", "revid": "123062068", "url": "https://it.wikipedia.org/wiki?curid=617548", "title": "Franco Servello", "text": "Biografia.\n\u00c8 stato insegnante, giornalista professionista, consigliere comunale di Milano dal 1951 al 1963 e consigliere comunale di Vigevano (PV) dal 1964.\nHa diretto \"Il Meridiano d'Italia\" dal 1947, \u00e8 stato editore de \"La Fronda\" e del \"Meridiano illustrato\"\nNel 1958 \u00e8 stato eletto deputato nella circoscrizione Milano-Pavia nelle file del MSI e riconfermato fino al 1994.\nHa fatto parte delle Commissioni: Industria, Commercio, Artigianato, Finanze e Tesoro, Cultura e della Commissione di Vigilanza Rai ed \u00e8 stato presidente del gruppo parlamentare del MSI-DN della Camera dei deputati.\nNel 1996 \u00e8 stato eletto senatore nel collegio Abbiategrasso-Magenta.\nDurante la XIII Legislatura \u00e8 stato capogruppo di AN alla Bicamerale.\nDal 1996 al 2001 \u00e8 stato membro della Commissione Parlamentare di Vigilanza Rai e Vice Presidente della Commissione Affari Esteri del Senato.\nNel 2002, rieletto nel suo collegio (Abbiategrasso-Magenta), \u00e8 stato nominato Senatore Questore \"Anziano\" al Senato della Repubblica.\nNel maggio del 2006 \u00e8 nominato Grande ufficiale della Repubblica.\nIl 19 maggio 2006 il sindaco di Milano Gabriele Albertini gli conferisce l'Ambrogino d'oro.\n\u00c8 stato presidente del terzo ed ultimo congresso di Alleanza Nazionale (21-22 marzo 2009)."}
{"id": "617549", "revid": "1494169", "url": "https://it.wikipedia.org/wiki?curid=617549", "title": "Classe O", "text": ""}
{"id": "617553", "revid": "123603037", "url": "https://it.wikipedia.org/wiki?curid=617553", "title": "Isoflurano", "text": "L'isoflurano \u00e8 un gas alogenato utilizzato come anestetico per inalazione. \u00c8 liquido a temperatura ambiente e assolutamente non infiammabile.\nCon l'enflurano e l'alotano ha soppiantato l'etere, che \u00e8 infiammabile, usato nelle prime anestesie chirurgiche. A sua volta, il suo uso per l'anestesia umana \u00e8 stato soppiantato negli anni dal sevoflurano e dal desflurano e dall'anestetico per via endovenosa propofol. Nonostante questo l'isoflurano \u00e8 molto usato nell'anestesia veterinaria.\nPu\u00f2 essere somministrato utilizzando una miscela di gas contenente aria e ossigeno o ossigeno e protossido d'azoto. Il suo utilizzo \u00e8 in genere quello per il mantenimento dell'anestesia, che \u00e8 stata indotta da un altro anestetico. Infatti nonostante la velocit\u00e0 di induzione dell'anestesia sia pi\u00f9 rapida rispetto all'alotano, le sue controindicazioni, che comprendono irritabilit\u00e0 dell'apparato respiratorio, lo rendono utilizzabile solo per il mantenimento.\nNon essendo pi\u00f9 sotto il regime di brevetto risulta molto economico nel suo utilizzo.\nTra i suoi vantaggi si annoverano l'induzione e il risveglio rapido, la stabilit\u00e0 cardiovascolare, il rilasciamento muscolare, la minima trasformazione metabolica con bassi rischi di tossicit\u00e0 epatica o renale; tra gli svantaggi si osservano l'odore pungente.\nL'Isoflurano \u00e8 un vasodilatatore coronarico, e in passato per via di certi studi condotti su modelli animali, si riteneva che nei pazienti con malattia aterosclerotica potesse deviare il flusso sanguigno dalle coronarie malate e fisse in favore di quelle sane, dando luogo a ipoperfusione e dunque ischemia del letto miocardico perfuso dai vasi malati.\nStudi pi\u00f9 recenti su modelli canini con ostruzione coronarica hanno dimostrato che ne l'isoflurano, ne il desflurano o il sevoflurano in concentrazioni fino a 1MAC davano luogo a un'anormale redistribuzione collaterale del flusso sanguigno coronarico. (furto coronarico)\n Anche la rilevanza clinica di questo fenomeno \u00e8 oggetto di dibattito: gli studi retrospettivi condotti finora hanno fallito nell'associare l'utilizzo dell'Isoflurano negli interventi di CABG ad un aumento dell'incidenza di infarto miocardico e morte perioperatoria.\nMeccanismo d'azione.\nCos\u00ec come molti anestetici generali, l'esatto meccanismo d'azione dell'isofurano non \u00e8 stato ancora chiarito. L'isoflurano riduce la sensibilit\u00e0 al dolore (da analgesia) e rilassa la muscolatura. L'isoflurano si lega probabilmente ai recettori GABA, del glutammato e della glicina, ma ha effetti diversi su ciascun recettore. L'isoflurano agisce come un modulatore allosterico positivo del recettore GABAA. Potenzia l'attivit\u00e0 del recettore della glicina, che diminuisce la funzione motoria. Inibisce l'attivit\u00e0 dei recettori del glutammato NMDA. L'isoflurano inibisce anche la conduzione nei canali del potassio. Attiva l'ATPasi aumentando la fluidit\u00e0 della membrana. \nL'anestesia generale con isoflurano riduce la concentrazione plasmatica degli endocannabinoidi. "}
{"id": "617554", "revid": "1305772", "url": "https://it.wikipedia.org/wiki?curid=617554", "title": "Classe T", "text": ""}
{"id": "617555", "revid": "1305772", "url": "https://it.wikipedia.org/wiki?curid=617555", "title": "M8", "text": ""}
{"id": "617556", "revid": "399", "url": "https://it.wikipedia.org/wiki?curid=617556", "title": "Open interest", "text": "L'open interest rappresenta il numero di contratti derivati, come futures e opzioni, non ancora chiusi ad uno specifico momento temporale.\nSi pu\u00f2 definire dunque come la somma di tutte le posizioni lunghe o corte aperte nel mercato in uno specifico istante.\nL'open interest differisce dal valore del volume giornaliero di operazioni: quest'ultimo infatti pu\u00f2 risultare differente a seguito di operazione di \"day trading\". Un aumento o una diminuzione dell'open interest non fornisce informazioni circa l'andamento dei prezzi ma indica solamente un rafforzamento o un indebolimento dell'attivit\u00e0 di trading.\nEsempio.\nSe un trader X compra 2 contratti future dal trader Y (che \u00e8 il venditore), l'open interest cresce a 2. Nel caso in cui un altro trader A compri 2 contratti future da un trader B, l'open interest cresce a 4. Ora, se il trader X chiude la sua posizione, cio\u00e8 vende i suoi contratti future alla controparte Y o B, allora l'open interest si ridurr\u00e0 di quella quantit\u00e0. Nel caso in cui invece il trader X chiuda la sua posizione con una nuova controparte, diciamo C, l'open interest rimarr\u00e0 invariato poich\u00e9, nonostante X abbia chiuso la sua posizione, la posizione di C \u00e8 ancora aperta.\nDefense Point Distribution.\nCon DPD (Defense Point Distribution) si intende un'evoluzione del classico Open Interest. Attraverso l'elaborazione di tutti gli scambi di sottostante e opzioni, un complesso sistema di algoritmi di calcolo individua le posizioni e i premi incassati, scinde le posizioni sintetiche da quelle effettive e mostra quindi il grafico ad istogramma finito che non necessita di alcuna interpretazione."}
{"id": "617559", "revid": "339392", "url": "https://it.wikipedia.org/wiki?curid=617559", "title": "Classe Sugar", "text": ""}
{"id": "617575", "revid": "1718925", "url": "https://it.wikipedia.org/wiki?curid=617575", "title": "ML", "text": ""}
{"id": "617576", "revid": "834", "url": "https://it.wikipedia.org/wiki?curid=617576", "title": "Ml", "text": ""}
{"id": "617585", "revid": "201394", "url": "https://it.wikipedia.org/wiki?curid=617585", "title": "Quelli che urlano ancora", "text": "Quelli che urlano ancora \u00e8 una compilation prodotta nel 1985 dalla C.A.S. Records, contenente tracce dei gruppi Basta, Dioxina, Rough, Klaxon, Hydra, Cani, Nabat, Hope and Glory, Fun, Youth e SS20.\nIl disco.\nQuelli che urlano ancora, assieme ad altre compilazioni come \"Raptus\" (Meccano Records, 1983), \"Raptus Negazione e Superamento\" (Meccano Records, 1984) e \"Goot from the Boot\" (Spittle, 1984), \u00e8 stata considerata una delle \"pietre miliari\" dell'hardcore punk originario."}
{"id": "617588", "revid": "1240990", "url": "https://it.wikipedia.org/wiki?curid=617588", "title": "No", "text": ""}
{"id": "617590", "revid": "486946", "url": "https://it.wikipedia.org/wiki?curid=617590", "title": "Id\u00e9e suisse", "text": ""}
{"id": "617593", "revid": "10873", "url": "https://it.wikipedia.org/wiki?curid=617593", "title": "Crestine", "text": ""}
{"id": "617594", "revid": "767487", "url": "https://it.wikipedia.org/wiki?curid=617594", "title": "Xenon (processore)", "text": "Xenon \u00e8 un microprocessore, unit\u00e0 di elaborazione centrale della console Microsoft Xbox 360. Il processore venne sviluppato da Microsoft e IBM, con il progetto sotto il nome in codice \"Waternoose\", che prendeva il nome dal personaggio \"Henry J. Waternoose III\" di Monsters &amp; Co. L'annuncio dello sviluppo venne reso pubblico a novembre 2003.\nCaratteristiche.\n\"Xenon\" si basa sull'instruction set IBM PowerPC. \u00c8 costituito da tre cores indipendenti a su un singolo \"die\" da 165 milioni di transistors. Ogni core ha due threads simmetrici (SMT), per un totale di sei threads disponibili per i videogiochi. Questi cores sono versioni leggermente modificate dell'unit\u00e0 \"PPE\" (\"power processing element\") presente nel processore Cell utilizzato da PlayStation 3.\nCiascuno dei cores possiede una estensione \"VMX128\", un nuovo tipo di estensione che discende dalle \"VMX\" originali (note anche come AltiVec), ed \u00e8 stata appositamente concepita per l'accelerazione di grafica e fisica nei videogiochi, aumentando il numero di registri da 32 a 128. I 32 registri originali sono mappati nelle prime 32 voci di registro.\nOgni singolo core \u00e8 dotato di una CPU cache di primo livello larga : 32 kB per le istruzioni con associativit\u00e0 a 2 vie (\"2-way set-associative\") e 32 kB per i dati con associativit\u00e0 a 4 vie (\"4-way set-associative\"). La cache di secondo livello \u00e8 invece larga , permette una associativit\u00e0 a 8 vie (\"8-way set-associative\") ed \u00e8 condivisa da tutti e tre i cores. Questa cache ha una frequenza pari a e, con un \"bus\" a , la velocit\u00e0 di trasmissione \u00e8 di /s.\nIl front side bus a livello fisico ha una trasmissione dati di /s, divisa in due vie a 10,8 GB/s, con frequenza a .\n\"Xenon\" pu\u00f2 raggiungere un picco di performance complessiva in virgola mobile pari a . La performance sul prodotto scalare, raggiunge le 9,6 miliardi di operazioni al secondo.\nXCGPU.\nIl modello \"Xbox 360 S\" ha introdotto il costrutto \"XCGPU\": una configurazione che integra l'unit\u00e0 di elaborazione centrale \"Xenon\" e l'unit\u00e0 di elaborazione grafica Xenos sullo stesso die, e l'eDRAM nello stesso package.\nQuesto tipo di configurazione ha avuto dei precedenti con PlayStation 2: la CPU Emotion Engine, la GPU e il controller di memoria sono stati saldati sullo stesso package a costi ridotti, a partire dal modello \"Slim\". Contiene anche un \"blocco di sostituzione del bus\" che collega la CPU e la GPU internamente, in modo analogo al ruolo svolto dal bus nei modelli precedenti dove CPU e GPU erano chip separati, cosicch\u00e9 che la configurazione \"XCGPU\" non cambi le caratteristiche hardware di Xbox 360.\n\"XCGPU\" contiene 372 milioni di transistors ed \u00e8 stato prodotto da GlobalFoundries con una litografia a . Rispetto al chipset originale di Xbox 360, i requisiti di alimentazione elettrica combinata sono stati ridotti del 60% e l'area fisica del chip del 50%."}
{"id": "617598", "revid": "72099466", "url": "https://it.wikipedia.org/wiki?curid=617598", "title": "Ok", "text": ""}
{"id": "617605", "revid": "767487", "url": "https://it.wikipedia.org/wiki?curid=617605", "title": "Achagua", "text": "Gli Achagua (o anche Ajagua) sono un gruppo etnico della Colombia ed il Venezuela, con una popolazione stimata di circa 700 persone. Questo gruppo etnico \u00e8 per la maggior parte di fede animista e parla la lingua Achagua (codice ISO 639: ACA)."}
{"id": "617607", "revid": "124188427", "url": "https://it.wikipedia.org/wiki?curid=617607", "title": "Sevoflurano", "text": "Il sevoflurano (C4H3F7O) (nome commerciale \"Sevorane)\" \u00e8 un anestetico dall'odore dolciastro, completamente non infiammabile usato per l'induzione e il mantenimento dell'anestesia.\nInsieme al desflurano sta soppiantando gli altri anestetici volatili come l'alotano, l'enflurano e l'isoflurano grazie alla sua potenza e alla velocit\u00e0 di azione.\nViene somministrato utilizzando un vaporizzatore, integrato nella macchina per anestesia; la sua velocit\u00e0 d'azione e di smaltimento sono secondi solamente a quelle del desflurano, ma grazie alla sua poca irritabilit\u00e0 delle mucose \u00e8 pi\u00f9 frequentemente utilizzato per indurre l'anestesia in maschera.\n\u00c8 liquido a temperatura ambiente e venne introdotto nella pratica clinica per la prima volta in Giappone nel 1990.\nA contatto con la calce sodata, utilizzata nelle macchine per anestesia con ricircolo dei gas respiratori come assorbitore di anidride carbonica, forma il \"Composto A\" (fluorometil-2,2-difluoro-1-(trifluorometil)vinil etere) e il \"Composto B\" (1,1,1,3,3-pentafluoro-2-(fluorometilossi)-3-metilossipropano), specialmente ad alte temperature e quando la calce sodata \u00e8 particolarmente essiccata. \n\u00c8 stato dimostrato che il \"Composto A\" provoca effetti dannosi ai reni sui ratti. Negli umani non \u00e8 stata dimostrata tossicit\u00e0 renale, ma esami sulle urine hanno evidenziato proteinuria, glicosuria e enzimuria.\nUsi medici.\nIl sevoflurano \u00e8 uno degli agenti anestetici volatili pi\u00f9 comunemente usati, in particolare per l'anestesia ambulatoriale, a tutte le et\u00e0, e anche nella medicina veterinaria. Insieme al desflurano, sta sostituendo l'isoflurano e l'alotano nell'anestesiologia moderna. Viene spesso somministrato in una miscela di ossido di azoto e ossigeno.\nIl sevoflurano \u00e8 considerato un farmaco sicuro, ma \u00e8 in fase di revisione per il potenziale di neurotossicit\u00e0, rilevante nella somministrazione a neonati e bambini, e per epatotossicit\u00e0 simile a quella data dall'alotano. Il sevoflurano \u00e8 un agente di prima scelta usato per indurre l'anestesia via maschera vista la minore tendenza a irritare le mucose.\nIl sevoflurano \u00e8 stato scoperto da Ross Terrell e indipendentemente da Bernard M. Regan. \u00c8 stato introdotto nella pratica clinica inizialmente in Giappone nel 1990 da Maruishi Pharmaceutical Co.\nFarmacologia.\nL'esatto meccanismo d'azione degli anestetici generali non \u00e8 stato delineato. Il sevoflurano agisce come un modulatore allosterico positivo del recettore GABAA. Agisce anche come un antagonista del recettore NMDA, potenzia i recettori per la glicina, e inibisce i recettori nAChR e i recettori 5-HT3."}
{"id": "617611", "revid": "767487", "url": "https://it.wikipedia.org/wiki?curid=617611", "title": "Andoque", "text": "Gli andoque sono un gruppo etnico della Colombia, con una popolazione stimata di circa 518 persone. Questo gruppo etnico \u00e8 per la maggior parte di fede animista e parla la lingua andoque (codice ISO 639: ANO). Vivono sulle rive del fiume Caquet\u00e1."}
{"id": "617613", "revid": "212348", "url": "https://it.wikipedia.org/wiki?curid=617613", "title": "Aw\u00e1", "text": ""}
{"id": "617614", "revid": "1305772", "url": "https://it.wikipedia.org/wiki?curid=617614", "title": "PMF", "text": ""}
{"id": "617615", "revid": "1543377", "url": "https://it.wikipedia.org/wiki?curid=617615", "title": "Eduria", "text": " \nGli Eduria, o Taiwano, sono un gruppo etnico della Colombia, con una popolazione stimata di circa 150 persone. Questo gruppo etnico \u00e8 per la maggior parte di fede animista e parla la lingua Barasana (codice ISO 639: BSN)."}
{"id": "617621", "revid": "438678", "url": "https://it.wikipedia.org/wiki?curid=617621", "title": "On", "text": ""}
{"id": "617622", "revid": "599013", "url": "https://it.wikipedia.org/wiki?curid=617622", "title": "Barasana", "text": "I Barasana sono un gruppo etnico della Colombia e del Brasile con una popolazione stimata in circa 1.000 individui.\nLingua.\nParlano la lingua Barasana che appartiene alla famiglia linguistica Tucano. Si fanno chiamare \"Hanera\".\nInsediamenti.\nVivono in Colombia (la maggior parte) e nello stato brasiliano dell'Amazonas. Sono stanziati principalmente sui torrenti Tatu, Komeya, Colorado e Lobo, affluenti del fiume Pira-Paran\u00e1, e sul corso dello stesso Pira-Paran\u00e1, in Colombia. Alcuni gruppi si trovano anche nell'area del bacino del fiume Uaup\u00e9s, in Brasile."}
{"id": "617631", "revid": "110157", "url": "https://it.wikipedia.org/wiki?curid=617631", "title": "Mira\u00f1a", "text": " \nI mira\u00f1a (o bora, dal nome di un sottogruppo) sono un gruppo etnico della Colombia, del Per\u00f9 e del Brasile, con una popolazione stimata di circa 3300 persone. Questo gruppo etnico \u00e8 per la maggior parte di fede animista e parla la lingua bora (D:Mirana-BOA01).\nVivono nei pressi dei fiumi Yaguasyacu, Putumayo, Ampiyacu, in Per\u00f9. Altri gruppi sono in Brasile (stato dell'Amazonas), tra i fiumi Tef\u00e9 e Cai\u00e7ara) e Colombia (il sottogruppo dei bora in Providencia sul fiume Igaraparana; il sottogruppo dei mira\u00f1a sul fiume Caquet\u00e1, Amazzonia colombiana)."}
{"id": "617632", "revid": "287242", "url": "https://it.wikipedia.org/wiki?curid=617632", "title": "Bryaxis", "text": ""}
{"id": "617634", "revid": "1915706", "url": "https://it.wikipedia.org/wiki?curid=617634", "title": "Desflurano", "text": "Il desflurano (C3H2F6O) \u00e8 un anestetico utilizzato per indurre o mantenere l'anestesia durante un intervento chirurgico.\nInsieme al sevoflurano sta soppiantando gli altri anestetici volatili come l'isoflurano, l'enflurano e l'alotano, anche se il suo alto costo ne preclude l'utilizzo nei paesi del Terzo Mondo.\n\u00c8 l'anestetico volatile con la maggior velocit\u00e0 d'azione grazie alla sua bassa solubit\u00e0 nel sangue.\nViene somministrato tramite un vaporizzatore che ne aumenta la temperatura e dallo stato di liquido lo trasforma in gas.\nStereochimica.\nDesflurano \u00e8 un racemo, cio\u00e8 una miscela 1: 1 dei due enantiomeri seguenti:"}
{"id": "617640", "revid": "767487", "url": "https://it.wikipedia.org/wiki?curid=617640", "title": "Bora (popolo)", "text": "I Bora sono un gruppo etnico della Colombia e del Per\u00f9 (con piccole comunit\u00e0 anche in Brasile), con una popolazione stimata di circa 1700-2000 persone.\nQuesto gruppo etnico \u00e8 per la maggior parte di fede animista e parla la lingua Bora affine al pi\u00f9 diffuso \"Witotan\" (D:Miranha-BOA02).\nIl territorio abitato anticamente dai Bora \u00e8 minacciato dalla pratica illegale di disboscamento. Queste terre sono localizzate fra i fiumi Napo e Putumayo. I Bora sorvegliano le loro terre sia dall'intrusione degli indigeni sia per il possibile arrivo di forestieri.\nNegli ultimi quaranta anni, hanno iniziato a soggiornare permanentemente all'interno della foresta.\nLa loro religiosit\u00e0 non pone nessuna distinzione fra il mondo materiale e quello spirituale e quindi gli spiriti sono presenti negli oggetti e nei fenomeni del mondo reale.\nA livello sociale-relazionale i rapporti familiari sono praticati seguendo le regole dell'esogamia. Sono divisi e politicamente non organizzati. Vivono nell \"malocas\", antichi rifugi comunitari, abitualmente abitati dall'intera famiglia, carichi di simbolismi religiosi, in quanto rappresentano l'intero universo immaginato dai Bora, sia perch\u00e9 simbolizzano i principi costruttivi che sostengono il cosmo, sia perch\u00e9 ogni elemento del mondo \u00e8 presente e vive dentro quel luogo.\nL'inaugurazione di una nuova \"maloca\", necessita la pratica e i rituali di una festa particolare, chiamata \"todzigwa\".\nLa loro economia \u00e8 basata sulla caccia, sulla pesca e su una rudimentale agricoltura di sussistenza.\nL'uomo, abitualmente \u00e8 occupato nella battute di caccia e nella pesca oltre alla preparazione delle amache, mentre le donne praticano l'artigianato, realizzando vasi di varie forme, cucinano e producono lo \"yuca\" (un arbusto contenente sostanze dall'alto valore nutrizionale), i \"mani\" (legume contenente semi), il tabacco, la coca, e vari tipi di frutta.\nL'arco e la freccia rappresentato i pi\u00f9 importanti strumenti culturali utilizzati all'interno della societ\u00e0 Bora.\nIntorno al XX secolo il boom della raccolta e commercializzazione del lattice ha avuto un impatto devastante sulla vita dei Bora."}
{"id": "617642", "revid": "1543377", "url": "https://it.wikipedia.org/wiki?curid=617642", "title": "Cabiyari", "text": " \nI Cabiyari (o Cabiuary) sono un gruppo etnico della Colombia, con una popolazione stimata di circa 277 persone. Questo gruppo etnico \u00e8 per la maggior parte di fede animista e parla la lingua Cabiyari (codice ISO 639: CBB).\nVivono nella zona del fiume Cananar\u00ed e sono vicini all'estinzione."}
{"id": "617643", "revid": "1109687", "url": "https://it.wikipedia.org/wiki?curid=617643", "title": "Enflurano", "text": "L'enflurano (C3H2CIF5O) \u00e8 un anestetico usato comunemente durante gli anni settanta e gli anni ottanta.\nL'enflurano \u00e8 un isomero dell'isoflurano, viene somministrato tramite un vaporizzatore ed \u00e8 liquido a temperatura ambiente.\nGli effetti collaterali riguardano una depressione della contrattilit\u00e0 muscolare in proporzione alla dose, con una diminuzione del consumo miocardico di ossigeno.\nL'enflurano venne sviluppato da Ross Teller nel 1963, per poi essere introdotto nella pratica medica durante il 1966. Negli ultimi anni \u00e8 stato soppiantato dal sevoflurano e dal desflurano\nEffetti collaterali.\nL'enflurano produce una depressione dose-dipendente della contrattilit\u00e0 e una riduzione del consumo di ossigeno a livello del miocardio. Il 2-5% della dose inalata viene ossidata nel fegato, producendo ioni fluoruro e acido difluorometossi-difluoroacetico. Viene metabolizzato in maniera maggiore rispetto al suo isomero isoflurano.\nL'enflurano abbassa la soglia per le convulsioni, per questo non dovrebbe essere usato su persone affette da epilessia. \nCome tutti gli agenti anestetici per inalazione, \u00e8 un fattore scatenante l'ipertermia maligna. Rilassa l'utero nelle donne in gravidanza, causando una maggiore perdita di sangue al momento del parto o durante altre procedure correlate.\nIn seguito alla metabolizzazione dell'enflurano viene liberato del fluoro, che \u00e8 nefrotossico, anche se i suoi livelli plasmatici non sono tali da provocare insufficienza renale. \nFarmacologia.\nL'esatto meccanismo d'azione degli anestetici generali non \u00e8 ancora conosciuto. L'enflurano agisce come un modulatore allosterico positivo del recettore GABAA, del recettore della glicina e dei recettori 5-HT3; e come un modulatore allosterico negativo dei recettori AMPA, recettore del kainato, del recettore NMDA, e dei recettori nicotinici dell'acetilcolina. "}
{"id": "617645", "revid": "1543377", "url": "https://it.wikipedia.org/wiki?curid=617645", "title": "Cacua", "text": " \nI Cacua (o anche Macu de Cubeo) sono un gruppo etnico della Colombia, con una popolazione stimata di circa 275 persone. Questo gruppo etnico \u00e8 per la maggior parte di fede animista e parla la lingua Cacua (D:Vaupes Cacua-CBV03).\nVivono nella zona di Wacar\u00e1, a 30 chilometri ad est di Mit\u00fa."}
{"id": "617649", "revid": "1272592", "url": "https://it.wikipedia.org/wiki?curid=617649", "title": "Lucas", "text": ""}
{"id": "617650", "revid": "567560", "url": "https://it.wikipedia.org/wiki?curid=617650", "title": "Camsa", "text": " \nI Camsa (o anche Kamsa, Kams\u00e1) sono un gruppo etnico della Colombia, con una popolazione stimata di circa 4022 persone. Questo gruppo etnico \u00e8 per la maggior parte di fede animista e parla la lingua Camsa (codice ISO 639: KBH).\nVivono nella valle di Sibundoy, nel Dipartimento di Putumayo."}
{"id": "617653", "revid": "110157", "url": "https://it.wikipedia.org/wiki?curid=617653", "title": "Carabayo", "text": " \nI Carabayo (o anche Yuri o Amazonas Macusa) sono un gruppo etnico della Colombia, con una popolazione stimata di circa 150 persone. Questo gruppo etnico \u00e8 per la maggior parte di fede animista e parla la lingua Carabayo (codice ISO 639: CBY).\nVivono nel dipartimento Amazzone, tra i fiumi San Bernardo e Pur\u00e9. Sono molto restii agli scambi con altre popolazioni e non hanno paraticamente alcun contatto con le zone civilizzate. Il nome \"Macusa\" significa \"selvaggio\"."}
{"id": "617654", "revid": "287204", "url": "https://it.wikipedia.org/wiki?curid=617654", "title": "Nuova A.M.G. Sebastiani Basket Rieti", "text": "La Nuova A.M.G. Sebastiani Basket \u00e8 stata una squadra professionistica di pallacanestro maschile italiana con sede nella citt\u00e0 laziale di Rieti. Nata nel 1998 come ideale erede della storica AMG Sebastiani, ha disputato due stagioni nel massimo campionato.\nA causa di difficolt\u00e0 economiche, nel 2009 trasfer\u00ec la propria sede di gioco a Napoli, e nell'aprile del 2010 venne estromessa dal campionato per insolvenza, cessando l'attivit\u00e0 agonistica. La sua eredit\u00e0 \u00e8 stata raccolta prima dal Sebastiani Basket Club (attivo dal 2010 al 2012), che ne ha mantenuto il nome, e poi dalla N.P.C. Rieti (attiva dal 2012).\nStoria.\nI precursori.\nLa prima squadra di basket a Rieti si forma negli anni trenta; ne fanno parte tra gli altri i fratelli Angelo, Mario e Gino Sebastiani, abili sportivi uccisi durante la seconda guerra mondiale dai nazisti. La rappresentativa reatina ottiene risultati lusinghieri, tre volte seconda dietro il Parioli Roma nella Coppa Mussolini (manifestazione a carattere regionale), un terzo ed un quarto posto nel campionato italiano giovani fascisti.\nLa AMG Sebastiani.\nFondata da Luigi Padronetti, nel 1946 nasce la polisportiva AMG Sebastiani (in ricordo di Angelo, Mario e Gino), in cui si praticavano oltre alla pallacanestro la scherma, il ciclismo ed il pugilato.\nIn un secondo momento venne meno il contributo degli altri sport, fino al punto che Sebastiani divenne per Rieti sinonimo di pallacanestro.\nFino alla fine degli anni sessanta la Sebastiani partecip\u00f2 a campionati di serie minori ottenendo buoni risultati.\nAll'inizio degli anni settanta ci fu la svolta, nel 1971 perse a Milano lo spareggio per la promozione in serie B contro la Birra Moretti Chieti successo che tuttavia arriv\u00f2 nel 1972 e l'anno successivo centr\u00f2 il grande salto tra i professionisti dove gioc\u00f2 fino al 1988. In questo lungo periodo di tempo la squadra amarantoceleste affront\u00f2 otto stagioni in serie A e sette stagioni in A2, ottenendo risultati importanti per una piccola citt\u00e0 di provincia: due finali di Coppa Kora\u0107, di cui una vinta, e due semifinali scudetto.\nTra i principali artefici dei successi degli anni settanta e ottanta vanno ricordati il general manager Italo Di Fazi ed il presidente Renato Milardi.\nIl 2 aprile 1988 contro Rimini la Sebastiani gioc\u00f2 l'ultima partita della sua storia tra i professionisti. Si cerc\u00f2 subito di tentare la risalita affidando la panchina a colui che con la Sebastiani pi\u00f9 aveva vinto, Elio Pentassuglia. Sfortunatamente un grave incidente stradale priv\u00f2 i reatini del coach pi\u00f9 celebrato.\nGli anni novanta si aprirono con una nuova retrocessione, in serie B2 campionato dove la Sebastiani milit\u00f2 fino alla stagione 93/94 allorch\u00e9 dopo lo spareggio di Pozzuoli contro Potenza torn\u00f2 finalmente in B1. I problemi economici per\u00f2 erano molto gravi e la Sebastiani si iscrisse ai campionati successivi con non poche difficolt\u00e0. Nonostante questo si tent\u00f2 di tornare tra i professionisti ma al termine della stagione 97/98 la situazione economica si era fatta disastrosa, si tent\u00f2 prima uno scambio di titoli e poi di cedere la societ\u00e0 ad un imprenditore romano ma non se ne fece niente e la squadra non si iscrisse al campionato successivo. In estate ci fu un tentativo di trasferire la squadra di A2 di Battipaglia a Rieti ma l'impresa fall\u00ec e dopo le prime partite giocate in Campania (visto che la lega neg\u00f2 il permesso di giocare a Rieti) la squadra fu estromessa dal campionato.\nPer cercare di colmare il vuoto creatosi, la squadra di Contigliano che giocava in serie C1 fu trasferita a Rieti. I tifosi delusi per\u00f2 dalle vicende estive non trovarono soddisfacente questa soluzione e disertarono il Palaloniano.\nLa Nuova A.M.G. Sebastiani Basket.\nNel 1998 con l'acquisizione dei diritti di Sant'Antimo B2 da parte dell'Ass. allo Sport Marzio Leoncini e dal DR. David Angeletti, nasce una nuova squadra alla quale il General Manager Attilio Pasquetti decide di dare il nome di Virtus Rieti, con nuove divise arancio-blu. Protagonisti della nascita della nuova societ\u00e0 furono oltre al patron Davide Angeletti (gi\u00e0 contattato per rilevare la AMG Sebastiani) e Pier Luigi Persio, con la collaborazione di Michele Martinelli, primo presidente venne eletto Pier Luigi Persio. La Virtus venne iscritta con riserva alla serie B1 dove gioc\u00f2 grazie alla rinuncia di Desio, la squadra allestita era buona e sotto la guida di Franco Gramenzi domin\u00f2 la stagione regolare, ai play-off per la promozione per\u00f2 dovette arrendersi a Bergamo al primo turno.\nNella stagione seguente, la squadra sempre allenata da Franco Gramenzi arriv\u00f2 seconda in stagione regolare. Questa volta ai play off raggiunse la finale dove incontr\u00f2 Castelmaggiore, la serie si decise alla terza ed ultima partita che Rieti perdette in casa 59-67 per la delusione di un gremito Palaloniano (5.432 spettatori) che sognava il ritorno tra i professionisti.\nNelle due stagioni successive (2000-01 e 2001-02) la presidenza pass\u00f2 a Davide Angeletti, ma, nonostante l'obiettivo rimanesse quello di raggiungere la Legadue (che sostitu\u00ec la serie A2 nel 2001-02), furono avare di soddisfazioni.\nL'anno successivo Davide Angeletti lasci\u00f2 in favore di Michele Martinelli. La presidenza fu offerta a Gaetano Papalia e venne ingaggiato Antonello Riva, miglior marcatore di tutti i tempi della serie A. La squadra ebbe un inizio stentato, poi alcune correzioni in corsa e l'arrivo sulla panchina di Maurizio Lasi le permisero di raggiungere i play off. Nei quarti di finale contro Vigevano il fattore campo salt\u00f2 in tutte e tre le partite e la Virtus fu eliminata.\nL'arrivo di Papalia.\nL'anno seguente Gaetano Papalia rilev\u00f2 la societ\u00e0 da Michele Martinelli, fu recuperato il nome storico cambiando la denominazione della squadra in Nuova A.M.G. Sebastiani Basket e l'amaranto ed il celeste tornarono ad essere i colori ufficiali. Fu assemblato un ottimo gruppo che dopo aver vinto la stagione regolare conquist\u00f2 la coppa Italia di categoria battendo in finale Castelletto Ticino per 85-79. Ai play off Rieti perse di nuovo in finale, questa volta contro Montegranaro, ma aveva ancora l'oppurtunit\u00e0 di giocare lo spareggio per la Legadue contro la sconfitta dell'altra finale: Trapani. Si arriv\u00f2 a gara tre e la Nuova Sebastiani questa volta non si lasci\u00f2 sfuggire la promozione davanti al proprio pubblico, vincendo per 75-66.\nIl primo anno di Legadue complice un po' di inesperienza inizi\u00f2 con qualche difficolt\u00e0 ed il roster fu cambiato pi\u00f9 volte in corsa, strada facendo grazie anche all'innesto di ottimi americani come David Hawkins prima e Jimmie Hunter poi, le cose migliorarono e furono raggiunti i play off dove arriv\u00f2 la sconfitta al primo turno contro Montegranaro.\nNell'estate del 2005 arriva in citt\u00e0 Marcus Melvin, ala forte esordiente in Italia, che diventer\u00e0 uno dei migliori giocatori del campionato. La squadra allestita con l'obiettivo di puntare alla promozione in serie A termina la stagione regolare al quinto posto, ai play off dopo aver eliminato Imola e Ferrara, in finale trova di nuovo Montegranaro. Come nelle due occasioni precedenti la Sebastiani si arrese ai marchigiani che chiusero la serie 3-1.\nIl 2006-07 si apre con una campagna acquisti di prim'ordine che porta a Rieti Joe Smith, Davide Bonora, Michele Mian e Patricio Prato, in panchina Maurizio Lasi viene sostituito da Lino Lardo. La squadra disputa una buona prima parte di campionato ma \u00e8 sempre costretta ad inseguire Caserta che vince quasi tutte le partite. Il roster viene ritoccato e vengono inseriti Wade Helliwell e Marko Verginella a rinnovare quasi completamente il reparto dei lunghi (escono Simone Bagnoli e Chris Pearson). Ad inizio marzo al PalaSojourner, la Sebastiani vince la Final Four di Legadue battendo in successione Rimini e Ferrara. In campionato, complice un calo di Caserta, la squadra riesce a recuperare lo svantaggio ed arriva ad un finale di stagione equilibratissimo. Il campionato finisce con Rieti, Rimini e Caserta a pari punti ma grazie alla differenza canestri la Sebastiani \u00e8 prima e pu\u00f2 festeggiare il ritorno della serie A a Rieti dopo pi\u00f9 di vent'anni.\nIl ritorno in Serie A.\nLa stagione 2007-08, segna dunque il ritorno in Serie A. Rieti infatti dopo un'assenza dalla massima serie durata 24 anni, pu\u00f2 tornare fra le prime formazioni d'Italia, posto che aveva occupato gi\u00e0 in passato. L'estate che aveva preceduto l'inizio del campionato, non era stata delle pi\u00f9 tranquille, tanto che per mesi si era palesata anche la possibilit\u00e0 di cedere il diritto conquistato sul campo, ad un'altra citt\u00e0 per la difficolt\u00e0 di reperire sostegno economico, in primis quello di un main sponsor. La vicenda si risolver\u00e0 poi con l'accordo siglato fra il Club amaranto celeste e la Solsonica. Dunque, sbrogliati i pi\u00f9 immediati problemi economici, pu\u00f2 finalmente sbloccarsi la campagna acquisti, che fino a quel momento era rimasta sospesa. Tra i giocatori che sbarcano a Rieti si ricordano Pape Sow dai Toronto Raptors e Morris Finley dall'Euphony Basket Li\u00e8ge, che si riveler\u00e0 poi il miglior marcatore della Lega. Il ritorno della Sebastiani, va in scena con la partita che vede opposta alla formazione Sabina, l'Olimpia Milano, in un PalaSojourner gremito e leggermente rinnovato per l'occasione, che vedr\u00e0 alla fine la Sebastiani prevalere sulla pluridecorata squadra lombarda. Il campionato proceder\u00e0 con relativa tranquillit\u00e0 e la Sebastiani sfiorer\u00e0 sia le final eight di Coppa Italia, sia i play-off di fine campionato per la lotta per il Tricolore. Alla fine la formazione Reatina conquister\u00e0 il tredicesimo posto e una salvezza, gi\u00e0 certa a cinque giornate dalla fine.\nSecondo anno in massima serie.\nNel suo secondo anno in serie A la Nuova Sebastiani otterr\u00e0 la salvezza all'ultima giornata ai danni della Fortitudo Bologna. La stagione cominciata sotto buoni auspici con la costruzione di un roster di prim'ordine sar\u00e0 invece caratterizzata durante il corso dell'anno da un'infinit\u00e0 di difficolt\u00e0 impensabili. La squadra perder\u00e0 man mano pezzi importanti come Tim Pickett, Donnell Harvey, Guillaume Yango, Patricio Prato e Pervis Pasco, per non parlare inoltre dei due punti di penalizzazione inflitti alla societ\u00e0 per irregolarit\u00e0 amministrative. Nonostante ci\u00f2 grazie alla straordinaria bravura del tandem Lardo-Giuliani, un roster corto e assai modesto riuscir\u00e0 nell'impresa di salvarsi grazie a straordinarie quanto inaspettate vittorie contro compagini ben pi\u00f9 attrezzate come Virtus Bologna, Angelico Biella, Fortitudo Bologna, Air Avellino e Ngc Cant\u00f9 in un girone di ritorno perfetto in cui la Solsonica far\u00e0 parlare molto di s\u00e9 in tutto l'ambiente del basket italiano. L'intera stagione \u00e8 per\u00f2 funestata dai continui problemi economici e dalle voci che girano su un debito sempre pi\u00f9 profondo. Tutto ci\u00f2 viene rafforzato dai continui allarmi lanciati dal presidente Papalia, che gi\u00e0 a inizio 2009 minaccia la vendita del titolo o la messa in liquidazione della societ\u00e0 se non verranno trovate altre risorse per continuare l'avventura in A. Tra un futuro sempre pi\u00f9 nero e un presente pieno di sofferenze la Nuova Sebastiani si presenta all'ultima giornata con due punti di svantaggio dalla Fortitudo Bologna che nonostante i milioni spesi e i molti acquisti nel corso dell'anno non \u00e8 riuscita a tirarsi fuori dalla zona retrocessione. Proprio nell'ultima domenica di campionato, il 10 maggio, si consuma l'ultimo miracolo, Bologna perde a Teramo mentre la NSB espugna il campo della gi\u00e0 retrocessa Udine conquistando grazie alla migliore differenza canestri negli scontri diretti il suo personalissimo scudetto, quello della seconda soffertissima salvezza in A.\nIl trasferimento a Napoli e la fine.\nTerminata la sbornia per la nuova impresa, a Rieti si deve pensare a conquistare l'altra salvezza, ancora pi\u00f9 difficile di quella del 10 maggio. Infatti la permanenza in serie A passa da eventuali nuovi sponsor e risorse che dovranno necessariamente entrare nelle casse societarie. In tal senso agli inizi di giugno sembra gi\u00e0 tutto risolto per il meglio, con l'annuncio della sponsorizzazione ACEA per il PalaSojourner e con contatti gi\u00e0 ben avviati con Wind. Tuttavia alla fine la tanto annunciata firma sul contratto non arriver\u00e0 mai e dopo due mesi di rinvii, il presidente Papalia pone fine alla vicenda operando il trasferimento del campo di gioco al PalaBarbuto di Napoli, concludendo una trattativa iniziata e conclusa in pochi giorni. Il presidente motiv\u00f2 la scelta in questo modo:\nCos\u00ec Rieti vede sparire di nuovo il basket professionistico e il presidente Gaetano Papalia \u00e8 bersagliato dai tifosi di insulti e accuse, reo a loro parere di aver portato via alla citt\u00e0 di Rieti una storia, un nome ed una tradizione nati nel lontano 1946.\nIl ritorno del grande basket a Napoli, anche se a discapito di una citt\u00e0 come Rieti che nel basket ha profuso molte energie, viene invece accolto positivamente sia dal presidente della F.I.P. Dino Meneghin, da sempre desideroso di riportare nell'\u00e9lite del basket italiano una grande citt\u00e0 come Napoli, sia dal presidente del C.O.N.I. Giovanni Petrucci, che qualche giorno prima del via libera al trasferimento commentava cos\u00ec tale possibilit\u00e0:\ne ancora:\nQueste dichiarazioni scatenarono l'ira dei tifosi reatini, che ritennero di cattivo gusto le parole del presidente del CONI, nelle quali tutto \u00e8 ridotto a una questione di convenienza e pubblicit\u00e0.\nIl destino della societ\u00e0 rimase inizialmente incerto, almeno ufficialmente, dato che la deroga fu concessa per un solo anno, mentre da Napoli si affermava che la societ\u00e0 sarebbe restata nel capoluogo campano per almeno tre anni.\nA Napoli, Papalia trasferisce una societ\u00e0 al collasso, che sembrerebbe non avere soldi per produrre un campionato dignitoso. Nell'autunno 2009, raggiunta la sponsorizzazione con la Martos (Societ\u00e0 finanziaria) la rotta sembra cambiare: vengono ingaggiati il nigeriano Adeleke (successivamente tagliato), l'asso ex-NBA Damon Jones e il lettone Armands \u0160\u0137\u0113le. Successivamente viene messo sotto contratto anche il centro Robert Traylor.\nNel breve volgere di met\u00e0 campionato, tuttavia, la societ\u00e0 si ritrov\u00f2 con problemi pi\u00f9 grandi di quelli con cui si era allontanata da Rieti: a causa degli stipendi non pagati, molti giocatori decidono di abbandonare la societ\u00e0, sulle cui maglie non compariva neanche pi\u00f9 lo sponsor, tanto che nelle ultime apparizioni sui parquet della Serie A fu costretta a schierare sul campo partenopeo gli under 19 provenienti inizialmente da Napoli e Rieti e poi solo da Rieti.\nLa giustizia sportiva penalizz\u00f2 la squadra, gi\u00e0 partita con 2 punti in meno, con altri 6 punti. La Giudicante penalizz\u00f2 la squadra di 8 punti per la successiva stagione, e inib\u00ec Papalia per 3 anni e 4 mesi. La Corte Federale conferm\u00f2 l'inibizione a Papalia e commin\u00f2 12 punti di penalit\u00e0 da scontare per la successiva stagione. La societ\u00e0 fece ricorso al TAS Coni.\nA stagione ancora in corso la squadra fu esclusa dal campionato, per non aver pagato la 2\u00b0 rata professionistica alla LegaBasket, e tutte le partite furono considerate perse 20-0 a tavolino.\nIl 15 aprile 2010, la commissione agonistica della FIP ha annullato tutta la stagione della squadra e la ha esclusa dalla classifica, decretando di fatto la definitiva chiusura anche di questo capitolo, lungo poco pi\u00f9 di un decennio, della pallacanestro reatina.\nNonostante il duro colpo, ancora in fase di metabolizzazione da parte della citt\u00e0, il basket a Rieti non \u00e8 scomparso, e ha cercato di rialzarsi dapprima tramite il Sebastiani Basket Club Rieti (2006-2012) e poi, riuscendoci, grazie alla NPC Rieti (fondata nel 2011), societ\u00e0 ambiziosa che attualmente milita in Serie A2.\nLa presidenza Papalia.\nLa presidenza Papalia fu accolta subito con il favore dei tifosi e prosegu\u00ec con la conquista di tanti successi e soddisfazioni, ma diviene invisa ai tifosi nell'estate che segue la stagione 2008/2009, con il trasferimento del campo di gioco al PalaBarbuto di Napoli.\nNell'ottica della riqualificazione del basket amaranto celeste Gaetano Papalia (che ha recuperato il nome storico e riportato Rieti in serie A), verr\u00e0 ricordato per aver tesserato due giocatori di fama sicura, uno al tramonto della carriera e l'altro al principio.\nI tifosi reatini hanno infatti potuto beneficiare dell'apporto del grande Antonello Riva (14.397 punti segnati in carriera in 785 partite giocate, record assoluto per il campionato di Serie A) per la risalita in A2 e, il giorno del suo addio, un altro grande campione, quasi a raccogliere il testimone che lega Rieti alle stelle della pallacanestro, ha varcato la porta dello storico impianto reatino, David Hawkins.\nInoltre per cementare il legame della nuova societ\u00e0 con la vecchia AMG Sebastiani, Papalia ha riportato a Rieti due dei giocatori pi\u00f9 amati del passato: Domenico Zampolini (nel ruolo di general manager ricoperto fino alla stagione 2006-07) e Willie Sojourner, idolo incontrastato della tifoseria amaranto celeste.\nMa Gaetano Papalia verr\u00e0 ricordato anche per aver portato via da Rieti il basket targato \"Sebastiani\", tra la delusione dei tifosi che si videro traditi e derubati dal loro presidente e le poco gradite dichiarazioni dei presidenti di FIP e CONI, Dino Meneghin e Giovanni Petrucci, nelle quali la discussione appariva ridotta ad una questione di convenienza e pubblicit\u00e0.\nIl tifo.\nLa pallacanestro \u00e8 uno sport molto popolare a Rieti e non sono rari, nel centro cittadino, i gruppetti di persone che passano i pomeriggi a disquisire intorno alle partite giocate, al mercato, alle scelte societarie.\nLe partite al PalaSojourner sono seguite sempre da un pubblico numeroso ed appassionato.\nUn nutrito gruppo di ultras organizzati (Brigata Veleno, Collettivo Villa Reatina, Clan Lambrusco, Kaos) non manca mai nessuna trasferta, isole comprese.\nIn caso di partite importanti (durante i play off ad esempio) a muoversi sono intere famiglie, fino al manifestarsi di veri e propri esodi (si ricordano le recenti trasferte a Porto San Giorgio in occasione delle partite contro la Premiata Montegranaro).\nStoricamente rimane nella memoria collettiva la trasferta di 200 persone a Liegi per la finale di Korac (considerando che nel 1980 gli spostamenti fuori nazione non erano certamente all'ordine del giorno), ma anche vere e proprie carovane di bus che, ai tempi della Serie A, muovevano da Rieti per raggiungere i palasport di tutta Italia. I tifosi sono gemellati con i campani dell'Harem Scafati e i siciliani della Pallacanestro Trapani Sporting Club, mentre c'\u00e8 un'accanita rivalit\u00e0 con la Juve Caserta e con la Sutor Montegranaro.\nNumeri ritirati.\nMaglia n\u00ba 9 - Roberto Brunamonti, ritirata il 15/12/2008\nMaglia n\u00ba 18 - Willie Sojourner, ritirata il 15/12/2008\nI due numeri sono appartenuti a due giocatori simbolo dell'era dell'A.M.G Sebastiani, ma sono stati ritirati ugualmente, per sottolineare la continuit\u00e0 tra i due periodi, il passato e il futuro."}
{"id": "617655", "revid": "339392", "url": "https://it.wikipedia.org/wiki?curid=617655", "title": "Sidious", "text": ""}
{"id": "617660", "revid": "599013", "url": "https://it.wikipedia.org/wiki?curid=617660", "title": "Karapan\u00e3", "text": "I Karapan\u00e3 sono un gruppo etnico della Colombia e del Brasile.\nLingua.\nParlano la lingua Carapana (codice ISO 639: CBC) che appartiene alla famiglia linguistica Tucano. Si fanno chiamare \"Muteamasa\" o \"Ukopin\u00f5p\u00f5na\".\nInsediamenti.\nVivono in Colombia, sul fiume T\u00ed (affluente del Vaup\u00e9s) e sulla parte alta del fiume Papuri (Dipartimento di Vaup\u00e9s), e nello stato brasiliano dell'Amazonas in diversi villaggi sui fiumi Tiqui\u00e9 e Negro."}
{"id": "617662", "revid": "969332", "url": "https://it.wikipedia.org/wiki?curid=617662", "title": "Storia della Sicilia vandala", "text": "La dominazione vandala della Sicilia inizi\u00f2 nel 440, con la conquista da parte del re Genserico, e si concluse tra il 484 e il 496, sotto il regno di Guntamundo, che perse l'ultima citt\u00e0 vandala nell'isola, Lilibeo.\nStoria.\nGenserico divenne re dei vandali nel 428, alla morte del fratello Gunderico. Dopo aver conquistato tutto il Nordafrica, nel 439 si un\u00ec ai berberi. A Cartagine, la sua base, mise a punto una grande flotta con la quale, nel 440, sbarc\u00f2 in Sicilia. I vandali iniziano a razziare l'isola, distruggendo Palermo e impedendo anche alle navi bizantine di Teodosio II di approdare per provare a combattere i barbari. Nel 441 una flotta romano-orientale contenente intorno ai 30.000 soldati fu inviata in Sicilia per riconquistarla, ma fu richiamata alla notizia dell'attacco di Attila all'impero romano d'oriente.\nNel 442 ci\u00f2 che rimaneva dell'Impero romano d'Occidente riconobbe le conquiste vandale in Sicilia e Nordafrica e fu cos\u00ec creato uno stato vero e proprio. Nel 455 con una flotta di 60 navi devast\u00f2 la Sicilia e pass\u00f2 lo stretto dove comp\u00ec il sacco di Roma. Nel 456, Genserico, con la sua flotta, si impossess\u00f2 della Sardegna, della Corsica e delle isole Baleari. In Sicilia fu per\u00f2 sconfitto nella battaglia terrestre di Agrigento dal generale romano Ricimero.\nNel 476 Odoacre, re degli eruli, inizi\u00f2 una sanguinosa guerra contro i vandali, riscattando per\u00f2 quasi tutta la Sicilia con un tributo. Con Unnerico l'unica roccaforte vandala rimase Lilibeo.\nSotto Gutemondo, nipote di Genserico, tra il 484 e il 496, la Sicilia fu conquistata interamente dagli ostrogoti, che comunque si limitarono a depredarla. Gutemondo tent\u00f2 ancora, senza successo, di ricuperare la Sicilia. Fu poi Teodorico a dare nel 500 in dote Lilibeo e il suo circondario al figlio di Gutemondo, Trasamondo, che aveva sposato sua sorella Amalafrida."}
{"id": "617663", "revid": "767487", "url": "https://it.wikipedia.org/wiki?curid=617663", "title": "Carijona", "text": " \nI Carijona (o anche Karijona, Omagua) sono un gruppo etnico della Colombia, con una popolazione stimata di circa 140 persone. Questo gruppo etnico \u00e8 per la maggior parte di fede animista e parla la lingua Carijona (codice ISO 639: CBD).\nVivono nelle zone dei fiumi Vaup\u00e9s, Yar\u00ed e Caquet\u00e1. Alcuni Carijona parlano lo spagnolo, molti sono esogami."}
{"id": "617667", "revid": "767487", "url": "https://it.wikipedia.org/wiki?curid=617667", "title": "Chimila", "text": " \nI Chimila (o anche Caca Weranos) sono un gruppo etnico della Colombia, con una popolazione stimata di circa 2000 persone (censimento 1993). Questo gruppo etnico \u00e8 per la maggior parte di fede animista e parla la lingua Chimila (codice ISO 639: CBG).\nVivono nella zona di Valle Magdalena e di Fundaci\u00f3n."}
{"id": "617670", "revid": "46931", "url": "https://it.wikipedia.org/wiki?curid=617670", "title": "Cocama-Cocamilla", "text": ""}
{"id": "617671", "revid": "92898444", "url": "https://it.wikipedia.org/wiki?curid=617671", "title": "Mocaiana", "text": "Mocaiana \u00e8 una frazione del comune di Gubbio (PG), situata a circa 5\u00a0km in direzione nord-ovest rispetto alla citt\u00e0 e ad un'altezza di 417 , lungo la strada statale 219. In base ai dati Istat 2001, \u00e8 abitata da 387 residenti.\nStoria.\nSecondo gli storici il toponimo Mocaiana sembrerebbe derivare da \"Makajanus\", nome composto dai vocaboli \"Maka\" e \"Janus\". Il primo deriva dal latino e significa \"sacco, contenitore o borsa\", il secondo si rifesce al dio Giano.\nEconomia.\nSi basa principalmente sull'agricoltura, con relativo commercio di macchine agricole. Le colture principali sono i cereali (in particolare frumento e mais), il girasole, la vite e l'olio.\nAltra fonte di reddito \u00e8 il commercio di generi alimentari (\u00e8 presente una panetteria/pasticceria, una pizzeria ed un piccolo supermercato) e di abbigliamento.\nInoltre, Mocaiana \u00e8 nota per il commercio di materiale edilizio ad uso industriale e privato.\nInfrastrutture e trasporti.\nFerrovie.\nDal 1886 al 1945 era in funzione anche la Ferrovia Appennino Centrale a scartamento ridotto che partiva da Arezzo e arrivava fino a Fossato di Vico e a Mocaiana aveva la sua stazione ferroviaria.\nSport.\nImpianti sportivi.\nMocaiana \u00e8 fornita di una palestra comunale, annessa alle scuole medie ed elementari, nella quale si svolgono corsi di ballo, attivit\u00e0 di pattinaggio, di arrampicata su parete rocciosa svolta dal C.A.I. (Club Alpino Italiano), partite ed allenamenti di calcio a 5 ed altre varie attivit\u00e0. \u00c8 presente, inoltre, un campo di calcio a 5 all'aperto in prossimit\u00e0 della palestra."}
{"id": "617676", "revid": "767487", "url": "https://it.wikipedia.org/wiki?curid=617676", "title": "Cofan", "text": " \nI Cofan (o anche Kofan) sono un gruppo etnico della Colombia e dell'Ecuador con una popolazione stimata di circa 1300 persone: 700 in Colombia e 500 in Ecuador. Questo gruppo etnico \u00e8 per la maggior parte di fede animista e parla la lingua Cofan (D:Santa Rosa-CON02).\nVivono ai confini tra Ecuador e Colombia."}
{"id": "617687", "revid": "148782", "url": "https://it.wikipedia.org/wiki?curid=617687", "title": "Cogui", "text": " \nI Cogui (o anche Kogui, Coghiu, Koga, Kagaba) sono un gruppo etnico della Colombia, con una popolazione stimata di circa 11000 persone. Questo gruppo etnico \u00e8 per la maggior parte di fede animista anche se credono nella creazione del mondo effettuata da Dio, che chiamano Kaka Serangua. \nGrande importanza hanno i Mamo, autorit\u00e0 spirituali che secondo le credenze comunicano telepaticamente con Dio. \nQuesto popolo parla la lingua Cogui (codice ISO 639: KOG).\nI Cogui vivono sui versanti del Sierra Nevada de Santa Marta, ad un'altitudine compresa tra i 750 e 1700 metri.\nLa loro economia \u00e8 basata sull'utilizzo della foglia di coca, (hoja de coca), che tengono costantemente in bocca e mischiano ad una sostanza ottenuta dalla bava di lumaca e da una pietra chiamata cal.\nInoltre praticano l'agricoltura, e si cibano di mais e yuca.\nUno dei loro villaggi, Mutanji, \u00e8 situato a circa due giorni di cammino da Mamey, l'ultimo paesello raggiungibile con mezzi a motore.\nProseguendo il cammino, oltre Mutanji si giunge alla famosa \"Ciudad Perdida\", luogo sacro per i popoli della Sierra Neveda di Santa Marta, che viene relazionato con la divinit\u00e0.\nNella \"Ciudad Perdida\" vi sono dei tumuli di pietre, o protopiramidi tronche, che occupano un'area di circa 200 ettari. Il nome che gli indigeni Kogui danno alla \"Ciudad Perdida\" \u00e8 \"Teyuna\"."}
{"id": "617688", "revid": "2026698", "url": "https://it.wikipedia.org/wiki?curid=617688", "title": "Comitato rivoluzionario provvisorio polacco", "text": "Il Comitato rivoluzionario provvisorio polacco (in polacco: Polrevkom; ) fu un comitato rivoluzionario creato con l'appoggio della Russia sovietica dal luglio all'agosto del 1920 con lo scopo di stabilire una repubblica socialista sovietica polacca.\nIl Polrevkom fu creato il 23 luglio 1920 Mosca dall'ufficio polacco dei bolscevichi. La decisione fu presa durante gli iniziali successi dell'Armata Rossa durante la guerra polacco-sovietica, per garantire un'amministrazione delle terre polacche. Il Comitato fu dichiarato provvisorio perch\u00e9 si pens\u00f2 che dopo una vittoria sovietica il potere avrebbe potuto essere trasferito al Partito comunista dei lavoratori polacchi.\nIl Polrevkom si riun\u00ec il 24 luglio a Smolensk, con quartier generale su un treno blindato, che procedeva rapidamente verso Minsk (25 luglio), Vilnius (27 luglio) e arriv\u00f2 a Bia\u0142ystok il 30 luglio 1920. Qui si stabil\u00ec il quartier generale permanente e si autoproclam\u00f2 ufficialmente. Il comitato constava di quattro membri:\nIl 22 agosto 1920 il Polrevkom si spost\u00f2 da Bia\u0142ystok a Minsk, con la sconfitta dell'Armata Rossa, e si sciolse subito dopo."}
{"id": "617689", "revid": "256896", "url": "https://it.wikipedia.org/wiki?curid=617689", "title": "RSS Polacca", "text": ""}
{"id": "617690", "revid": "256896", "url": "https://it.wikipedia.org/wiki?curid=617690", "title": "Polrevkom", "text": ""}
{"id": "617697", "revid": "767487", "url": "https://it.wikipedia.org/wiki?curid=617697", "title": "Amaruwa", "text": "Gli Amaruwa (o anche Amorua) sono un piccolo gruppo etnico della Colombia, con una popolazione stimata di circa 150 persone. Questo gruppo etnico \u00e8 per la maggior parte di fede animista e parla la lingua Cuiba (D:Amaruwa-CUI13).\nGli Amaruwa sono strettamente correlati ai Cuiba."}
{"id": "617699", "revid": "339392", "url": "https://it.wikipedia.org/wiki?curid=617699", "title": "Repubblica socialista sovietica polacca", "text": ""}
{"id": "617700", "revid": "767487", "url": "https://it.wikipedia.org/wiki?curid=617700", "title": "Masiguare", "text": " I Masiguare (o anche Masiware) sono un piccolo gruppo etnico della Colombia, con una popolazione stimata di circa 250 persone. Questo gruppo etnico \u00e8 per la maggior parte di fede animista e parla la lingua Cuiba (D:Masiguare-CUI08).\nI Masiguare sono strettamente correlati ai Cuiba e agli Amaruwa."}
{"id": "617701", "revid": "125195070", "url": "https://it.wikipedia.org/wiki?curid=617701", "title": "IMI Desert Eagle", "text": "La Desert Eagle \u00e8 una pistola semi-automatica di grosso calibro (.357 magnum, .41 magnum, .429 DE, .440 Cor-Bon, .44 magnum e .50 Action Express) azionata a gas prodotta in Israele dall'IMI (Israel Military Industries) per la Magnum Research Inc.\nStoria.\nVenne originariamente progettata da Bernard C. Bianca della Magnum Research Inc. con sede negli Stati Uniti d'America, che ha presentato una domanda di brevetto degli Stati Uniti all'inizio degli anni ottanta.\nL'azienda poi, ha sviluppato e detiene il brevetto del design originale della Desert Eagle, successivamente rifinito dall'IMI (Israel Military Industries).\nLa produzione venne trasferita nello stabilimento Saco Defense, nello stato del Maine, dal 1995 al 2000, ma riportata in Israele quando la Saco venne acquisita dalla General Dynamics.\nCaratteristiche.\nLa pistola ha un funzionamento inusuale rispetto alla maggior parte delle pistole semi-automatiche, generalmente basate su sistema di chiusura a corto rinculo o a massa; il meccanismo di riciclo dei gas utilizzato nella Desert Eagle \u00e8 di utilizzo pi\u00f9 comune nei fucili. Infatti la rotazione dell'otturatore e il meccanismo di bloccaggio presentano una consistente somiglianza con i fucili della serie M16.\nIl vantaggio del recupero dei gas dello scoppio risiede nel fatto che \u00e8 possibile l'utilizzo di cartucce di gran lunga pi\u00f9 potenti di quelle specifiche per le tradizionali pistole semi-automatiche (9 mm, 10 mm e 12,7 mm), e permette alla desert Eagle di competere in un mercato dapprima detenuto dalle rivoltelle Magnum.\nPer modificare il tipo di cartuccia camerata \u00e8 sufficiente montare una canna di calibro adatto ed effettuare le sostituzioni della culatta e del caricatore. Pertanto un cambiamento per poter utilizzare altri tipi di cartuccia (357 Magnum e 44 Magnum) pu\u00f2 essere attuato comodamente sul campo.\nDato che la cartuccia .50 AE presenta un fondello dello stesso diametro di quello della .44 Magnum, la conversione tra questi due calibri pu\u00f2 essere attuata sostituendo solo la canna e il caricatore.\nLa lunghezza pi\u00f9 comune della canna \u00e8 di 6 pollici (152 mm), tuttavia sono disponibili (ma sono meno comuni) anche le misure da 8, 10 e 14 pollici (202, 254 e 356\u00a0mm). Le canne della Mark XIX sono dotate di una base per il montaggio di un supporto integrale per mirino, fatto che rende l'aggiunta del mirino stesso un'operazione piuttosto semplice.\nInoltre, la Desert Eagle \u00e8 provvista di un caricatore removibile, come molte altre pistole semi-automatiche. La capacit\u00e0 del caricatore \u00e8 di nove colpi per la .357 Magnum, otto colpi per la .44 Magnum e sette colpi per la .50 AE. Questa pistola presenta una canna con rigatura poligonale. La pistola \u00e8 principalmente usata per tiro sportivo, tirassegno e caccia. L'utilizzo dell'arma rimane riservato a questi ambiti dati i seguenti svantaggi : \nPresa del gas.\nLa \"presa gas\" \u00e8 del tipo a \"lunga corsa\", al contrario di quella \"diretta\" presente sul fucile d'assalto M16.\nIl foro sulla canna, disassato leggermente a sinistra, \u00e8 situato immediatamente dopo la camera di cartuccia sulla parte inferiore. Un condotto che attraversa inferiormente la canna per 6 pollici di lunghezza standard, porta il gas di recupero ad azionare il pistone che forza l'arretramento del carrello. Tuttavia, il vantaggio di questo sistema, cio\u00e8 la capacit\u00e0 di sopportare spinte maggiori, d\u00e0 all'arma una dimensione maggiore e non permette l'utilizzo di altre munizioni se non quelle a pallottola incamiciata.\n\u00c8 difficoltoso l'accesso per pulizia alla conduttura di recupero gas, essendo la procedura possibile, nei fatti, solo tramite solventi liquidi da iniettare all'interno. Molto pi\u00f9 semplice \u00e8 invece la pulizia del pistone e della parte a contatto con esso (un apposito attrezzo \u00e8 fornito di serie per questo). L'arretramento del pistone avviene \"all'aperto\" ed il gas, ad elevata pressione, si scarica all'esterno in direzione del tiratore aumentando notevolmente la rumorosit\u00e0 percepita.\nVarianti.\nSono state prodotte diverse varianti: la \"Mark I\", la \"Mark VII\", la \"Mark XIX\", la \"Jericho/Baby Eagle\" e la \"Micro Desert Eagle\".\nMark I e Mark VII.\nLe varianti Mark I e Mark VII non vengono pi\u00f9 prodotte. Presentano un corpo in acciaio inossidabile o in alluminio e, in particolare, differivano tra di loro per la grandezza e la forma di leve della sicura e cane ed anche, nel caso specifico della versione Mark VII, per l'aggiunta di un grilletto regolabile (adattabile, a posteriori, anche al modello Mark I). Le Mark I e VII erano entrambe disponibili nei formati di munizioni .357 Magnum e .44 Magnum; Inoltre, solo per la Mark VII, era anche disponibile il formato .41 Magnum.\nLe canne presentavano una slitta a coda di rondine da 9,5 mm, sulla quale poteva essere montata una base per l'applicazione di vari accessori. Pi\u00f9 tardi i modelli Mark VII vennero presentati in calibro .50 Action Express con una slitta di tipo Weaver da 22 mm sulla canna; la Mark VII in .50 AE divenne pi\u00f9 tardi la base della Mark XIX. La lunghezza delle canne poteva essere di 6, 10 e 14 pollici per i calibri .357 Magnum e .44 Magnum, oppure 6 e 10 pollici per il .41 Magnum.\nMark XIX.\nIl modello pi\u00f9 recente, la Mark XIX, \u00e8 disponibile nei calibri .357 Magnum, .44 Magnum e .50 Action Express (detto anche .50 AE). La Magnum Research present\u00f2 anche alcuni pezzi di calibro .440 Cor-bon, una cartuccia derivata dalla .50 AE. La canna della Mark XIX \u00e8 disponibile solamente nelle lunghezze di 6 e 10 pollici. I modelli nei formati di munizioni .357 Magnum e .44 Magnum presentano alette sulla canna, invece assenti nei modelli per .50 AE. I modelli correnti di Mk. XIX presentano una slitta Picatinny sulla parte superiore della canna. La Magnum Research offre, inoltre, un freno di bocca apposito per i calibri .50 AE e .44 Magnum.\nJericho/Baby Eagle.\nSebbene l'IMI costruisca una versione esteriormente simile della pistola, inizialmente chiamata Jericho 941 ed adesso rinominata \"Baby Eagle\" dalla Magnum Research, questa non presenta lo stesso funzionamento.\nLa Jericho/Baby Eagle \u00e8 progettata come una tipica arma a doppia azione e breve rinculo. L'unica funzione simile si trova nelle munizioni sviluppate dall'IMI. Le .41 Action Express (o .41 AE) sviluppate per la Jericho 941 presentano una corona scanalata, cos\u00ec che l'utilizzo possa variare tra le 9\u00a0mm Luger e le .41 AE con la sola sostituzione della canna, e questo fatto \u00e8 possibile perch\u00e9 il .41 AE \u00e8 stato sviluppato a partire da un bossolo .41 Magnum accorciato con la corona e la scanalatura dell'estrattore fatte su misura della 9mm Luger. Ci\u00f2 permette al medesimo estrattore ed eiettore di funzionare con entrambi i proiettili. La .50 AE ha una corona scanalata simile, tagliata con le stesse misure della .44 Magnum. \u00c8 questo che permette il cambio di calibro tra il .44 Magnum e il .50 AE variando canna e caricatore.\nLa Jericho 941 venne chiamata cos\u00ec per i due tipi di proiettile che la camera di scoppio poteva ospitare grazie ad un kit di conversione.\nMicro Desert Eagle.\nLa Magnum Research ha presentato un modello chiamato \"Micro Desert Eagle\". Presenta pochi punti in comune con la Desert Eagle, non potendo cambiare il tipo di munizione. L'unica cosa in comune \u00e8 l'azionamento a massa battente assistito a gas. \u00c8 una \"pistola da tasca\" per difesa personale, stessa categoria di armi come la Walther PPK e la SIG-Sauer P230/232. \u00c8 camerata solo per la cartuccia .380 ACP, e funziona a double action only, senza cane esterno."}
{"id": "617702", "revid": "834", "url": "https://it.wikipedia.org/wiki?curid=617702", "title": "Les Temps modernes", "text": ""}
{"id": "617703", "revid": "767487", "url": "https://it.wikipedia.org/wiki?curid=617703", "title": "Cuiba", "text": " \nI Cuiba (o anche Cuiva) sono un gruppo etnico della Colombia e del Venezuela, con una popolazione stimata di circa 700 persone. Questo gruppo etnico \u00e8 per la maggior parte di fede animista e parla la lingua Cuiba (D:Yarahuuraxi-capanapara-CUI04).\nI Cuiba sono strettamente correlati ai Masiguare e agli Amaruwa. Vivono sulle sponde dei fiumi Casanare e Capanapara."}
{"id": "617710", "revid": "834", "url": "https://it.wikipedia.org/wiki?curid=617710", "title": "Les temps modernes", "text": ""}
{"id": "617711", "revid": "1543377", "url": "https://it.wikipedia.org/wiki?curid=617711", "title": "Coripaco", "text": "I Curipaco (o anche Curripaco, Kuricapo) sono un gruppo etnico del Brasile e del Venezuela con una popolazione totale stimata di circa 7.827 persone. Questo gruppo etnico \u00e8 per la maggior parte di fede animista.\nLingua.\nParlano la lingua Coripaco (D:Unhun-KPC02) lingua che appartiene alla famiglia linguistica Aruak. In Venezuela, essi sono chiamati Wakuenai, un'auto-denominazione che significa \"quelli della nostra lingua\".\nInsediamenti.\nI Kuripako, che parlano un dialetto del linguaggio Baniwa e sono imparentati con i Baniwa, vivono in Colombia (nei pressi del fiume Guain\u00eda, ossia il Rio Negro al di fuori dei confini del Brasile, sulla congiunzione con il canale Cassiaquiare, e sui suoi tributari) e sulla parte superiore del fiume I\u00e7ana (Brasile), anche se non si identificano come un sottogruppo Baniwa.\nStoria.\nData la stretta correlazione tra i due gruppi, i principali cenni storici riguardanti i Curipaco coincidono con quelli dei Baniwa.\nAttivit\u00e0 produttive.\nLa loro economia si basa sull'agricoltura, la pesca, la caccia e la raccolta di prodotti selvatici. Coltivano manioca (kiinaki), di cui conoscono 50 variet\u00e0, mais, pesche, patate dolci, chonque, igname, pepe, banane, ananas, lulo, papaia, canna da zucchero, achiote e herriwai (per le fibre). La pesca \u00e8 un'importante fonte di proteine in estate. Cacciano cervi, tapiri, pecari, capibara, alligatori, vari uccelli, armadilli, tartarughe e rane.\nL'artigianato \u00e8 un'attivit\u00e0 che genera entrate. Fabbricano canestri. Nel bosco raccolgono fibre di chiquichiqui (Leopoldinia piassaba) per fare scope e li vendono ai commercianti intermediari."}
{"id": "617712", "revid": "599013", "url": "https://it.wikipedia.org/wiki?curid=617712", "title": "Desano", "text": "I Desano (o anche Desana, Kusibi) sono un gruppo etnico del Brasile e della Colombia.\nLingua.\nParlano la lingua Desana (codice ISO 639: DES) che appartiene alla famiglia linguistica Tucano. Si fanno chiamare \"Umukomas\u00e3\".\nInsediamenti.\nVivono nello stato brasiliano dell'Amazonas e in Colombia. In Brasile vivono principalmente sul fiume Tiqui\u00e9 e sui suoi affluenti, il Cucura, l'Umari e il Castanha; sul fiume Papuri, presso Piracuara e Monfort, e sugli affluenti del Papuri, il Turi e l'Urucu. Vivono anche sui fiumi Uaup\u00e9s e Negro."}
{"id": "617719", "revid": "108776585", "url": "https://it.wikipedia.org/wiki?curid=617719", "title": "Embera del Nord", "text": " Gli Embera del Nord (oanche Emper\u00e3) sono un gruppo etnico della Colombia, e del Panama con una popolazione stimata di circa 15000 persone. Questo gruppo etnico \u00e8 per la maggior parte di fede animista e parla la lingua Embera, Northern (codice ISO 639: EMP).\nVivono nei pressi del fiume Atrato nel dipartimento di Choc\u00f3, dalle coste del Pacifico nei pressi di Cabo Corrientes (5'30\"N), fino al dipartimento di Antioquia."}
{"id": "617720", "revid": "1652635", "url": "https://it.wikipedia.org/wiki?curid=617720", "title": "Re", "text": "Re (dal latino: \"rex\") \u00e8 la forma italiana di un titolo diffuso nei paesi di lingua latina per designare un sovrano di sesso maschile. Il corrispettivo femminile \u00e8 \"regina\".\nI re in Europa.\nNella gerarchia dei titoli nobiliari quello di re pu\u00f2 essere un grado inferiore solo a quello di imperatore, laddove quest'ultimo esista (mentre nel ventunesimo secolo esistono ancora vari regni, l'ultimo impero sopravvissuto \u00e8 quello giapponese, in Asia). \u00c8 il titolo che spetta ai sovrani, eccetto che a quelli di piccoli stati. Solo in alcuni casi ha comportato un'effettiva subordinazione all'imperatore. Molte monarchie europee infatti hanno origine con la diretta investitura dell'imperatore nell'alto medioevo anche se spesso si tratt\u00f2 solo di un atto formale e generico di qualche sovrano (Ungheria, Polonia, Boemia, Danimarca, Francia, Inghilterra) ed il riconoscimento del regno di Prussia e del regno di Sardegna.\nNell'ambito dell'Europa latina fra il 1250 ed il 1700 i regni furono relativamente pochi: Scozia, Irlanda, Inghilterra, Francia, Navarra, Portogallo, Castiglia, Le\u00f3n, Aragona (questi ultimi tre unificati nel regno di Spagna), Norvegia, Svezia, Danimarca, Germania, Arles o Gallia, Roma o Italia (questi ultimi tre spettanti all'Imperatore del Sacro Romano Impero), Napoli, Sardegna, Sicilia, Polonia, Ungheria, Arborea, Gallura, Torres, Cagliari. Per questi ultimi quattro, il titolo era chiamato in realt\u00e0 Giudice, essi erano infatto noti come \"Giudicati sardi\".\nUna particolarit\u00e0 era costituita dal Regno di Boemia, che era diventato un feudo del Regno di Germania, ma aveva potuto mantenere il proprio titolo: si tratt\u00f2 di un'evidente eccezione. Alcuni altri regni erano esistiti nel Medioevo. Nel 1701 la Prussia fu elevata a regno.\nNapoleone elev\u00f2 a regni la Sassonia, la Baviera ed il W\u00fcrttemberg. Inoltre cre\u00f2 tre regni di breve durata: Etruria, Vestfalia e Olanda. Il Congresso di Vienna elev\u00f2 a regni lo Hannover ed i Paesi Bassi. Nel 1830 e nel 1832 rispettivamente divennero indipendenti i regni del Belgio e di Grecia. Nel 1861 fu creato il Regno d'Italia. Infine entro la Prima guerra mondiale divennero regni anche la Romania, la Serbia (poi Jugoslavia), la Bulgaria ed il Montenegro. Fra il 1928 ed il 1943 anche l'Albania fu un regno.\nIl re in Italia.\nDopo la caduta dell'Impero romano d'Occidente l'Italia divenne un regno romano-barbarico sotto il dominio del \"\" (Re d'Italia) Odoacre, capo federato barbaro depositore di Romolo Augusto.\nIl titolo proprio di \"Re d'Italia\" nacque con lo smembramento dell'Impero carolingio. Intorno all'anno 1000 il titolo venne riunito a quello di re di Germania e Imperatore del Sacro Romano Impero. Dopo la fine della Casa di Svevia, nel 1258, divenne un titolo puramente nominale e quasi nessun Re d'Italia si rec\u00f2 effettivamente nel regno della penisola. Alla cessazione del Sacro Romano Impero, nel 1805, Napoleone I, gi\u00e0 Imperatore dei Francesi e Presidente della Repubblica sorella d'Italia cre\u00f2 un Regno di Italia di cui assunse egli stesso il titolo di re. Dopo il Congresso di Vienna successore di questo Regno d'Italia fu il Regno Lombardo-Veneto.\nDal Regno d\u2019Italia dei Franchi al Lombardo-Veneto l'insegna di tutti questi regni di Italia fu sempre la Corona ferrea conservata a Monza.\nD'altra parte bisogna tenere presente che parallelamente nell'Italia Meridionale si erano formati tre regni, del tutto autonomi da quelli sopra descritti: il Regno di Sicilia, il Regno di Napoli, poi uniti nel XIX secolo nel Regno delle Due Sicilie, ed il Regno di Sardegna. Quando il 2 febbraio 1861 quasi tutta l'Italia fu riunificata ad opera del Regno di Sardegna, Vittorio Emanuele II, di Casa Savoia, prese il titolo di \"Re d'Italia\".\nIl nuovo regno, in conseguenza del preponderante contributo della monarchia sabauda all'unificazione, eredit\u00f2 al completo gli istituti e l'assetto del Regno di Sardegna. Perci\u00f2 la corona posta sullo stemma italiano non era la Corona Ferrea, bens\u00ec la corona con la croce trifogliata dell'Ordine Mauriziano ereditata dalla Monarchia sarda. Analogamente, l'ordinamento italiano aveva ereditato dal Regno di Sardegna lo Statuto Albertino, in base al quale il Re era il capo dello Stato, le cui caratteristiche e prerogative derivavano dallo statuto ().\nIl titolo di \"Re d'Italia\" \u00e8 stato abolito dalla Costituzione della Repubblica Italiana nel 1948, con l'esilio dei maschi di Casa Savoia dal territorio italiano, nonostante ci\u00f2 tutti gli altri titoli nobiliari sono ancora riconosciuti, anche se senza alcun valore effettivo e pratico dal punto di vista delle autorit\u00e0.\nCollegamenti esterni.\n "}
{"id": "617732", "revid": "287204", "url": "https://it.wikipedia.org/wiki?curid=617732", "title": "Se (Le Vibrazioni)", "text": "Se \u00e8 un brano musicale del gruppo Le Vibrazioni, pubblicato come singolo che ha accompagnato l'uscita del terzo album della band, intitolato \"Officine meccaniche\", messo in commercio nel novembre del 2006.\nDescrizione.\nIl brano segna la svolta definitiva nel sound del gruppo verso un rock molto meno melodico rispetto a quello ascoltato nei primi due album.\nIl pezzo (parole e musica) \u00e8 stato scritto da Francesco Sarcina, cantante del gruppo."}
{"id": "617733", "revid": "767487", "url": "https://it.wikipedia.org/wiki?curid=617733", "title": "Ember\u00e1-Baud\u00f3", "text": " Gli Ember\u00e1-Baud\u00f3 (o anche Baud\u00f3) sono un gruppo etnico della Colombia, con una popolazione stimata di circa 5000 persone. Questo gruppo etnico \u00e8 per la maggior parte di fede animista e parla la lingua Embera-baudo (codice ISO 639: BDC).\nVivono nei pressi del fiume Baud\u00f3 e sulle coste del Pacifico tra Cabo Corrientes e il fiume San Juan, al contatto con gli Embera del Nord."}
{"id": "617734", "revid": "339392", "url": "https://it.wikipedia.org/wiki?curid=617734", "title": "Sa", "text": ""}
{"id": "617736", "revid": "90227", "url": "https://it.wikipedia.org/wiki?curid=617736", "title": "Inferno - canto terzo", "text": ""}
{"id": "617742", "revid": "827882", "url": "https://it.wikipedia.org/wiki?curid=617742", "title": "Catio", "text": "I Catio (o anche Ember\u00e1-Cat\u00edo) sono un gruppo etnico della Colombia e del Panama, con una popolazione stimata di circa 30.000 persone. Questo gruppo etnico \u00e8 per la maggior parte di fede animista e parla la lingua Embera-catio (codice ISO 639: CTO).\nVivono nei pressi dei fiumi Sin\u00fa, San Jorge, San Pedro, Murri e sono strettamente correlati agli Embera del Nord e agli Ember\u00e1-Baud\u00f3."}
{"id": "617743", "revid": "78131", "url": "https://it.wikipedia.org/wiki?curid=617743", "title": "Tv", "text": ""}
{"id": "617744", "revid": "827882", "url": "https://it.wikipedia.org/wiki?curid=617744", "title": "Koala Kong", "text": ""}
{"id": "617746", "revid": "767487", "url": "https://it.wikipedia.org/wiki?curid=617746", "title": "Chami", "text": " \nI chami (o anche ember\u00e1-cham\u00ed) sono un gruppo etnico della Colombia, con una popolazione stimata di circa 11000 persone. Questo gruppo etnico \u00e8 per la maggior parte di fede animista e parla la lingua embera-chami (codice ISO 639: CMI).\nVivono nei dipartimenti di Risaralda, Caldas, Antioquia, Valle del Cauca."}
{"id": "617748", "revid": "964734", "url": "https://it.wikipedia.org/wiki?curid=617748", "title": "Ue", "text": ""}
{"id": "617750", "revid": "729019", "url": "https://it.wikipedia.org/wiki?curid=617750", "title": "Saija (etnia)", "text": " I Saija (o anche Epena) sono un gruppo etnico della Colombia, con una popolazione stimata di circa 3500 persone (1992). Questo gruppo etnico \u00e8 per la maggior parte di fede animista e parla la lingua Embera-saija (codice ISO 639: SJA).\nVivono sulle coste del Pacifico, nei dipartimenti di Cauca, Nari\u00f1o e Choc\u00f3."}
{"id": "617754", "revid": "767487", "url": "https://it.wikipedia.org/wiki?curid=617754", "title": "Tado", "text": " I Tado (o anche Ember\u00e1-Tado) sono un gruppo etnico della Colombia, con una popolazione stimata di circa 1000 persone. Questo gruppo etnico \u00e8 per la maggior parte di fede cristiana e parla la lingua Embera-tado (codice ISO 639: TDC).\nVivono nei pressi del fiume San Juan e nel Dipartimento di Risaralda."}
{"id": "617760", "revid": "287204", "url": "https://it.wikipedia.org/wiki?curid=617760", "title": "Io no", "text": ""}
{"id": "617762", "revid": "125625906", "url": "https://it.wikipedia.org/wiki?curid=617762", "title": "Estrema sinistra", "text": "Lestrema sinistra, chiamata anche \"sinistra rivoluzionaria\" o \"sinistra radicale\", \u00e8 un'area politica molto vasta e diversificata composta da correnti di pensiero e organizzazioni, nell'ambito della sinistra italiana e mondiale, che hanno come obiettivo comune il superamento del capitalismo tramite una rivoluzione culturale, e l'instaurazione di una societ\u00e0 egualitaria, collettivista, in cui non \u00e8 consentita la propriet\u00e0 privata individuale o dei mezzi di produzione. Nell'ambito della discussione sulle forme di governo, esponenti della sinistra estrema, sia in Italia che all'estero, hanno spesso negato valore al parlamentarismo, alla democrazia liberale o alla rappresentanza democratica, viste come il frutto corrotto di una societ\u00e0 borghese ed espressione di un proletariato oppresso, facendo talvolta appello alla lotta armata contro qualunque istituzione reputata repressiva (terrorismo rosso).. Gran parte di tali correnti e organizzazioni fanno in effetti riferimento al pensiero marxista ed anarchico (marxismo, luxemburghismo, trotskismo, marxismo-leninismo, stalinismo, comunismo, anarchismo, anarco-comunismo e, a partire dal XX secolo, femminismo e ambientalismo ecosocialista).\nCaratteristiche.\nNell'estrema sinistra vi sono essenzialmente due filoni: uno socialista-comunista (vedi leninismo, ecosocialismo e trotskismo) e l'altro anarchico (vedi anarco-comunismo, mutualismo).\nFra le tante organizzazioni e movimenti dell'estrema sinistra, si hanno sostanziali differenze nei metodi con cui ottenere i propri obiettivi.\nVi sono partiti politici come Die Linke (Germania), Partito della Rifondazione Comunista (Italia) e Coalizione della Sinistra Radicale (Grecia) che intendono abbattere il capitalismo (a differenza della sinistra riformista che intende solo migliorarlo a favore delle classi lavoratrici) per via parlamentare, accedendo al potere tramite elezioni. \nAltre organizzazioni si dichiarano prettamente \"rivoluzionarie\", ritenendo che - al di l\u00e0 di eventuali usi di strumenti elettorali e parlamentari - il capitalismo debba essere abbattuto come intero sistema assieme a tutte le sue regole di potere attraverso una effettiva rivoluzione popolare; tra questi si collocano i movimenti anarchici e trotskisti.\nAltre organizzazioni invece si costituiscono come gruppi clandestini militarizzati che mirano a scatenare una lotta armata per la presa del potere da parte del popolo .\nAnche in ambito artistico-culturale si \u00e8 parlato di estrema sinistra, ad esempio riferendosi al situazionismo.\nAll'inizio del XXI secolo all'interno della estrema sinistra oltre alla difesa dei diritti dei lavoratori si sono affermati in modo crescente il pacifismo, l'ambientalismo, la critica all'imperialismo e al capitalismo, la solidariet\u00e0 verso i popoli del terzo mondo e verso le fasce pi\u00f9 deboli della popolazione (come gli immigrati), la lotta per i diritti LGBT (non sempre condivisa da tutta l'estrema sinistra). Ci\u00f2 ha contribuito allo sviluppo del variegato movimento no-global.\nFar-left, extreme-left, radical left.\nLuke March, politologo dell'Universit\u00e0 di Edimburgo, definisce estrema sinistra (\u00abfar-left\u00bb) in Europa come coloro che si pongono alla sinistra della socialdemocrazia, da loro considerata insufficientemente di sinistra. March distingue tra la sinistra radicale (\u00abradical left\u00bb) che accetta il sistema democratico, ma chiede un cambiamento fondamentale del sistema capitalista; e l'estrema sinistra (\u00abextreme left\u00bb), pi\u00f9 ostile alla democrazia liberale e che denuncia ogni compromesso con il capitalismo. March individua quattro sottogruppi all'interno della politica europea contemporanea di estrema sinistra, ovvero comunisti, socialisti democratici, socialisti populisti e populisti sociali.\nV\u00edt Hlou\u0161ek e Lubom\u00edr Kope\u010dek aggiungono caratteristiche secondarie a quelli identificati da Luke March e Cas Mudde, come l'antiamericanismo, l'antiglobalizzazione, l'opposizione alla NATO e il rifiuto dell'integrazione europea.\nL'aggettivo \u00abradical\u00bb (radicale) viene utilizzato nella letteratura in lingua inglese dal XVIII secolo per indicare quei partiti politici che esprimono favore o perseguono strategie volte prevalentemente al riformismo e al mutamento dell'ordine sociale. Durante il XIX secolo inizi\u00f2 a essere impiegato sia come riferimento a quelle formazioni politiche di sinistra di stampo progressista e sia nell'espressione \u00abradical left\u00bb (sinistra radicale) per indicare le organizzazioni e i movimenti di estrema sinistra impegnati anche in azioni terroristiche, come le italiane Brigate Rosse e la tedesco-occidentale Rote Armee Fraktion.\nIntorno agli inizi degli anni 2000 sulla falsariga dell'utilizzo statunitense del termine radicale il suo significato viene sempre pi\u00f9 legato al fenomeno dei nuovi movimenti di massa come quello no-global o del cosiddetto popolo di Seattle.\nL'estremismo.\nNell'ambito di quell'area politica diversificata definita generalmente come estrema sinistra si individuano particolari orientamenti e organizzazioni politiche che sono stati storicamente descritti con i termini \"ultrasinistra\" o \"estrema sinistra\" (in un senso specifico). Si avanza in questi casi la critica di estremismo quando i livelli di trasformazione della realt\u00e0 perseguiti sono ritenuti esagerati, o risultano inopportunamente eccessivi i metodi di lotta politica, o si riscontra il rifiuto di impegnarsi per obiettivi che non siano immediatamente connessi al traguardo fondamentale (massimalismo), o si rileva una chiusura settaria in s\u00e9 stessi rifiutando unit\u00e0 d'azione con forze di orientamento affine ma divergente in qualche aspetto (settarismo).\nL'ultra-sinistra (\u00abultra-gauche\u00bb in francese e \u00abultra-leftism\u00bb in inglese) \u00e8 una particolare corrente del comunismo marxista che \u00e8 strettamente correlata al comunismo dei collettivi o comitati (\u00abcouncil communism\u00bb) e al comunismo di sinistra. Le correnti di estrema sinistra sono spesso oggetto di critiche da parte di altre fazioni della sinistra. L'organizzazione comunista International Communist Current rifiuta di lavorare con i gruppi della sinistra tranne che con altri comunisti o anarchici. Gilles Dauv\u00e9 (noto anche come Jean Barrthot), un teorico comunista di sinistra, sostiene che tutti i regimi borghesi dovrebbero essere contrastati e che i rivoluzionari non dovrebbero difendere la democrazia liberale dal fascismo.\nIn francese il termine \u00abultra-gauche\u00bb viene usato per definire un movimento comunista sviluppatosi a partire dal pensiero di teorici come Amadeo Bordiga, Otto R\u00fchle, Anton Pannekoek, Herman Gorter e Paul Mattick e successivamente Jacques Camatte e Gilles Dauv\u00e9. Questo punto di vista comprende due tradizioni principali, una tradizione olandese-tedesca tra cui R\u00fchle, Pannekoek, Gorter e Mattick e una tradizione italiana a partire da Bordiga. Queste tradizioni si sono unite nell'ultra-sinistra francese dagli anni 1960. Il teorico politico Nicholas Thoburn definisce queste tradizioni \u00abl'attualit\u00e0 [...] dell'ultra-sinistra storica\u00bb.\nIl termine ebbe origine negli anni 1920 nei movimenti operai tedeschi e olandesi, originariamente riferendosi a un gruppo marxista contrario al bolscevismo e alla socialdemocrazia e con alcune affinit\u00e0 con l'anarchismo. L'estrema sinistra \u00e8 definita in particolare dalla sua posizione di marxismo antiautoritario che generalmente implica un'opposizione allo Stato e al socialismo di Stato, cos\u00ec come alla democrazia parlamentare e al lavoro salariato. In opposizione al bolscevismo l'estrema sinistra pone in genere forte enfasi sull'autonomia e l'auto-organizzazione del proletariato. Secondo Dauv\u00e9: L'estrema sinistra nacque e crebbe in opposizione alla socialdemocrazia e al leninismo, che era diventato lo stalinismo. Contro di loro affermava la spontaneit\u00e0 rivoluzionaria del proletariato. La sinistra comunista tedesca (in effetti tedesco-olandese), e i suoi derivati, sostenevano che l'unica soluzione umana risiedeva nell'attivit\u00e0 propria dei proletari, senza che fosse necessario educarli o organizzarli... Ereditando il mantello dell'estrema sinistra dopo la guerra, la rivista \"Socialisme ou Barbarie\" apparve in Francia tra il 1949 e il 1965.\nLe idee dell'ultra-sinistra storica vennero ampiamente riproposte nella nuova sinistra degli anni 1960 e in particolare dal maggio 1968 nei movimenti socialisti libertari come Big Flame, situazionismo e autonomismo.\nIl termine ultra-sinistra viene inoltre usato in modo dispregiativo per attaccare quelle posizioni ritenute massimaliste e non in relazione con il contesto o le risorse disponibili. La tradizionale critica marxista di tale posizione inizi\u00f2 con \"L'estremismo, malattia infantile del comunismo\" di Vladimir Lenin, il quale attacc\u00f2 quanti (come Anton Pannekoek o Sylvia Pankhurst) nella nascente Internazionale Comunista rifiutavano di lavorare con i socialisti parlamentari o riformisti. Lenin caratterizzava l'ultra-sinistra come una politica di purezza, la dottrinale \u00abripetizione delle 'verit\u00e0' del puro comunismo\u00bb. I leninisti usavano tipicamente questo termine contro i loro rivali a sinistra. Per esempio, Betty Reid del Partito Comunista della Gran Bretagna scrisse in un opuscolo del 1920 iintitolato \"Ultra-Leftism in Britain\" che il partito non portava \u00abalcuna rivendicazione esclusiva di essere l'unica forza a sinistra\u00bb, ma rigettava i gruppi alla sua sinistra come ultra-sinistra, con Reid che delinea l'estrema sinistra come gruppi che erano trotzkisti, anarchici o sindacalisti o che \u00absostengono la linea del Partito Comunista Cinese\u00bb. I trotzkisti e altri valutano il Terzo Periodo dell'Internazionale Comunista in cui descriveva i partiti socialdemocratici come socialfascisti come una strategia dell'ultra-sinistra. Il termine \u00e8 stato reso popolare negli Stati Uniti dal Partito Socialista dei Lavoratori al tempo della guerra del Vietnam, usando il termine per descrivere gli oppositori del movimento contro la guerra, incluso Gerry Healy. L'ultra-sinistra \u00e8 spesso associata al settarismo di sinistra, condizione i cui critici giudicano essere quella di un'organizzazione socialista che sembri anteporre i propri interessi in una visione a breve termine agli interessi a lungo termine della classe operaia e dei suoi alleati.\nPartiti politici e movimenti.\nEuropa.\nFrancia.\nSecondo Irene Pereira, \"Le nozioni di\" sinistra radicale\" o \"sinistra della sinistra\" sono prima di tutto il risultato del declino del blocco orientale e del fatto che il Partito comunista non era quindi pi\u00f9 in grado di attrarre l'intera sinistra. \u00c8 anche la necessit\u00e0 di situarsi in relazione al Partito Socialista Francese, che diventa un partito di governo dagli anni '80, che giustifica il loro uso \u201d. Designati come \"sinistra radicale\", \"sinistra combattiva\" o \"sinistra anticapitalista\" dagli scienziati politici, questi gruppi si trovano alla \"sinistra della sinistra\" dei movimenti riformisti e antiliberali.\nItalia.\nL'estrema sinistra, che prese in vari periodi anche il nome di \"sinistra rivoluzionaria\" o \"sinistra extraparlamentare\" o \"nuova sinistra\", si present\u00f2 a partire dagli anni '60 del XX secolo in forma di numerosi gruppi politici che si distinguevano dalla sinistra riformista (Partito Comunista Italiano, Partito Socialista Italiano e Partito Socialista Democratico Italiano) ritenendo che questi avessero abbandonato le istanze rivoluzionarie presenti nel movimento dei lavoratori. \nIl termine \"extraparlamentare\" fu molto usato negli anni del Sessantotto in quanto le organizzazioni dell'estrema sinistra non erano presenti in parlamento e rifiutavano la democrazia parlamentare, considerato obsoleto e inefficace per risolvere i problemi della societ\u00e0 moderna nonch\u00e9 strumento della borghesia per esautorare le masse dall'iniziativa politica. Successivamente per\u00f2 alcune di esse, senza mutare tale giudizio, si presentarono alle elezioni politiche e amministrative per utilizzare quegli spazi come tribuna per farsi conoscere ed esporre le proprie posizioni.\nAmeriche.\nCanada.\nIn Canada, c'\u00e8 il Partito socialista canadese, un piccolo partito marxista (tendenza detta \"impossibilista\" e che rifiuta il riformismo) fondato nel 1904-1905 dalla fusione della Lega socialista canadese e del Partito socialista della Columbia Britannica.\nVa anche citato il Partito comunista canadese (marxista-leninista), un partito anti-revisionista che inizi\u00f2 come maoista prima di passare alla cosiddetta corrente \" filo-albanese \", considerando la Repubblica popolare cinese come \"revisionista\".\nStati Uniti.\nL'estrema sinistra americana era molto attiva negli anni '60 e '70. Si distingue a livello ideologico da una lotta pi\u00f9 marcata (e talvolta violenta) per i diritti delle minoranze. Possiamo citare, tra gli altri, l'American Indian Movement, il Black Panther Party, il National Black United Front o il Revolutionary Communist Party - United States.\nL'American Indian Movement (AIM) \u00e8 un gruppo di diritti civili dei nativi americani negli Stati Uniti. \u00c8 stato fondato a Minneapolis - Saint Paul da Dennis Banks e Clyde Bellecourt con il sostegno dell'avvocato Douglas Hall e dell'avvocato del Black Panther Party Matt Eubanks. Nel 1972 il movimento occup\u00f2 il quartier generale del Bureau of Indian Affairs a Washington. \u00c8 noto soprattutto dall'occupazione di Wounded Knee nel 1973.\nIl Black Panther Party \u00e8 un movimento rivoluzionario afroamericano formato in California nel 1966 da Bobby Seale e Huey Newton. Ha raggiunto una scala nazionale prima di declinare a causa delle tensioni interne e delle azioni svolte dallo stato. L'organizzazione \u00e8 nota per il suo programma \" \"Free Breakfast for Children\", l'uso del termine \"pigs\"\" per descrivere gli ufficiali di polizia corrotti e per aver portato armi da fuoco nel parlamento californiano.\nIl National Black United Front \u00e8 un movimento afroamericano formato nel giugno 1980 a Brooklyn (New York). Secondo la NBUF, quasi 1\u00a0500\u00a0persone provenienti da 35 stati negli Stati Uniti e 5 altri paesi hanno formato questo collettivo nel 1980, il gruppo \u00e8 passato in cinque anni da 5 locali a pi\u00f9 di 18, essendo presenti in pi\u00f9 di 40 citt\u00e0. Oltre alle sue attivit\u00e0 nazionali, il gruppo ha poi sostenuto Maurice Bishop, leader del governo popolare rivoluzionario di Grenada assassinato nel 1983 (evento che ha provocato l'invasione americana ) , nonch\u00e9 gruppi anti- apartheid come il Congresso Nazionale Africano o il Congresso Panafricano di Azanie. L'NBUF stabilisce inoltre contatti con Cuba e l'Iraq. \u00c8 stato descritto come un movimento cristiano di sinistra, pi\u00f9 o meno vicino al nazionalismo nero, che lavora nella continuazione di \"Million Man March\" e Malcolm X. Nel 1979, la NBUF fu presieduta da padre Herbert Daughtry, che salut\u00f2 la fuga di Assata Shakur, attivista del \"Black Liberation Army\", in un articolo pubblicato sul \"New York Amsterdam News\" dal titolo \"Run Hard Sister, Run Hard\" (Corri veloce sorella, corri veloce!).\nHerbert McClosky e Dennis Chong sostengono che negli Stati Uniti d'America i gruppi di estrema sinistra sono profondamente estranei alla societ\u00e0 statunitense e molto critici nei confronti di ci\u00f2 che percepiscono come la degenerazione spirituale e morale delle istituzioni e considerano la societ\u00e0 statunitense come dominata da forze cospirative che lavorano per sconfiggere i loro obiettivi ideologici.\nAmerica latina.\nMovimenti di estrema sinistra si sono impiantati nell'America meridionale dagli anni '30, in particolare formazioni guidate dai trotskisti sotto la guida di leader carismatici come gli argentini Nahuel Moreno o J. Posadas. In Brasile, il partito comunista brasiliano e il Partito Socialismo e Libert\u00e0, derivante da una divisione della sinistra del Partito dei Lavoratori guidato dal senatore Helo\u00edsa Helena, nonostante le sue recenti battute d'arresto elettorali, detiene diversi incarichi di deputati e senatori e ha quasi 150.000 membri.\nCi sono anche gruppi armati come le Forze Armate Rivoluzionarie della Colombia - Esercito del Popolo, il Movimento Rivoluzionario Tupac Amaru o l'M-19 (\"Movimiento 19 de Abril\"), ad esempio, spesso accusati di essere finanziati dal Traffico di droga e dal rapimento di ostaggi (come \u00cdngrid Betancourt). Che Guevara e Fidel Castro erano figure dell'estrema sinistra sudamericana. Il Partito Comunista di Cuba, al potere nel paese dalla sua creazione nel 1965 e l'unico partito autorizzato, \u00e8 considerato di estrema sinistra da \"Le Monde diplomatique\".\nCi sono anche pi\u00f9 partiti democratici come il Movimento della Sinistra Rivoluzionaria in Cile, creato da studenti e sindacalisti, anche se il suo passato gli ha dato pi\u00f9 di un profilo di gruppo armato fino al 1995, o il Movimento rivoluzionario orientale, un partito della politica uruguaiana con una storia relativamente simile a quella del MIR cileno prima di diventare democratica nel 1985. Il Fronte Ampio, che desidera porre fine al tradizionale bipartitismo della classe politica cilena, \u00e8 una coalizione eterogenea che raggruppa i movimenti e le formazioni politiche dei cittadini che vanno dall'estrema sinistra, alla centro-sinistra e che punta all'integrazione o reinserimento dell'estrema sinistra nel gioco politico democratico.\nAsia.\nCorea del Nord.\nAssieme a Cuba, Laos, Cina e Vietnam, la Corea del Nord \u00e8 uno degli ultimi cinque stati socialisti al mondo. Dall'indipendenza nel 1948, il Paese \u00e8 stato guidato dal Fronte Democratico per la Riunificazione della Patria, una coalizione di tre partiti, di cui il Partito del Lavoro di Corea \u00e8 il partito dominante. \u00c8 il principale partito di estrema sinistra nel paese e detiene di fatto il potere tramite la famiglia Kim. Le altre due componenti minori della coalizione politica sono il Partito Chondoista Chongu e il Partito Socialdemocratico di Corea, entrambi di sinistra. Il Partito del Lavoro segue l'ideologia di Juche, un sincretismo delle idee marxiste-leniniste adattato al nazionalismo coreano e articolato attorno all'autonomia militare, all'autosufficienza economica e all'indipendenza politica per consentire l'emergere di una societ\u00e0 socialista.\nIndia.\nI principali partiti dell'estrema sinistra in India sono il Partito Comunista d'India, il Partito Comunista d'India (Marxista) che ha 9 rappresentanti al Lok Sabha e 11 al Rajya Sabha, e il Partito Comunista d'India (maoista) che sta conducendo una lotta armata contro lo stato. Alcuni partiti di estrema sinistra si sono uniti ad altri partiti di sinistra e di centro-sinistra nel Fronte di Sinistra.\nIl naxalismo \u00e8 un movimento composto da diversi gruppi rivoluzionari attivi in quindici Stati federati e territori dell'India. I Naxaliti cercano di organizzare i contadini per giungere a una riforma agraria tramite metodi radicali, inclusa la violenza. Il termine \"Naxal\" deriva da Naxalbari, un villaggio situato nel distretto di Darjeeling, a nord del Bengala Occidentale, dove ha avuto origine il movimento. Il movimento \u00e8 considerato \"terrorista\" dalle autorit\u00e0 e combattuto, ma \u00e8 comunque popolare con la maggior parte della popolazione dei territori colpiti dal conflitto. La guerriglia naxalita gode di un significativo supporto nelle regioni in cui \u00e8 presente. Secondo uno studio del quotidiano \"The Times of India\", il 58% delle persone ha una percezione positiva della guerriglia, rispetto a solo il 19% per il governo.\nLaos.\nIl Partito Rivoluzionario del Popolo Lao (Lao: \"Phak Pasason Pativat Lao\") \u00e8 il partito comunista del Laos. Dal 1975 \u00e8 l'unico partito politico autorizzato nel paese. Gli organi decisionali sono il Politburo e il Comitato centrale. Ogni cinque anni si tiene un congresso che elegge i membri del Politburo e del comitato centrale. Anche il Congresso ha eletto un segretariato, ma questo organo \u00e8 stato abolito nel 1991. Il partito ha le sue origini nel Partito Comunista Indocinese fondato da Ho Chi Minh nel 1930. Nel febbraio 1972, durante il secondo congresso del partito, il nome del Partito popolare laotiano fu cambiato in \"Partito rivoluzionario popolare laotiano\".\nVietnam.\nIl Partito Comunista del Vietnam (\"\u0110\u1ea3ng C\u1ed9ng S\u1ea3n Vi\u1ec7t Nam\") \u00e8 il partito al potere in Vietnam. Segue il modello marxista-leninista. Il partito \u00e8 stato fondato nel 1931 con il nome di Partito Comunista Indocinese (PCI). Il PCI cre\u00f2 quindi nel 1941 la lega del \"Viet Minh\" per guidare la sua lotta per l'indipendenza del Vietnam. I comunisti vietnamiti nel Nord, incluso Ho Chi Minh, annunciano lo scioglimento del PCI, l'11 novembre 1945, per motivi tattici. Il partito continua comunque ad esistere, in quanto organo di governo del Viet Minh. Fu ricostituito nel 1951 con il nome di Partito dei lavoratori del Vietnam. Prende il nome attuale nel 1976.\nAfrica.\nSudafrica.\nIl Partito Comunista Sudafricano \u00e8 stato fondato il 30 luglio 1921 a Citt\u00e0 del Capo. \u00c8 il prodotto dell'unione tra la Lega socialista internazionale, la Federazione socialdemocratica di Citt\u00e0 del Capo, il Partito comunista di Citt\u00e0 del Capo, la Societ\u00e0 ebraica e socialista di Citt\u00e0 del Capo, la Societ\u00e0 ebraica e socialista di Johannesburg, il Club marxista di Durban e alcuni altre entit\u00e0 locali in Sudafrica. Secondo il suo manifesto, proclama la sua fede nell'avvento di un Sudafrica di lavoratori, bianchi e neri, in un paese libero dal sistema capitalista e dalla distinzione tra classi sociali. William H. Andrews, un sindacalista ed ex parlamentare laburista che si oppose alla guerra al fianco del Regno Unito nel 1914, fu quindi eletto come primo segretario generale del partito.\nIl movimento principale che afferma di essere dell'estrema sinistra \u00e8 quello dei Economic Freedom Fighters, un partito che afferma di essere anticapitalista e panafricano, guidato da un dissidente del Congresso Nazionale Africano, Julius Malema. Si conta inoltre tra le file dell'estrema sinistra il Partito Comunista Sudafricano e i vari movimenti ad esso associati. Alcuni scienziati politici considerano Nelson Mandela di estrema sinistra per i suoi legami con i movimenti comunisti.\nL'organizzazione piattaformista Fronte comunista anarchico di Zabalaza investe in lotte di base con una prospettiva anarco-comunista e rivoluzionaria in Sudafrica e nel resto dell'Africa meridionale."}
{"id": "617763", "revid": "287204", "url": "https://it.wikipedia.org/wiki?curid=617763", "title": "Giro d'Italia 1927", "text": "Il Giro d'Italia 1927, quindicesima edizione della \"Corsa Rosa\", si svolse in quindici tappe dal 15 maggio al 6 giugno 1927, per una percorso totale di 3758,3 km. Fu vinto dall'italiano Alfredo Binda. Su 266 partenti, arrivarono al traguardo finale 80 corridori.\nFu il primo Giro con un'impostazione moderna del percorso: nello stesso arco di tempo del giro precedente furono percorse tre tappe in pi\u00f9, che sostituirono altrettanti giorni di riposo. Le tappe d'altra parte diventarono pi\u00f9 brevi: solo una di esse super\u00f2 i 300 km.\nNel 1927 Binda era all'apice della sua carriera, e trionf\u00f2 aggiudicandosi ben 12 tappe su 15: un record mai pi\u00f9 superato. Binda guid\u00f2 inoltre la classifica generale dalla prima all'ultima tappa (come gi\u00e0 aveva fatto Girardengo nel '19). Nella sua squadra correva come gregario anche il fratello Albino.\nPer l'ultima volta si iscrisse al Giro Giovanni Rossignoli, vincitore \"virtuale\" della prima edizione nel 1909. Aveva 45 anni e concluse al 44\u00ba posto, a circa 7 ore da Binda."}
{"id": "617774", "revid": "767487", "url": "https://it.wikipedia.org/wiki?curid=617774", "title": "Shotgun Messiah", "text": "Gli Shotgun Messiah sono stati un gruppo Sleaze Metal formato nel 1985 a Skovde in Svezia. Il gruppo si ricolloc\u00f2 subito a Los Angeles dove guadagn\u00f2 un moderato successo all'interno della scena hair metal. Dai primi anni novanta, a causa dell'esplosione del fenomeno grunge, il gruppo in declino cambi\u00f2 stile improntandosi sull'industrial metal, ma dopo un disco inosservato, si sciolsero nel 1993.\nStoria.\nGli Shotgun Messiah vennero originariamente fondati sotto il nome di Kingpin a Skovde in Svezia nel 1984. Questa band era nata dalle ceneri degli Shylock, altro gruppo fondato due anni prima. La formazione era composta da Zinny J. Zan (Bo Stagman) alla voce, Tim Tim (Tim Sk\u00f6ld) al basso, Harry K. Cody (Harry Aarne Kemppainen) alla chitarra e Stixx Galore (Pekka Ollinen) alla batteria. Zinny J. Zan aveva militato in precedenza nella sleaze rock band Easy Action, con cui incise un disco omonimo nel 1984. Sotto questo nome, la formazione realizz\u00f2 il debutto discografico intitolato \"Welcome To Bop City\" nel 1988. Poco tempo dopo, il quintetto decise di trasferirsi a Los Angeles, dove cambiarono nome in Shotgun Messiah. Nel 1989 gli Shotgun Messiah debuttarono con un disco \"omonimo\", il cui stile era particolarmente ispirato alla scena hair metal di Los Angeles. L'album era in realt\u00e0 la ristampa di \"Welcome To Bop City\", che era stato pubblicato sotto il nome di Kingpin l'anno precedente. Parallelamente, il chitarrista Harry Cody entr\u00f2 nella band del bassista virtuoso Stuart Hamm, con cui pubblic\u00f2 i dischi \"Kings of Sleep\" (1989) e \"The Urge\" (1991). Il frontman Zinny J. Zan venne in seguito allontanato dalla band per decisione di Cody e Sk\u00f6ld, permettendo a quest'ultimo di prendere il ruolo di cantante. Con Sk\u00f6ld dietro il microfono, venne ingaggiato il nuovo bassista Bobby Lycon. Nel 1991, la formazione aggiornata pubblic\u00f2 il secondo album dal titolo di \"Second Coming\", dal quale venne estratto uno dei loro brani pi\u00f9 famosi, \"Heartbreak Blvd\". Stilisticamente, il gruppo inizi\u00f2 ad indirizzarsi sullo sleaze metal, traendo ispirazione da gruppi come Guns N' Roses e Faster Pussycat. Molti artisti della corrente sleaze erano spesso ispirati alle sonorit\u00e0 del punk rock, e ne ribadirono l'influenza. Gli Shotgun Messiah pubblicarono l'EP \"I Want More\", contenente prevalentemente cover di gruppi punk rock come Ramones, The Stooges e The New York Dolls. La band inoltre aveva spesso proposto dal vivo cover dei Sex Pistols. I Messiah ottennero un moderato successo in questo periodo, divenendo tra i gruppi di spicco della scena. Ma il periodo di gloria ebbe breve durata; nei primi anni 90 la scena musicale accolse il neonato fenomeno grunge, che provoc\u00f2 il declino delle band hair metal.\nDal 1993 Bobby Lycon e Stixx Galore annunciarono l'abbandono della formazione, mentre i due membri restanti decisero di continuare la carriera cambiando completamente sonorit\u00e0 sulle strade del industrial metal, pur mantenendo il vecchio nome. Senza reclutare altri membri ufficiali, la coppia si avvalse della partecipazione di alcuni session player in occasione delle esibizioni live. I nuovi Shotgun Messiah, ormai composti ufficialmente solo da Sk\u00f6ld e Cody, pubblicarono nel 1993 il terzo album in studio, \"Violent New Breed\". I turnisti che parteciparono al progetto furono Bill Bruce (chitarra ritmica), Pat Guyton (basso) e B. J. (batteria). Quest'ultimo, sotto il vero nome di Bjarne Olsson, era stato per un breve periodo membro degli svedesi Swedish Erotica. Le nuove sonorit\u00e0 del gruppo tuttavia non ottennero apprezzamenti dai fans. Dato l'insuccesso, gli Shotgun Messiah si sciolsero quello stesso anno.\nDopo lo scioglimento.\nDopo lo scioglimento degli Shotgun Messiah, Tim Sk\u00f6ld continu\u00f2 la carriera con altri gruppi industrial metal, prima pubblicando un album solista intitolato \"Sk\u00f6ld\", e poi raggiungendo altre band come KMFDM, MDFMK e come turnista per una data con i The Newlydeads, band fronteggiata da Taime Downe dei Faster Pussycat. Successivamente egli intraprese una carriera di successo come membro ufficiale della band di Marilyn Manson suonando la chitarra e il basso, ma ne usc\u00ec al ritorno di Twiggy Ramirez. Il batterista Stixx in seguito si dedic\u00f2 alla chitarra ritmica e fond\u00f2 col bassista Bobby Lycon, i ColorSexRace prima, e gli U.N.I. (You And I) dopo. Harry Cody fond\u00f2 i Coma, insieme all'ex cantante dei Saigon Kick Matt Kramer ed in seguito i Das Cabal con il cantante dei Rhino Bucket Georg Dolivo, senza ottenere per\u00f2 alcun successo con entrambi. Nel 1993 l'ex frontman Zinni J. Zan fond\u00f2 i Zan Clan con cui pubblic\u00f2 il disco \"Citizen Of Wasteland\" l'anno successivo. Questa band tuttavia si sciolse durante lo stesso anno. Nel 2003 Zan annunci\u00f2 la riunione dei Zan Clan con una nuova formazione, dando alle stampe il nuovo album \"We Are Zan Clan, Who The Fuck Are You\". Nel 2007 il cantante organizz\u00f2 anche la riunione della sua prima band, gli Easy Action, con una nuova formazione. Egli \u00e8 anche un manager di successo."}
{"id": "617775", "revid": "46931", "url": "https://it.wikipedia.org/wiki?curid=617775", "title": "Guajibo", "text": ""}
{"id": "617776", "revid": "767487", "url": "https://it.wikipedia.org/wiki?curid=617776", "title": "Guambiano", "text": "I Guambiano (o anche Guambia) sono un gruppo etnico della Colombia, con una popolazione stimata di circa 15.596 unit\u00e0.\nQuesto gruppo etnico \u00e8 per la maggior parte di fede animista e parla il guambiano (codice ISO 639: GUM).\nI Guambiano vivono nelle zone delle Ande centrali, vicino a Popay\u00e1n, nel Dipartimento di Cauca."}
{"id": "617780", "revid": "15756", "url": "https://it.wikipedia.org/wiki?curid=617780", "title": "Kotiria", "text": "I Kotiria (o Wanano, Uanano) sono un gruppo etnico della Colombia e del Brasile.\nLingua.\nParlano la lingua Guanano (codice ISO 639: GVC) che appartiene alla famiglia linguistica Tucano. Sono linguisticamente vicini ai Pira-tapuya anche se i matrimoni tra i due gruppi non sono consentiti e gli scambi culturali sono minimi.\nInsediamenti.\nVivono in Colombia e nello stato brasiliano dell'Amazonas. In Brasile si trovano principalmente sulla tratto centrale del fiume Uaup\u00e9s, tra le cascate di Arara e Mit\u00fa. Nella zona tra Arara e Taracu\u00e1 (parte superiore dello Uaup\u00e9s) i Kotiria sono l'unica trib\u00f9 stanziata nella zona; al di l\u00e0 di questa zona vivono insieme ai Kubeo. In Colombia sono localizzati al confine con il Brasile negli insediamenti di Santa Cruz, Villa F\u00e1tima, Yapima, Carur\u00fa, Tayas\u00fa, Ibacab e Yapima."}
{"id": "617783", "revid": "56620", "url": "https://it.wikipedia.org/wiki?curid=617783", "title": "Geno e il sigillo nero di madame Crikken", "text": "Geno e il sigillo nero di madame Crikken \u00e8 un romanzo fantasy per ragazzi del 2006 della scrittrice italiana Moony Witcher, pseudonimo di Roberta Rizzo. \u00c8 stato pubblicato nel 2006 dalla casa editrice Giunti Junior.\nTrama.\nL'infanzia di Geno Hastor Venti fu difficile a causa del rapimento misterioso dei Genitori Pier e Corinna. Visse normalmente fino al compimento dei suoi undici anni con lo zio Flebo Molecola a Campana di Sotto.\nGeno era senza amici, dato che i suoi genitori, entrambi farmacisti, prima di essere rapiti, in paese avevano la reputazione di essere pazzi. Geno, per questo motivo, veniva preso in giro dai compagni di scuola. L'unico a provare affetto per lui era l'amico Nicosia.\nDopo l'arrivo a Campana di Sotto di Madame Crikken, una strana vecchietta circondata dal mistero, Geno cominci\u00f2 ad insospettirsi riguardo al suo passato. Lo zio e l'anziana signora gli rivelarono presto la verit\u00e0 sui genitori: erano stati rapiti dal sommo saggio dell'Arx Mentis, Yatto Von Zantar. L'arx mentis era un luogo in cui avevano accesso solo le menti pi\u00f9 brillanti del pianeta, in cui le persone avevano modo di affinare capacit\u00e0 mentali tra cui la telecinesi, la telepatia e la telempia. I suoi genitori erano stati rapiti a causa di un nuovo farmaco che avevano inventato: il clonafort.\nIl clonafort era in grado di potenziare le capacit\u00e0 mentali delle persone.\nTemendo per l'incolumit\u00e0 umana, Yatto, alleato con Madame Crikken, decise di rapire i due farmacisti.\nLasci\u00f2 Geno nelle mani dello zio, con la promessa di farlo entrare nell'arx mentis una volta compiuti undici anni.\nIl ragazzino infatti aveva bevuto dal latte della madre il farmaco, quindi aveva affinate capacit\u00e0 mentali.\nGeno, facendosi convincere da Madame Crikken, accett\u00f2 di frequentare l'Arx, con la missione di ritrovare i suoi genitori senza farsi scoprire da Yatto. Lasci\u00f2 cos\u00ec campana di sotto, entrando nel Sigillo Nero portato da Madame Crikken, l'unico modo per raggiungere l'Arx.\nArrivato nella nuova scuola, frequentata da adulti(psiofi) e pochi ragazzini(antei), Geno inizi\u00f2 ad imparare le tecniche di Magipsia, messo a dura prova da Yatto e dai fantasmi di Mrs Butterfly O'Connor, una sapiens esperta alleata del sommo. \nI due perfidi sapiens intendevano infatti verificare la reale potenza di Geno, sottoponendolo a diverse prove. Se il ragazzo avesse mostrato una effettiva potenza, il saggio avrebbe plagiato la sua mente.\nNel frattempo Geno conobbe Ren\u00e8, un ragazzo molto potente allevato da Yatto, che per\u00f2, per qualche strano motivo, decise di ribellarsi al sommo e di tentare di aiutarlo. Geno divenne presto amico di Suomi, una ragazza finlandese cieca, e di Anoki, un indiano pellerossa detto Lupo Rosso. \nDopo qualche tempo in cui Geno si era fatto notare per la sua stranezza, i due amici vennero a sapere la verit\u00e0 nascosta sul ragazzo. Madame Crikken decise cos\u00ec di imporre ai due giovani un incantesimo grazie a cui nessuno sarebbe riuscito a leggere i loro pensieri.\nDurante l'esperimento qualcosa and\u00f2 storto e Anoki rimase addormentato. Madame Crikken venne accusata ingiustamente e senza prove della scomparsa di Anoki, tenuto nascosto. Yatto con quel gesto volle infatti tentare di eliminare la fastidiosa sapiens. Dopo l'incidente di Anoki, Madame Crikken decise di fuggire, nel tentativo di farsi aiutare da Orso quieto, nonno del pellerossa e potentissimo sciamano.\nGeno dovette quindi vedersela da solo, aiutato solo dall'amica cieca e da un misterioso Girifalco d'oro appartenente a Yatto, Roi. Geno infine entr\u00f2 nel sigillo nero con Suomi e il girifalco per affrontare l'intercanto, l'esame che li avrebbe fatti passare al livello successivo. Durante l'esame i due vennero condotti da qualche strana forza nella terra dei Sioux. Grazie all'aiuto di Madame Crikken e Orso Quieto, riuscirono a liberare l'amico Anoki dall'incantesimo. L\u00ec Madame Crikken e il vecchio pellerossa comunicarono a Geno una sorprendente novit\u00e0: Ren\u00e9 era suo fratello, rapito insieme ai genitori."}
{"id": "617784", "revid": "287204", "url": "https://it.wikipedia.org/wiki?curid=617784", "title": "Guayabero", "text": " I Guayabero sono un gruppo etnico della Colombia, con una popolazione stimata di circa 1061 persone. Questo gruppo etnico \u00e8 per la maggior parte di fede animista e parla la lingua Guayabero (codice ISO 639: GUO).\nVivono lungo il fiume Guaviare, nei dipartimenti di Meta e Guaviare."}
{"id": "617789", "revid": "114379784", "url": "https://it.wikipedia.org/wiki?curid=617789", "title": "Musica malgascia", "text": "La musica malgascia risente del sincretismo e del multiculturalismo del Madagascar; vi si riconoscono elementi provenienti dalla tradizione francese, araba e africana (specialmente sudafricana, keniota, congolese).\nMusica tradizionale.\nStrumenti.\nNella musica tradizionale malgascia predominano gli strumenti a corde. Alcuni strumenti tipici sono i seguenti:\nOggi, anche la musica folk fa anche ampio uso di strumenti di origine europea, quali ottoni, pianoforte, chitarra e fisarmonica. Il malgascio Regis Gizavo \u00e8 un virtuoso della fisarmonica di fama internazionale, e ha suonato con Ray Lema, Les T\u00eates Brul\u00e9es, I Muvrini e Manu Dibango.\nGeneri.\nHira gasy.\nLo hira gasy (letteralmente \"canto malgascio\") \u00e8 un genere artistico unico, che unisce elementi del teatro e dell'opera. Nato presso i Merina degli altopiani e diffusosi poi anche in altre zone del Madagascar, lo \"hira gasy\" viene suonato da gruppi musicali composti di un numero di elementi variabile fra 10 e 25. I brani trattano in genere di temi relativi alla vita sociale, come il lavoro, la solidariet\u00e0 o l'amicizia; lo spettacolo inizia con un discorso di presentazione da parte dell'anziano del gruppo, che include in genere un riferimento agli antenati e una spiegazione del tema e del significato morale della rappresentazione che segue. La musica \u00e8 accompagnata da danze in costume. Non raramente, durante la buona stagione, hanno luogo veri e propri festival di hira gasy in cui diversi gruppi gareggiano per ottenere la preferenza del pubblico.\nVako-drazana.\nIl vako-drazana (letteralmente \"tesori degli antenati\") \u00e8 una tradizione musicale che tende a preservare la musica malgascia del passato. I canti antichi vengono tramandati, in modo quasi religioso, di generazione in generazione. I gruppi musicali vako-drazana sono particolarmente attenti alla riproduzione fedele della cultura delle societ\u00e0 malgasce di cui riprendono i canti, e sono particolarmente richiesti per le cerimonie formali, soprattutto se legate al culto degli antenati (per esempio, durante la \"famadihana\", il rito del desseppellimento).\nUn gruppo musicale vako-drazana si compone di un numero di elementi compreso fra 18 e 26; i musicisti del gruppo (in genere 6) suonano la \"valiha\", i tamburi \"amponga\", fiati, fisarmoniche o violini; gli altri membri del gruppo sono ballerini e cantanti (in genere 8 donne e 8 uomini), che si esibiscono in costume. Le esibizioni si svolgono tradizionalmente in un'arena circolare in cui si collocano sia il gruppo che il pubblico. Come nel caso dello hira gasy, l'esibizione \u00e8 preceduta da un discorso introduttivo da parte del leader del gruppo.\nMusica malgascia moderna.\nGeneri.\nIl primo genere pop malgascio fu il watcha watcha, un tipo di musica dance elettronica ispirato al benga. Il salegy \u00e8 un altro genere popolare, contraddistinto da un ritmo in 12/8, che ha influenzato gran parte della musica malgascia moderna.\nNegli anni settanta e ottanta ebbe una larga diffusione il tapany maintso, \"mezzo verde\", nome derivato dall'etichetta di una delle case discografiche di punta dell'epoca, la Kaiamba. Verso la fine degli anni '80 la Kaiamba e altre etichette simili (per esempio Disco Mad) chiusero per bancarotta, e la produzione di musica pop malgascia sub\u00ec una battuta d'arresto. La \"riscoperta delle radici\" ebbe inizio, in forma comunque non eclatante, solo alla fine degli anni novanta.\nLa musica malgascia degli anni 2000 comprende elementi di reggae, regamuffin, techno e il qwassa-qwassa, una danza tradizionale di origine malese.\nArtisti.\nNella musica malgascia moderna, il primo artista importante fu probabilmente Bouboul, negli anni cinquanta, che fu il primo chitarrista del Madagascar.\nIl primo gruppo musicale malgascio ad avere avuto successo a livello internazionale furono i Les Surfs, che negli anni sessanta realizzarono diversi singoli di successo piazzatisi anche nelle classifiche di vendita francesi. Seguirono nei primi anni settanta i Mahaleo, che fondevano soft rock ed elementi della musica folk malgascia. Negli anni ottanta emerse Rossy, un musicista che combinava lo zouk caraibico con altri generi popolari; il suo album \"Mbola Tsara\" \u00e8 stato pubblicato dalla World Records di Peter Gabriel.\nFra gli artisti malgasci pi\u00f9 recenti si possono citare Tarika (un gruppo musicale che interpreta diversi stili folk), Ricky (un cantante solista), e T\u00f4ti e Solo Miral, che fondono il jazz con lo stile malgascio vakodrazana (il risultato di questa contaminazione viene talvolta detto vakojazzana). Nell'ambito della relazione fra conservazione della natura e della biodiversit\u00e0 e la musica tradizionale assume particolare rilevanza l'attivit\u00e0 di Olga del Madagascar, interprete di un salegy spesso declinato in chiave internazionale, con contaminazione pop e folk. \nLa musica di Toliara.\nLa regione malgascia pi\u00f9 rinomata per la sua tradizione musicale \u00e8 quella di Toliara. Fra i principali gruppi musicali che provengono da questa zona si possono citare Tsodrano, Orchestre Rivo-Doza e soprattutto Tirike. Anche il chitarrista D'Gary, considerato fra i massimi chitarristi dell'Africa, \u00e8 originario di Toliara. Da non dimenticare Kilema che ha suonato sin dall'et\u00e0 di 12 anni la musica malgascia, costruendo delle chitarre artigianali le cui corde erano ricavate dai freni delle biciclette. Ha creato un gruppo nel 1997. Il suo primo album da solista \u00e8 Ka Malisa uscito nel 1999. Seguono Lavi-Tany nel 2004 e Mena nel 2008. Attualmente si esibisce in tutto il mondo con il fratello Nesta e due altri musicisti: Jose Salgado e Eloge Oulai."}
{"id": "617790", "revid": "287204", "url": "https://it.wikipedia.org/wiki?curid=617790", "title": "Meneca Huitoto", "text": " I Meneca Huitoto sono un gruppo etnico della Colombia e del Per\u00f9, con una popolazione stimata di circa 1700 persone. Questo gruppo etnico \u00e8 principalmente di fede animista e parla la lingua Huitoto, Minica (codice ISO 639: HTO).\nVivono nei pressi del fiume Caquet\u00e1 sulla Isla de los Monos e sul fiume Caguan vicino Sanvicente del Cagua. Sono correlati al gruppo dei Murui Huitoto."}
{"id": "617793", "revid": "1632387", "url": "https://it.wikipedia.org/wiki?curid=617793", "title": "Murui Huitoto", "text": " I Murui Huitoto sono un gruppo etnico della Colombia e del Per\u00f9, con una popolazione stimata di circa 1900 persone. Questo gruppo etnico \u00e8 principalmente di fede animista e parla la lingua Huitoto, Murui (codice ISO 639: HUU).\nVivono nei pressi dei fiumi Caraparana, Putumayo e Leticia e sono correlati al gruppo dei Meneca Huitoto."}
{"id": "617795", "revid": "436907", "url": "https://it.wikipedia.org/wiki?curid=617795", "title": "Vincenzo da Via Anfossi", "text": "Oltre che con lo pseudonimo Vincenzo da Via Anfossi (che deriva dal nome della strada di Milano dove si trova il complesso di case popolari nel quale abita), l'artista \u00e8 noto anche come Enz Benz e come Aken.\nBiografia.\nPrimi anni.\nNato nel 1972 a Milano, appartenente ad una famiglia numerosa i cui genitori erano di origini calabresi, motivo per il quale Vincenzo nonostante abbia sempre vissuto in via Anfossi a Milano, ha passato gran parte della sua infanzia a Bianco (RC). Si \u00e8 diplomato al liceo artistico di via Hajech di Milano per poi laurearsi in architettura presso il Politecnico di Milano.\nCarriera.\nVincenzo comincia la sua carriera come B-Boy a met\u00e0 degli anni ottanta, presso il celebre Muretto di Largo Corsia dei Servi a Milano, dove pur non appartenendo a nessun gruppo artistico si diletta nell'arte del graffitismo, firmandosi con la tag Aken. A met\u00e0 degli anni novanta entra a far parte della crew 16K.\nNel 1998 entra a far parte dell'Armata 16, gruppo musicale formatosi all'interno della 16K, e mette in mostra le sue doti di rapper soprattutto nell'album pubblicato dal gruppo nel 1999, \"Spiriti liberi\". Dopo questa breve esperienza collabora con i Club Dogo con i quali inizia una collaborazione che porter\u00e0 alla formazione e creazione di un collettivo musicale noto con il nome Dogo Gang e, dopo svariate collaborazioni con membri interni o esterni alla crew, pubblica il suo primo lavoro solista, \"L'ora d'aria\", distribuito dalla Universal e prodotto da Don Joe e Deleterio, entrambi della Dogo Gang; questo album riceve ben due premi come \"miglior disco 2008\" e \"miglior artista indipendente 2008\" al Meeting delle etichette indipendenti. Nel 2008 collabora con Marracash in un tour che lo vedr\u00e0 impegnato fino ad agosto del 2009. Sempre con Marracash ha partecipato alla selezione per gli MTV Europe Music Awards assieme a Finley, Baustelle, Fabri Fibra e Sonohra come migliore artista per l'Italia per l'anno 2008.\nNel 2010 ha collaborato con Fedez e Dinamite alla traccia \"Diss-Agio\", contenuto nell'EP omonimo. Nel 2011 \u00e8 stato caricato su YouTube il video della canzone \"A chi tocca tocca\", in cui Enz Benz \u00e8 solista. Il 19 settembre 2013 \u00e8 stato pubblicato l'audio di \"Murcielago\", brano realizzato con Gu\u00e9 Pequeno."}
{"id": "617796", "revid": "599013", "url": "https://it.wikipedia.org/wiki?curid=617796", "title": "Hupda", "text": " \nGli Hupda (o Hupde Maku) sono un gruppo etnico indigeno della Colombia e del Brasile, con una popolazione stimata in 1.500 individui nel 1997. Fanno parte del macrogruppo dei popoli Mak\u00f9, insieme ai Kakwa, ai Nukak, agli Yuhupde, ai Dow e ai Nad\u00f6b.\nLingua.\nParlano un idioma (codice ISO 639: JUP) appartenente al gruppo delle lingue mak\u00f9.\nInsediamenti.\nVivono in Colombia e in Brasile, nei pressi dei fiumi Papuri e Tiqui\u00ea. Alcuni sottogruppi sono nomadi e si spostano tra i confini di Brasile e Colombia."}
{"id": "617798", "revid": "2138421", "url": "https://it.wikipedia.org/wiki?curid=617798", "title": "Strozzi", "text": "Gli Strozzi sono una delle pi\u00f9 antiche e importanti famiglie di Firenze, le cui vicende storiche si intrecciarono con alcuni degli avvenimenti pi\u00f9 significativi del tardo Medioevo e dell'Et\u00e0 Moderna.\nStoria.\nNel XII secolo la famiglia ebbe come centro di prima origine Fiesole, con case aperte in Firenze dove ebbero immediatamente successo e notoriet\u00e0. La famiglia risiedeva nella Torre degli Strozzi e negli edifici adiacenti, che ancora oggi si trovano in Via Monalda. Ubertino I Strozzi ebbe due figli, Gerio e Strozza che combatterono nella Battaglia di Montaperti dove Gerio trov\u00f2 morte nel 1260. Tramite i figli di Gerio e di Strozza la famiglia si diram\u00f2 in due linee principali, che dettero vita a diversi rami diffusi in varie citt\u00e0 d'Italia e d'Europa, che mantennero per\u00f2 sempre propriet\u00e0 e relazioni con la citt\u00e0 'madre' di Firenze dove nacque la prima fortuna degli Strozzi.\nPer le loro ricchezze e capacit\u00e0 politiche furono al centro di tutti gli snodi politici della storia di Firenze dal XIII secolo in poi. Ubertino II di Gerio era Magistrato dei Buononimi nel 1281 e fu il primo degli Strozzi a entrare nella Magistratura dei Priori Bimestrali delle Arti nel 1284 mentre suo fratello Rosso di Gerio nel 1294 fu elevato, primo della sua Casa, a Confaloniere della Repubblica fiorentina: fond\u00f2 la fortuna degli Strozzi, contribu\u00ec a fondare l\u2019oligarchia delle famiglie opulenti che dovevano comandare la Repubblica.\nGrazie all'attivit\u00e0 finanziaria la famiglia Strozzi divenne estremamente agiata, per alcuni periodi (e fino a buona parte del Quattrocento) venne documentata come \"la pi\u00f9 ricca\" della citt\u00e0 di Firenze. A suffragio della stima delle ricchezze esiste il registro di una tassazione chiamata \"prestanza\", un prestito forzoso richiesto a tutte le famiglie della citt\u00e0 nel 1343: se i Medici vennero tassati per esempio di 304 fiorini, gli Strozzi ne dovettero sborsare ben 2.063. Con l'apertura di numerose filiali bancarie in tutta Europa i suoi discendenti si sparsero un po' dappertutto, acquisendo fama e fortuna in Italia e all'estero. Il Banco Strozzi, tra i principali della citt\u00e0 di Firenze gi\u00e0 dal primo Trecento, prestava denaro a papi e re ed aveva filiali in tutta Europa: Francia, Spagna, Fiandre, oltre a un banco nelle principali corti italiane: Roma, Ferrara, Venezia, Napoli, Palermo, Mantova, eccetera. Fu soprattutto l'attivit\u00e0 bancaria di altissima importanza che permise alla famiglia nei suoi vari rami di costruire una solida base economica dalla quale poi derivarono gli incarichi e gli onori, il mecenatismo e i titoli nobiliari che ricevettero da Sovrani di Napoli Angioini, Aragonesi e Borbonici, dai Sovrani di Spagna, dai Re di Francia, dagli Imperatori del Sacro Romano Impero, dai Pontefici Romani, cos\u00ec come dai detentori delle antiche signorie del nord Italia come i Gonzaga, i Visconti e gli Este. In ogni citt\u00e0 gli Strozzi facevano costruire lussuose residenze che avevano scopi anche di rappresentanza verso la loro illustre clientela, ed erano ben allenati in quella palestra di banchieri che era la spietata concorrenza di Firenze.\nNon a caso quando le condizioni politiche si presentarono avverse agli Strozzi, furono i capifamiglia ad essere esiliati: ci\u00f2 avvenne una prima volta nel 1382 per il nipote diretto di Rosso di Gerio, Tommaso Strozzi che era stato protagonista della guerra degli otto santi e che in seguito al Tumulto dei Ciompi dovette riparare a Mantova accolto dai Gonzaga, dove port\u00f2 il ramo della sua famiglia; lo stesso avvenne in seguito quando il nuovo capofamiglia in Firenze, l'illustre Palla Strozzi (maggior contribuente della Repubblica fiorentina), umanista, banchiere e ambasciatore influente, fatto Cavaliere dai Re Angioini di Napoli nel 1415, venne esiliato nel 1434 per mano di Cosimo il Vecchio De' Medici, la cui famiglia era da poco salita nell' \u00e9lite economica e politica di Firenze, per poi tenere saldamente il potere nei secoli successivi. Da quel momento Palla Strozzi si trasfer\u00ec a Padova e i suoi figli a Ferrara. Insieme con Palla, tutti i maschi dei vari rami degli Strozzi vennero banditi da Firenze. Alcuni successivamente riuscirono a rientrare, come Filippo Strozzi il Vecchio che dopo aver avuto successo con il Banco Strozzi a Napoli, rifond\u00f2 la fortuna della famiglia in Firenze dove dette avvio al magnifico Palazzo Strozzi iniziato nel 1489.\nIn tutto gli Strozzi diedero alla citt\u00e0 di Firenze 93 priori e sedici Gonfalonieri di Giustizia; allo stesso tempo furono governatori, giudici, ambasciatori, nei diversi rami della famiglia, per il Ducato di Mantova, il Ducato di Ferrara, Roma e lo Stato Pontificio, la Repubblica di Venezia, il Regno di Francia, il Sacro Romano Impero, il Regno di Sicilia, con cariche politiche, militari e ecclesiastiche.\nNel 1422 tre membri della famiglia furono in contemporanea ambasciatori presso la Repubblica di Venezia: Uberto Strozzi per conto del Marchesato di Mantova, Nanne Strozzi per Signoria di Ferrara e il celebre umanista Palla Strozzi per la Repubblica di Firenze - prima che venisse esiliato da Firenze per mano dei Medici nel 1434.\nGli Strozzi ebbero uomini di chiesa, fra i quali il beato Alessio Strozzi - XIV sec. - priore della basilica di Santa Maria Novella, il cardinale Lorenzo Strozzi, l' Arcivescovo Leone Strozzi, i vescovi Alessandro Strozzi, Roberto Strozzi, Luigi Maria Strozzi, ed ebbero diverse cariche in tutti gli ordini della Chiesa in Firenze, Roma, Mantova e altrove, in particolare nell'ordine dei Padri Domenicani: infatti, gli Strozzi nelle diverse citt\u00e0 dove abitavano ereggevano le loro cappelle gentilizie e avevano giuspatronato in principale modo nelle Chiese rette dai Domenicani come la Basilica di Santa Maria Novella a Firenze, la Chiesa di San Domenico a Mantova e la Chiesa di San Domenico di Ferrara, cos\u00ec come la Basilica Santuario Beata Vergine del Molino a Lugo e la Basilica di Santa Maria sopra Minerva a Roma; in seguito, gli Strozzi ebbero esponenti anche nei Gesuiti, come il predicatore Padre Tommaso Strozzi, in Napoli e a Roma. Ebbero anche teologi nelle universit\u00e0 italiane oltre a quelle di Parigi e Oxford dal XIV secolo. \nSoprattutto, gli Strozzi furono grandi banchieri in tutta Europa e nelle terre allora conosciute, uomini politici ed ebbero numerosissimi condottieri militari di valore.Nanne Strozzi (n.1376) fu comandante generale delle truppe estensi di Ferrara, Uberto Strozzi dalla fine del '300 fu condottiero per i Gonzaga a Mantova cos\u00ec come Pietro Strozzi agli inizi del '500. Celebri furono Leone Strozzi, Cavaliere dell'Ordine di Malta nel 1530, Piero Strozzi (nominato nel 1554 Maresciallo di Francia da Enrico II) cos\u00ec come Filippo di Piero Strozzi. Diversi esponenti della famiglia combatterono e morirono nella Battaglia di Lepanto (1571), con cariche di comando militare fra i quali Pandolfo Strozzi, Generale delle galere dell'Ordine di S. Stefano. Diversi esponenti della famiglia sono sepolti nella Concattedrale di San Giovanni a La Valletta, Malta. Nel Seicento, Peter Strozzi (1626\u20131664), Conte di Schrattenthal, fu Generale austriaco ucciso dagli Ottomani all'assedio di Novi Zrin (Croazia), e un monumento lo commemora ancora a Praga. Sposato con Maria Katharina Khevenh\u00fcller ebbe residenza a Vienna nel Palais Strozzi nella Strozzigasse. Il figlio Conte Jacob Strozzi fu Generale e Colonnello Maresciallo delle armate del Sacro Romano Impero. Fino ad oggi si possono contare una dozzina di rami patrizi diversi degli Strozzi, vissuti in varie citt\u00e0 italiane e estere. Oltre ai rami fiorentini, mantovano e ferraresi ricordiamo quelli stabilitesi sulle tratte commerciali di Napoli, Palermo, in Avignone, Lione, cos\u00ec come nelle Fiandre, a Barcellona e a Vienna. Annibale Strozzi visse in Polonia con discendenza; Piero Strozzi (Firenze,1483 - 1522), figlio di Andrea Strozzi (del ramo di Gerio) e di Elisabetta di Pandolfo di Giovanni Rucellai, fu un esploratore al seguito dei portoghesi e di Giovanni da Empoli, prese parte nel 1510 all'assedio di Goa che divenne capitale del Vicereame dell'India portoghese, alla presa di Malacca in Malaysia, and\u00f2 a Kochi e fu fra i primi europei a inoltrarsi nell'arcipelago indonesiano delle isole Molucche. Mor\u00ec senza discendenza ma altri membri della famiglia, discendenti dal ramo dal pittore Zanobi Strozzi (1412-1468), vissero a Goa, cos\u00ec come anche un Lorenzo Strozzi nella seconda met\u00e0 del '500 fu il banchiere pi\u00f9 influente residente nella capitale del vicereame portoghese, al quale si riferivano i Medici cos\u00ec come le famiglie fiorentine e pi\u00f9 in generale italiane per aprire e intensificare nuove vie commerciali con le Indie. Di fatto, fra la fine del '400 e il '500, nel \"secolo delle scoperte\" navi dell'Europa intera, armate da case commerciali italiane e fiorentine (i Berardi, gli Strozzi, i Frescobaldi, i Marchionni, i Sernigi, i Gondi) e capitanate dai Colombo, dai Vespucci, dai Caboto e dai Verrazzano compirono fra le pi\u00f9 decisive imprese della storia umana occidentale, raddoppiando i confini del mondo ai continenti fino ad allora poco visitati o sconosciuti, dalle Indie orientali alle Americhe. \nInnumerevoli le committenze affidate dai diversi rami della famiglia Strozzi ai pi\u00f9 grandi artisti dal tardo medioevo al Rinascimento: dall'Orcagna al Beato Angelico, da Benedetto da Maiano ai Della Robbia, da Raffaello Sanzio a Giulio Romano, da Michelangelo Buonarroti a Tiziano. Se ne ricordano alcune: Gli affreschi trecenteschi di Nardo di Cione strutturati secondo la \"Divina Commedia\" di Dante Alighieri e il polittico con \"Cristo in trono e santi\" dell'Orcagna per la Cappella Strozzi di Mantova nella Basilica di Santa Maria Novella a Firenze; nella stessa Basilica, la Cappella dell'Annunciazione, la \"Cappella di Filippo Strozzi\" con il ciclo di affreschi di Filippino Lippi, e la tomba di Filippo Strozzi, scolpita da Benedetto da Maiano che ritrae l'effigiato anche nel Busto di Filippo Strozzi oggi al Louvre. Mino da Fiesole scolpisce il busto di Niccol\u00f2 Strozzi (1454) e Desiderio da Settignano quello di \"Marietta Strozzi\" (1464), entrambe al Bode Museum di Berlino. Nella Sagrestia di Santa Trinita a Firenze \u00e8 conservata la Cappella Strozzi commissionata dal celebre Palla Strozzi in onore del padre Onofrio Strozzi e realizzata da Lorenzo Ghiberti, a cui sarebbe poi subentrato Michelozzo, con opere di Puccio Capanna, Gentile da Fabriano, Luca della Robbia e dove era la \"Deposizione Strozzi\" di Lorenzo Monaco e Beato Angelico (ora nel Museo di San Marco) e la Adorazione dei Magi di Gentile da Fabriano, oggi alla Galleria degli Uffizi. Delle committenze collegate agli scambi diplomatici e commerciali degli Strozzi \u00e8 testimonianza emblematica la Tavola Strozzi (XV sec.), donata da Filippo Strozzi al re Ferrante d'Aragona: una delle pi\u00f9 celebri rappresentazioni a noi giunte di Napoli in epoca Angioina e Aragonese. Il poeta e politico Tito Vespasiano Strozzi, del ramo ferrarese, venne effigiato in un ritratto (ora alla Fondazione Cini di Venezia) da Baldassarre d'Este, figlio naturale di Niccol\u00f2 III d'Este. Agli inizi del '500 in occasione delle nozze fra Agnolo Doni e Maddalena Strozzi, vennero realizzati da Raffaello i celebri Ritratto di Agnolo Doni e Ritratto di Maddalena Strozzi, oltre al Tondo Doni di Michelangelo, conservati agli Uffizi. Successivamente, Tiziano esegu\u00ec il Ritratto di Clarissa Strozzi (ora alla Gem\u00e4ldegalerie di Berlino) mentre il Mausoleo di Pietro Strozzi ora nella Basilica di Sant'Andrea a Mantova \u00e8 di Bernardino Germani su progetto Giulio Romano. Su un originario progetto di Michelangelo poi riadattato \u00e8 la seicentesca Cappella Strozzi nella Basilica di Sant'Andrea della Valle a Roma mentre L\"'Autunno\" di Pietro Bernini e Gian Lorenzo Bernini, cos\u00ec come forse l'intero ciclo delle le \"Quattro Stagioni Aldobrandini\", fu realizzato per il principe Leone Strozzi, uno dei primi mecenati del Bernini a Roma.Zanobi Strozzi (1412-1468), appartenente a un ramo secondario della famiglia, prese parte al patriziato cittadino di Firenze e fu lui stesso pittore e miniatore, fra i principali collaboratori di Beato Angelico. Fra gli innumerevoli intellettuali della famiglia si annoverano:\nPalla Strozzi (Firenze, 1372 \u2013 Padova, 18 maggio 1462), letterato, filologo e filosofo, fra i pi\u00f9 grandi umanisti del suo tempo oltre che il maggior contribuente della Repubblica di Firenze, oppositore dei de'Medici che prevalsero sulla sua fazione, esiliato a Padova nel 1434.\nI ferraresi Tito Vespasiano Strozzi e suo figlio Ercole Strozzi furono politici e letterati alla Corte degli Este, autori fra i pi\u00f9 celebri componimenti poetici, letterari e teatrali in lingua latina dell'Umanesimo. L'opera letteraria di Tito Vespasiano Strozzi fu pubblicata da Aldo Manuzio nel 1513, assieme alle composizioni del figlio Ercole, con il titolo di \"Strozii po\u00ebtae pater et filius\". Ercole Strozzi fu amico di Ludovico Ariosto e confidente di Lucrezia Borgia. La sorella di Tito Vespasiano Strozzi, Lucia Strozzi fu la madre del poeta Matteo Maria Boiardo.\nAlessandro Strozzi fu umanista e cartografo, visse a Venezia e a lui si deve la \"Pianta di Roma\" fra le pi\u00f9 significative della Citt\u00e0 Eterna, realizzata nel XV secolo.\nAgostino Strozzi (1450 - post 1505), abate agostiniano a Mantova, amico dell'umanista Mario Equicola e confidente di Isabella d'Este, marchesa di Mantova, fu autore di uno dei primi trattati in difesa del genere femminile: \"La defensione delle donne.\" \nUberto Strozzi (?-1553) del ramo 'di Mantova' fu letterato e fondatore dell'Accademia dei Vignaiuoli a Roma, fra i famigliari del Cardinale Pompeo Colonna, sepolto e raffigurato in busto; marmoreo nella Basilica di Santa Maria sopra Minerva. \nFrancesco di Soldo Strozzi, intorno alla met\u00e0 del '500, tradusse Tucidide e Senofonte dal greco antico alla lingua italiana. Ciriaco Strozzi, studioso dall\u2019erudizione sconfinata e dai molteplici interessi (medicina, architettura, botanica), compose in greco l\u2019integrazione della Politica di Aristotele, ritenuta incompiuta, con i libri IX e X del trattato, pubblicati a Firenze nel 1562.\nPiero Strozzi (1550 - post 1609), musicista fiorentino fece parte della Camerata de' Bardi e fu autore della \"Mascherata degli accecati\".\nGiulio Strozzi, nato a Venezia nel 1583, fu poeta e librettista per le opere di Claudio Monteverdi e del compositore Francesco Cavalli e padre adottivo della compositrice Barbara Strozzi.\nIl Senatore Carlo Strozzi (1587-1670), conte palatino, raccolse una celebre biblioteca di codici latini, \"Carte Strozziane\", poi suddivisi una volta estintasi la sua discendenza, fra la Biblioteca Laurenziana e la Magliabechiana di Firenze.\nIl letterato fiorentino Giovan Battista Strozzi, nei primi anni del Seicento, era solito riunire l'Accademia degli Alterati nel cinquecentesco Palazzo Strozzi del Poeta. Celebre anche il Palazzo Nonfinito progettato da Bernardo Buontalenti nel XVII sec. per un ramo collaterale degli Strozzi, che ebbero casa anche a Venezia in Palazzo Morosini Strozzi (XVI sec.) \nUna dozzina di umanisti e intellettuali della famiglia Strozzi entrarono nell'Accademia della Crusca.\nIn tempi pi\u00f9 recenti, il Marchese Carlo Teodoro Strozzi 'di Mantova' (1810-1866), numismatico e archeologo, primo direttore del Museo di Fiesole, fonda nel 1869 a Firenze il Periodico di Numismatica e Sfragistica. La sua celebre collezione di monete antiche \u00e8 oggi al Museo archeologico nazionale di Parma e la sua collezione di reperti fossili compone la Collezione Strozzi, sistemata nell'omonima Sala nel Museo di storia naturale di Firenze.\nNel campo imprenditoriale, il principe Leone Strozzi Majorca Renzi fu amministratore unico della Automobili Florentia - Fabbrica Toscana di Automobili (F.T.A.) casa automobilistica italiana, attiva dal 1901 al 1910 che produsse alcune delle pi\u00f9 pregiate automobili d'inizio secolo (un esemplare \u00e8 conservato al Museo dell'automobile di Torino).\nCon i moti risorgimentali, il Marchese Massimiliano Strozzi Sacrati, del ramo mantovano, scrisse un trattato nel 1846 con il quale intendeva proporre un\u2019Italia federale \u201cGli Stati Uniti d\u2019Italia\u201d sull'esempio degli Stati Uniti, dove aveva viaggiato e studiato la societ\u00e0 e la Costituzione. Il suo palazzo Strozzi Sacrati in Ferrara, divenne in seguito il quartier Generale della III Guerra d\u2019Indipendenza dove venne ospitato nel 1866 S.M. il Re d\u2019Italia Vittorio Emanuele II. \nA seguito dell'Unit\u00e0 d'Italia, gli Strozzi entrarono nella vita politica del nuovo stato, tramite i Senatori: Marchese Luigi Strozzi 'di Mantova' (1801-1868), Principe Ferdinando Lorenzo Strozzi Majorca Renzi (1821-1878), Principe Piero Strozzi Majorca Renzi (1855-1907).\nLinea di Gerio.\nLinea di Gerio, Strozzi di Firenze e 'di Mantova' - Marchesi Strozzi L'immediata discendenza di Gerio figlio di Ubertino I Strozzi ebbe grandi onori accedendo alle pi\u00f9 alte cariche della Repubblica fiorentina. Ubertino II, figlio Gerio era Magistrato dei Buononimi nel 1281 e fu il primo della Casa Strozzi a entrare nella Magistratura dei Priori Bimestrali delle Arti nel 1284, e altre cariche per Firenze. Suo fratello Rosso di Gerio nel 1294 fu elevato, primo degli Strozzi, a Confaloniere della Repubblica fiorentina, fond\u00f2 la fortuna della sua famiglia e contribu\u00ec a fondare l\u2019oligarchia delle famiglie opulenti che dovevano comandare la Repubblica: possedeva una Cappella in Santa Maria Novella in Firenze (in seguito nota come Cappella Strozzi di Mantova) che dot\u00f2, successivamente affrescata fra il 1350 e il 1357 da Nardo di Cione con il ciclo \"Giudizio Universale, Inferno e Paradiso\" strutturati secondo la \"Divina Commedia\" di Dante Alighieri. Il figlio di Rosso di Gerio, Ubertino III Strozzi fu tra i protagonisti della riforma dell'amministrazione repubblicana dopo la cacciata dei ghibellini da Firenze nel 1328, stabilendo, in qualit\u00e0 Gonfaloniere di Giustizia nel 1336, che chiunque volesse esercitare un'attivit\u00e0 dovesse essere iscritto ad una delle corporazioni delle Arti, estromettendo quindi la nobilt\u00e0 feudale dall'esercizio delle professioni e favorendo la corsa al potere del ceto dei mercanti, che proprio in quegli anni tessevano le loro trame per i quegli straordinari casi di ascesa sociale che si sarebbero manifestati a partire dal secolo seguente (come fu in seguito per de Medici). Morendo senza figli Ubertino III Strozzi la linea principale di Gerio continu\u00f2 comunque nei discendenti del di lui fratello Marco Strozzi di Rosso. Il figlio di Marco, Tommaso Strozzi dal 1375 fu della magistratura degli \u201cOtto della Guerra\u201d per difendere Firenze contro il Papato (nella cos\u00ec detta guerra degli otto santi). In seguito al Tumulto dei Ciompi, Tommaso Strozzi strinse triumvirato con Benedetto Alberti e Salvestro Medici fino al 1382, quando dovette riparare alla corte dei Gonzaga a Mantova, dove rimase (pur riuscendo a mantenere parte delle propriet\u00e0 fiorentine e scambi con la citt\u00e0), dando vita al ramo degli Strozzi della linea di Gerio detta \u2018di Mantova\u2019. La linea che prese origine da Tommaso Strozzi, discendente da Rosso Strozzi di Gerio, figlio di Marco Strozzi. \u00e8 tuttora esistente e annover\u00f2 numerosi esponenti della famiglia che furono al servizio dei Gonzaga e poi degli Asburgo d'Austria. Uberto I Strozzi fuggito col padre Tommaso Strozzi da Firenze e riparato alla corte dei Gonzaga a Mantova, fu uomo d'armi al servizio dei Gonzaga contro i Visconti nel 1397 e riceve un feudo dai Gonzaga dove sorger\u00e0 in seguito la Villa Strozzi (Palidano). Uberto I Strozzi spos\u00f2 Lucrezia Salviati e loro figlio Benedetto Strozzi (nel XV secolo) fu al servizio di Mantova e degli Estensi e fatto Cavaliere dall\u2019 Imperatore Federico III d'Asburgo nel 1451). Benedetto spos\u00f2 in prime nozze Caterina Gonzaga di Novellara da cui nacque Uberto II Strozzi che prosegu\u00ec la linea 'di Mantova' e in seconde nozze Lucrezia Guicciardini. Da quest'ultima unione nacque Francesco Strozzi (XV secolo), al servizio degli Sforza, che diede origine nel 1474 al ramo collaterale dei Conti di Montalto estintosi nella seconda met\u00e0 del Seicento.\nUberto II Strozzi (ca. 1440-1495) sposa Lodovica Visconti e dalla loro unione nasce Tommaso II Strozzi (ca. 1470-1550), politico e ambasciatore, marito di Francesca Castiglione, sorella del celebre umanista Baldassarre Castiglione. Dei loro figli, Uberto Strozzi (?-1553), letterato e fondatore dell'Accademia dei Vignaiuoli a Roma, fra i famigliari del Cardinale Pompeo Colonna, segu\u00ec la carriera prelatizia ottenendo nel 1539 l'incarico di segretario apostolico: \u00e8 sepolto e raffigurato in busto marmoreo nella Basilica di Santa Maria sopra Minerva in Roma. Suo fratello Lodovico Strozzi (1502-1565), prosegue la linea degli Strozzi 'di Gerio' ed \u00e8 Governatore ducale a Mantova: sposa Maria di Carlo di Gianfrancesco Strozzi, discendente del celebre Palla Strozzi (vedi successivamente la voce \"Linea di Strozza - Strozzi di Firenze, Padova e 'Ferrara'. Ramo 'di Palla). Dei figli di Lodovico Strozzi, Giulio Strozzi (detto Pompeo), fu Ambasciatore, governatore e capitano generale delle armi del Ducato di Mantova nel Monferrato, dove ebbe terre e titolo di Conte di Treville (1590), morendo senza eredi; il fratello Pompeo I Strozzi (1537-1582), figlio di Lodovico, \u00e8 Ambasciatore dei Gonzaga e creato Cavaliere dell'Ordine di Santiago dal Re di Spagna, con discendenza. Nella sua abitazione, come da testamento, si sarebbe conservato il cartone preparatorio della \"Guerra di Pisa (Battaglia di Cascina)\", che Michelangelo avrebbe dovuto utilizzare per realizzare l'affresco nel Palazzo Vecchio di Firenze e che forse venne disperso durante il sacco di Mantova del 18 luglio 1630. Dall'unione di Pompeo I Strozzi con Ricciarda Gonzaga di Novellara nasce Giulio Cesare Strozzi (?-1631), ambasciatore, Governatore di Casale e del Monferrato, Cavaliere dell'Ordine del Redentore (1628), sposa Francesca Pensa di Cigliaro e dal 1614 \u00e8 Marchese di Cigliaro e Rocca; in seconde nozze Giulio Cesare Strozzi sposa Anna del Carretto Marchese di Grana acquisendo il diritto al titolo marchionale per tutta la discendenza maschile Strozzi del suo ramo. Nel momento storico nel quale la politica dei Gonzaga si intreccia con la Casa d'Austria, gli Strozzi 'di Mantova' sono alla corte di Vienna e in rapporto con le corti mitteleuropee: le figlie di Giulio Cesare Strozzi, Maria Francesca (1620-1668) e Maria Lucrezia (1622 -1694) sono date in moglie rispettivamente alle famiglie Attemps e Radziwill, membri principeschi rispettivamente della Casa d'Austria e del Granducato di Lituania, mentre il figlio Palla Strozzi (?-1690) sposa Lavinia Capilupi, continua gli onori del padre in qualit\u00e0 di Governatore di Casale e del Monferrato, \u00e8 Cavaliere dell'Ordine del Redentore (1646) e Maggiordomo Maggiore dei Duchi di Mantova. Il figlio di Palla Strozzi, Marchese Pietro Antonio, \u00e8 Ministro di Stato ed \u00e8 in missione a Parigi per cercare di salvare il Ducato ai Gonzaga nel 1707, sposa Cristina dei Marchesi Ferrero della Marmora e continua la discendenza a Mantova con il figlio marchese Francesco Strozzi che sposa Delia Guerrieri Gonzaga: loro figlio maggiore il Marchese Filippo Strozzi (1708-1773) prosegue la linea 'di Mantova' (mentre il fratello pi\u00f9 giovane, abate Pietro Strozzi (1723 -1803) si trasferisce nel Polesine di Rovigo dove la sua discendenza risieder\u00e0 nel Palazzo Strozzi di Bergantino - oggi Museo della giostra - dando vita a un ramo collaterale degli Strozzi con sede a Bergantino). Il marchese Filippo Strozzi (1708-1773), che prosegu\u00ec la linea mantovana della famiglia, nacque nel 1708 quando cess\u00f2 il dominio dei Gonzaga (che pass\u00f2 alla Casa d'Austria) e prese parte alla Conferenza Governativa imperiale successivamente stabilitasi in Mantova, divenuta seconda capitale insieme a Milano del dominio austriaco in Lombardia: sposato con Margherita Emili del patriziato veronese, loro figlio Marchese Alessandro Strozzi (1758-1817), \u00e8 alla Corte di Vienna poi Colonnello degli Imperatori D\u2019Austria e Comandante della fortezza di Ferrara. Alessandro sposa Wilhelmina Stein di Worms dalla quale nascono tre figli maschi: 1) Il Marchese Massimiliano Strozzi Sacrati (1797-1859), che eredita il cognome e le propriet\u00e0 ferraresi della zia Eleonora Strozzi Sacrati\"': Archeologo, viaggiatore, politico, promosse il progetto per un\u2019Italia federale \u201cGli Stati Uniti d\u2019Italia\u201d nel 1846 e ospit\u00f2 nel 1866 S.M. il Re d\u2019Italia Vittorio Emanuele II nel suo palazzo in Ferrara, divenuto quartier Generale della III Guerra d\u2019Indipendenza (senza discendenza); \n2) il Marchese Luigi Strozzi (1801-1868), Senatore del Regno d'Italia che prosegu\u00ec a vivere in Mantova e mor\u00ec anch'egli senza discendenza. 3) il Marchese Carlo Teodoro Strozzi (1810-1886), fra i massimi numismatici e archeologi del suo tempo, primo direttore del Museo Civico di Fiesole, riport\u00f2 la linea degli Strozzi di Gerio, detto 'di Mantova' a Firenze, avendo casa nel \"Villino\" \"Strozzi\" in Viale Filippo Strozzi (nota in seguito come Villa Vittoria, oggi Palazzo dei Congressi di Firenze) residenza del Marchese Carlo Teodoro Strozzi e di sua moglie baronessa Georgiana Strickland of Boynton. Dalla loro unione nascono due figli, Massimiliano e Pio Luigi. \nIl Marchese Massimiliano Strozzi Sacrati (1841-1915), primogenito del Marchese Carlo Teodoro, eredita anche il cognome e i beni di Ferrara dello zio Massimiliano (1797-1859), sposa Gwendoline Steward della Casa Reale di Scozia, risiedendo a Palazzo Strozzi di Mantova - Guadagni Strozzi Sacrati (Firenze, Piazza del Duomo), ora sede della Regione Toscana, da cui il Marchese Gerio (1898-1976) e il Marchese Uberto (1900-1982), entrambi senza discendenza; Mancato nel 1982 il Marchese Uberto Strozzi Sacrati il Palazzo Strozzi di Mantova - Guadagni Strozzi Sacrati (Firenze, Piazza del Duomo) venne acquistato dalla Regione Toscana nel 1988. Alcune opere d'origine ferrarese della collezione Strozzi di Mantova - Sacrati che vi erano conservate, come le \"Muse\" originarie quattrocentesche dello \"Studiolo\" di Borso d'Este a Belfiore e i quattro pannelli facenti originariamente parte di un trittico di mano di El Greco, sono ora nella Pinacoteca nazionale di Ferrara; buona parte della collezione di ceramiche Strozzi di Mantova, fra le pi\u00f9 complete, allora, in mano privata con lavori dei Della Robbia \u00e8 entrata al Museo internazionale delle ceramiche in Faenza, la collezione di antichit\u00e0 egizie che venne raccolta nei viaggi di Massimiliano Strozzi Sacrati (1797-1860) nel Palazzo Sacrati di Ferrara, prima che giungesse a Firenze, \u00e8 ora al Museo archeologico nazionale di Firenze. La copia originale delle \"Vite\" di Vasari appartenuta alla celebre famiglia di artisti bolognesi dei Carracci e con annotazioni all'interno di loro pugno, che fu di propriet\u00e0 del Marchese Uberto Strozzi, venne donata all'Archiginnasio di Bologna. Mentre La \"Spilla da cappello con Leda e il cigno\" (1528-1530) di Benvenuto Cellini \u00e8 al Museo Nazionale del Bargello di Firenze. Il Marchese Pio Luigi Strozzi (1848-1919), secondogenito del Marchese Carlo Teodoro, eredita i beni e i palazzi mantovani dello zio Senatore Luigi Strozzi (1801-1868), le terre con la Villa Strozzi a Palidano insieme alla tenuta di Piaggia a Montaione (AR) e il \"Villino Strozzi\" in Firenze (oggi Palazzo dei Congressi di Firenze) dove risiede con la moglie Rita Frenfanelli Cybo, ultima discendente della famiglia papale Cybo. Dal loro matrimonio nascono il Marchese Carlo Strozzi (1883-1941), senza discendenza, e il Marchese Massimiliano Strozzi (1889 -) che sposa a Boston (USA) Linda Arnold, della famiglia fondatrice dello Stato del Rhode Island e di Providence e discendente del Generale Benedict Arnold (1741-1801), da cui: Patricia, Francesca e Lavinia, quest'ultima nata nel \"Villino\" \"Strozzi\" nel 1923 e ultima discendente diretta degli Strozzi 'di Mantova' che sposa Felice dei marchesi Sassoli de'Bianchi, conte di Piano, da cui Andrea (n. 1953), che sposa Ginevra dei conti Cavina: loro figlio Guicciardo Sassoli de'Bianchi Strozzi, conte di Piano (n. 1980) riceve dall'ava paterna il cognome Strozzi (con DPR 396/2000 e Decr. del Ministro dell\u2019Interno 20 magg. 2003). \nGli Strozzi 'di Mantova' ebbero come principale luogo di culto in Firenze la Cappella Strozzi di Mantova in Santa Maria Novella, come residenze la Torre degli Strozzi e successivamente il Palazzo Strozzi di Mantova, Villa Strozzi \"Il Querceto\", \"Villa Strozzi\" oggi Palazzo dei Congressi (Firenze), le tenute di Lavacchio (Pontassieve, FI) e di Piaggia (Montaione, AR) e Rocca Strozzi a Campi Bisenzio (FI); a Mantova come luogo di culto la Chiesa di San Domenico (oggi distrutta), la Basilica di Sant'Andrea, il Santuario della Beata Vergine delle Grazie (Curtatone), la Chiesa di San Sisto II papa e martire a Palidano Gonzaga (MN), e come residenze la Villa Strozzi a Palidano e diversi palazzi fra i quali Palazzo Strozzi (Mantova); a Ferrara, la Chiesa di San Domenico come luogo di culto, e le abitazioni in Palazzo Strozzi Sacrati e Casino Strozzi a Vigarano Mainarda (FE).\nNel ramo \"di Mantova\" (rientrato in Firenze nell'Ottocento), sono confluiti alcuni rami della famiglia Strozzi, come quello dell'umanista Palla Strozzi (vedi in seguito nel testo la voce: \"Linea di Strozza - Strozzi di Firenze, Padova e 'Ferrara', ramo 'di Palla')\" e altri di Ferrara, oltre alla famiglia dei marchesi Sacrati.\nLinea di Gerio, Strozzi 'di Ferrara'. Ramo di 'Nanne' Il cugino di Tommaso Strozzi, Carlo di Strozza II, fratello di Marco di Rosso della linea di Gerio, fu anch'esso esiliato insieme al figlio Nanne in quel di Ferrara. Nanne (Giovanni) Strozzi (1376 - 1427) fu capitano d'arme degli estensi e capostipite degli Strozzi 'di Ferrara'. Ebbe quattro figli fra i quali Lucia Strozzi che spos\u00f2 Boiardo Boiardo conte di Scandiano (e diede alla luce Matteo Maria Boiardo, autore dell'Orlando innamorato) e del poeta e politico ferrarese Tito Vespasiano Strozzi (1424 - 1505); quest'ultimo a sua volta sposato con Domitilla Rangoni (figlia del condottiero Guido I Rangoni) da cui nacquero: 1) Ercole Strozzi (1473 circa - 1508), letterato e politico, amico fraterno di Ludovico Ariosto e confidente intimo di Lucrezia Borgia; 2) Lorenzo Strozzi, marito di Costanza Bentivoglio. Del ramo Strozzi 'di Ferrara', in seguito estintosi, \u00e8 il Palazzo Strozzi Bevilacqua (1494 - 1499) fatto erigere dai fratelli Carlo e Camillo Strozzi e realizzato da Biagio Rossetti, progettista per gli Este della Addizione erculea, di Palazzo dei Diamanti e della Chiesa di Santa Maria in Vado dove diversi esponenti degli Strozzi di Ferrara sono sepolti, cos\u00ec come nella Chiesa di San Domenico. Un altro Palazzi Strozzi \u00e8 oggi una delle sedi Dell'Universit\u00e0 di Ferrara (in via Lodovico Ariosto 35). Per tramite di Tito Vespasiano Strozzi (1424 - 1505) che fu commissario a Lugo della Romagna estense e per altri membri degli Strozzi di Ferrara che vi ricoprirono cariche politiche per conto degli Este, diversi degli Strozzi abitarono per secoli a Lugo (anche dopo che decadde il dominio estense a favore dello Stato Pontificio) ed ebbero luogo di culto e sepolture dal tardo '400 nella chiesa domenicana della Basilica Santuario Beata Vergine del Molino, fino al letterato Conte Antonio Strozzi nel XIX secolo. \nGenealogia: Linea di Gerio, Strozzi di Firenze e 'di Mantova'. Marchesi Strozzi.\nMotto: \"Val pi\u00f9 morto Virt\u00f9 e Buona Fama che tutto l'oro che l'avaro brama\" (dall\u2019Imp. Rodolfo II - 20 agosto 1590 a Pompeo Strozzi e discendenti); \"Par Vous\" (Onofrio di Palla Strozzi); \"Le Bel et Bon\" (dai Reali di Napoli nel 1415 a Palla di Onofrio Strozzi e discendenti ); \"Lealt\u00e0\"\ndiscendenza in linea diretta \nAltri esponenti del ramo mantovano \nLinea di Strozza.\nDei diversi figli di Strozza Strozzi (?-1303) figlio di Ubertino I: 1) Pagno che fu il secondo della Casa Strozzi a divenire Confaloniere della Repubblica fiorentina nel 1297 e durante il suo confalonierato si dette principio al Palazzo de'Priori delle Arti, il magnifico Palazzo Vecchio; dei rami discesi da Pagno Strozzi, che si estinsero entro il XVII secolo, il pittore Zanobi Strozzi, i cui discendenti si stabilirono a Goa, e l'erudito Giambattista Strozzi (1551-1634) che viveva nel Palazzo Strozzi del Poeta. 2) Pino di Strozza il cui figlio Pietro fu Confaloniere e il nipote Annibale fu ebbe onorevoli ruoli politici a Firenze, dopo il Tumulto dei Ciompi 1378 dovette abbandonare Firenze (al pari di suo cugino Tommaso Strozzi, della linea di Gerio) e ripar\u00f2 come condottiero prima a Roma servizio di Papa Urbano VI e poi in Polonia dove si estinse il suo ramo; 3) Geri di Strozza, che ebbe nel figlio Luca diversi incarichi in Firenze nel '300 e poi si estinse; 4) Lapo di Strozza che fu Magistrato dei Priori e la cui discendenza fu celebre per la storia di Firenze: da suo figlio Palla nacque il grande mercante Onofrio, il cui unico figlio fu l'umanista pi\u00f9 influente del suo tempo, Palla Strozzi (1372 - 1462), in contrasto con i De'Medici allora ascesa e che verr\u00e0 esiliato con i suoi figli a Padova e a Ferrara; l'altro figlio di Lapo, Loso fu Confaloniere nel 1312 e la sua discendenza riport\u00f2 in auge politica e economica gli Strozzi in Firenze dalla seconda met\u00e0 del '400, gener\u00f2 personaggi politici del calibro di Filippo Strozzi il Vecchio e Filippo Strozzi come maggiori oppositori dei De'Medici con i quali i successori trovarono nel corso del tempo una via conciliatoria, trasferendosi fra il '500 e il '700 a Roma come citt\u00e0 di residenza principale dove godettero di grandi onori e nel corso del XIX secolo rientrarono in Firenze.\nLinea di Strozza - Strozzi di Firenze, di Padova e 'di Ferrara'. Ramo 'di Palla'\nOnofrio Strozzi (1375 - 1418), figlio di Palla di Lapo fu imprenditore, finanziere di grande successo, in particolare modo negli scambi commerciali navali in tutta Europa. Entr\u00f2 in possesso di vasti complessi fondiari e di fabbricati nelle campagne poste a occidente di Firenze, in particolare nei pressi di Campi, Poggio a Caiano, Carmignano, Prato, Monte Murlo, Empoli, tutti luoghi dove successivamente l'unico figlio Palla avrebbe eretto ville e case da signore. Palla Strozzi (Firenze, 1372 \u2013 Padova, 18 maggio 1462) figlio di Onofrio di Palla fu un fine letterato, filologo e filosofo, politico, ambasciatore, collezionista di libri rari e conoscitore del greco e del latino. Era uno dei pi\u00f9 grandi umanisti del suo tempo oltre che il maggior contribuente della Repubblica di Firenze. Fu fatto Cavaliere dai Reali Angioini di Napoli nel 1415, quando vi si rec\u00f2 per conto della Repubblica di Firenze per congratularsi delle nozze avvenute fra la Regina Giovanna II di Napoli e Giacomo II di Borbone. Abit\u00f2 Villa La Petraia sui colli di Firenze e comission\u00f2 a Gentile da Fabriano la celebre \"Adorazione dei Magi\" per la Cappella Strozzi progettata da Lorenzo Ghiberti nella Chiesa di Santa Trinita a Firenze. Gi\u00e0 avanti negli anni Palla Strozzi si trov\u00f2 allo scontro frontale contro Cosimo de' Medici, l'uomo che si era preso tutto il potere cittadino e davanti al quale solo due strade erano possibili: allearcisi accettando un ruolo da subordinati o scontrarcisi frontalmente, e Palla, dall'alto della sua ricchezza e fiero della propria cultura, fu a capo della fazione antimedicea assieme a un altro oligarca indomabile, Rinaldo degli Albizi. Per questo motivo, sconfitto dai medicei, Palla abbandon\u00f2 Firenze insieme al figlio Gianfrancesco nel 1434 (senza farvi pi\u00f9 ritorno) e ripar\u00f2 nella citt\u00e0 universitaria di Padova, portando con s\u00e9 la sua leggendaria biblioteca: fece della sua casa padovana presso il Prato della Valle un centro del rinato ellenismo dove vissero stipendiati umanisti come Giovanni Argiropulo (Rettore dell'Universit\u00e0 di Padova e tra i primi promotori della riscoperta degli autori antichi nell'Europa occidentale). Leg\u00f2 al monastero di Santa Giustina di Padova la sua raccolta di manoscritti, andata poi dispersa. Si presume che per la sua intermediazione sia giunto Donatello (il quale si intratterr\u00e0 nella citt\u00e0 per dieci anni). Vendette i terreni a Firenze nella Piazza Strozzi, dove suo cugino (anch'egli di nome Palla) ed eredi costruirono il Palazzo dello Strozzino, su disegno attribuito a Filippo Brunelleschi e realizzato da Michelozzo e da Giuliano da Maiano; mantenne altres\u00ec diverse propriet\u00e0 a Firenze, gestite dai Rucellai suoi parenti. La sua residenza padovana fu nel Palazzo Strozzi (oggi Palazzo Fiocco) di Prato della Valle, fatto costruire nel 1441, mentre la sede della sua banca fu nell'odierno Palazzo Cattaneo Strozzi. Dei quattro figli di Palla Strozzi, Onofrio (1411-1452) visse con il padre a Padova, senza discendenza; Carlo fu Cameriere segreto di Papa Niccol\u00f2 V a Roma, senza discendenza; Lorenzo (1404 - 1452) fu ambasciatore e i suoi discendenti vissero a Ferrara (ramo estintosi nel 1737); Gianfrancesco Strozzi (n. 1418) cerc\u00f2 di rientrare a Firenze e cacciare i De' Medici, senza esito. Visse a Venezia e a Ferrara dove i suoi discendenti in linea maschile diretta si estinsero nel 1617: questo ramo di Gianfrancesco di Palla Strozzi conflu\u00ec negli Strozzi 'di Mantova' per il matrimonio di Maria di Carlo di Gianfrancesco Strozzi 'di Ferrara' con Ludovico Strozzi 'di Mantova'. \nLinea di Strozza - Strozzi di Firenze e di Roma. Principi di Forano, duchi di Bagnolo \nLeonardo di Loso (? - 1353) fu ambasciatore e armato milite della Repubblica di Firenze sposato con Elena Manfredi, suo figlio Filippo (? - 1405) visse in S. Miniato (Firenze) e dal matrimonio con Margherita Ferratini nascono diversi figli, fra i quali solo Simone (1376-1424), politico, podest\u00e0 di Modigliana, ambasciatore dei fiorentini ha discendenza dal matrimonio con Andreina Rondinelli. Loro figlio Matteo Strozzi (1397-1435) era ricco banchiere e a differenza degli altri membri del suo casato non prese parte alle diatribe politiche con i Medici, ma quando venne esiliato Palla Strozzi nel 1434 lo stesso avvenne per lui che ripar\u00f2 a Pesaro e mor\u00ec poco dopo. Era sposato con Alessandra Macinghi della quale sono famose le lettere che invi\u00f2 a numerosi figli mandati in altre citt\u00e0 perch\u00e9 avessero fortuna. Fra questi Filippo Strozzi il Vecchio (1428 - 1491), rimasto orfano del padre Matteo Strozzi a sette anni, e per il quale la madre convert\u00ec la sua dote in denaro e lo mand\u00f2 a Palermo. Filippo Strozzi il Vecchio and\u00f2 presto alla corte dei Re di Napoli e risollev\u00f2 le sorti economiche della famiglia: rientrato in Firenze fece iniziare il grandioso progetto di Palazzo Strozzi a Benedetto da Maiano, il pi\u00f9 bel palazzo rinascimentale della citt\u00e0, perch\u00e9 fosse una \"grande casa\"rappresentativa di tutta la famiglia Strozzi nel suo insieme. Uno dei figli di Filippo Strozzi il Vecchio avuto dal secondo matrimonio con Selvaggia Gianfigliazzi \u00e8 Giovan Battista detto Filippo Strozzi \"Il Giovane\" (1489 - 18 dicembre 1538) che si guadagn\u00f2 una duratura fama come uno dei politici pi\u00f9 influenti della sua epoca e spos\u00f2 Clarice de' Medici, figlia di Piero il Fatuo (figlio di Lorenzo il Magnifico ), nipote di Papa Leone X, zia del Duca Alessandro de' Medici e di Caterina de'Medici Regina di Francia. Con la salita al potere del tirannico Duca Alessandro de Medici (figlio illegittimo di Casa Medici che fu comunque il primo esponente della sua dinastia a ottenere un titolo nobiliare ereditario) Filippo Strozzi \"Il Giovane\" gli divenne antagonista e uno dei principali esponenti del partito anti-mediceo. Nel 1537, deciso a riprendere Firenze dopo l'assassinio del Duca Alessandro de'Medici, nella speranza che il nuovo rampollo di casa Medici Cosimo I fosse ancora inesperto nel reggere il potere appena acquisito, Filippo Strozzi \"Il Giovane\" radun\u00f2 un esercito degli esuli fiorentini che marci\u00f2 sulla citt\u00e0. Ma il nuovo duca l Cosimo I de' Medici (che unific\u00f2 poi la Toscana sotto la sua corona), si rivel\u00f2 gi\u00e0 allora un condottiero tutt'altro che facile da battere, infatti la sua vittoria fu schiacciante. Filippo venne arrestato e fin\u00ec i suoi giorni nelle carceri della Fortezza di San Giovanni Battista. Intanto i discendenti di Filippo Strozzi \"Il Giovane\" e Clarice de'Medici si erano rifugiati in Francia, sotto la protezione di Caterina de' Medici: Piero Strozzi nel 1556 fu nominato Sovraintendente alle armate pontificie, signore di \u00c9pernay e divenne Maresciallo di Francia; suo fratello Leone Strozzi ebbe incarichi e ambascerie in Italia da svolgere mentre il terzo fratello Cardinale Lorenzo Strozzi venne creato tale da papa Paolo IV nel concistoro del 1555 con il titolo di Santa Balbina, fu Vescovo di Beziers e Arcivescovo d'Alby, dove combatt\u00e8 l'eresia calvinista; il quarto fratello Roberto Strozzi, fu quello rimase principalmente in Italia a reggere le sorti della famiglia mentre i fratelli erano impegnati su altri fronti: fine politico, fu anche un grande mecenate, committente e mediatore di opere artistiche, come attestano l\u2019invio dei due \"Prigioni\" di Michelangelo al Montmorency nel 1550 come regalo per il re di Francia, statue che erano state offerte a Strozzi dal Buonarroti stesso in cambio dell\u2019ospitalit\u00e0 ricevuta negli anni precedenti) e commission\u00f2 a Tiziano un ritratto della figlia Clarice (o Clarissa). Infine, loro sorella Luisa Strozzi, della quale si invagh\u00ec il Duca Alessandro de Medici e da lei respinto, venne avvelenata. Successivamente Piero Strozzi e Leone Strozzi dalla Francia tornarono in Italia per difendere la Repubblica di Siena dalle mire del nemico di famiglia, Cosimo I de'Medici, secondo Duca della Repubblica Fiorentina. La resistenza nella citt\u00e0 assediata fu sin dall'inizio dura, con le truppe dei fiorentini forti dell'aiuto di truppe imperiali. L'11 giugno 1554 Piero tent\u00f2 una sortita dalla citt\u00e0 con diecimila uomini, dirigendosi verso Pontedera. Sperando di raggiungere Firenze attraverso la Val di Nievole, colse di sorpresa i nemici. Dopo un esito inizialmente favorevole, le truppe di Piero si ritirarono a Pistoia in attesa di aiuti via mare portati da Leone Strozzi. Ma Leone era morto colpito da un archibugio vicino a Castiglione della Pescaia e il mal tempo imped\u00ec alle navi di attraccare. Cos\u00ec Piero riusc\u00ec solo a rientrare fortunosamente in Siena. Piero tent\u00f2 una nuova sortita il 2 agosto, ma fu sconfitto a Marciano della Chiana nella Battaglia di Scannagallo. La guerra di Siena ormai aveva preso una direzione definitiva, ma lo Strozzi e i senesi resistettero altri cinque anni. Da Piero Strozzi, sposatosi con Laudomia di Pierfancesco de' Medici (il quale pass\u00f2 alla storia per l'assassino di suo cugino, il duca di Firenze Alessandro de' Medici), nacque esilio Filippo di Piero Strozzi, che eredit\u00f2 dal padre il titolo di Signore di \u00c9pernay, al quale aggiunse il titolo di Signore di Bressuire e di Comandante dell'esercito francese e Cavaliere dell'Ordine dello Spirito Santo: catturato e ucciso dagli Spagnoli nella Battaglia di Terceira, mor\u00ec senza eredi.\nLa discendenza della famiglia nella Linea di Strozza \u00e8 proseguita grazie all'altro figlio di Filippo Strozzi il Vecchio (1428 - 1491), Lorenzo (1482-1549), da cui discese il ramo dei \"Principi di Forano.\" Lorenzo ebbe diverse cariche politiche in Firenze, ma dopo l'istituzione del Granducato di Toscana da parte di Cosimo I, si ritir\u00f2 in parte dalla vita pubblica e scrisse le prime vite dei membri illustri del suo casato. Con il potere ormai saldamente in mano dei Medici, i rapporti con gli Strozzi si rappacificarono e tornarono a Firenze. Nel Seicento il loro palazzo era uno dei pi\u00f9 frequentati con numerosi ricevimenti, e vi si riun\u00ec anche l'Accademia della Crusca. Dal matrimonio di Lorenzo Strozzi con Lucrezia Rucellai, nacque Giambattista Strozzi (1504 - 1571). Cosimo I lo nomin\u00f2 Senatore nel 1561. Giambattista Strozzi sposa Maria di Bindo Altoviti, famoso nemico di Casa Medici, e il figlio Lorenzo (1561 -1595) sposa Lorenza Guicciardini. Loro figlio Lorenzo (1585 -1571), fu Senatore a Firenze nel 1641 e maestro di camera del Cardinale Leopoldo de' Medici. Il figlio Giambattista (1619-1681) fu Ambasciatore e Gentiluomo di Camera dei Granduchi di Firenze e dal matrimonio con Francesca Altoviti nacque Lorenzo Francesco Strozzi (1674-1742) che si trasfer\u00ec a Roma, sposando Teresa Strozzi Majorca Renzi, figlia e erede di Giambattista - trisnipote del citato Giambattista Strozzi (1504 - 1571) il cui secondo figlio Filippo si stabil\u00ec in Roma per eredit\u00e0 del maresciallo Piero Strozzi. Teresa Strozzi Majorca Renzi (la cui sorella spos\u00f2 Michelangelo Gaetani principe di Caserta, Duca di Sermoneta) port\u00f2 in dote il Ducato di Bagnolo e il Marchesato di Forano che al matrimonio con Lorenzo Francesco Strozzi (1674-1742) venne elevato a Principato di Forano. Gli Strozzi vissero una gloriosa stagione a Roma fra il Seicento e il Settecento, testimoniata dalla Cappella Strozzi nella Basilica di Sant'Andrea della Valle, la Villa Strozzi (che un tempo sorgeva dove \u00e8 stato eretto il Teatro dell'Opera di Roma - Costanzi), Palazzo Strozzi alle Stimmate in Largo di Torre Argentina, e i Casali Strozzi (nell'odierno quartiere Della Vittoria). Lo stemma degli Strozzi, \u00e8 presente in diverse cappelle e monumenti sepolcrali in molte chiese romane, sia per l'attivit\u00e0 del ramo principesco della famiglia, sia per i ruoli ecclesiastici degli Strozzi anche di altri rami presenti in Roma, e si trovano anche nella Chiesa di Santa Maria della Vittoria, nella Chiesa di Santa Caterina della Rota, nella Basilica di San Giovanni Battista dei Fiorentini, oltre che nella Basilica di Santa Maria sopra Minerva dove sono i monumenti funebri di Amerigo Strozzi e quello gi\u00e0 citato di Uberto Strozzi di Mantova.\nIl figlio di Lorenzo Francesco e Teresa Strozzi, Filippo (1699-1763), fu II principe di Forano, III Duca di Bagnolo, e nominato da Papa Clemente XII, suo parente, Capitano de'Cavalleggeri pontifici. Essendo senza discendenza, suo fratello Ferdinando (1718-1769) III principe di Forano, IV Duca di Bagnolo, consigliere di Stato e Maggiordomo Maggiore di Maria di Borbone, moglie del Granduca Leopoldo e Consigliere di Stato nel 1776. Il giorno del matrimonio della figlia, fece distribuire doti alle fanciulle del popolo, condon\u00f2 debiti ai contadini, assegn\u00f2 somme alle famiglie indigenti e liber\u00f2 gli imprigionati per motivi di debiti dal Carcere delle Stinche (motivo per il quale questo ramo della famiglia venne anche chiamato \"Strozzi delle Stinche\") e riport\u00f2 la famiglia a Firenze. Dal matrimonio di Ferdinando con Giulia di Pietro Strozzi nacque Lorenzo Strozzi (1748-1802), IV principe di Forano e V Duca di Bagnolo, Cavallerizzo Maggiore del Granduca Leopoldo nel 1773 e consigliere intimo dell'Imperatore d'Austria. Dal suo matrimonio con Lodovica Altieri nacque Ferdinando Maria (1774-1835), V principe di Forano, VI Duca di Bagnolo, ciambellano della principessa Elisa, che Napoleone mise al governo della Toscana. Ristabilta la Casa d'Austria fu Maggiordomo del principe Leopoldo, la corte di Napoli lo nomina Ordine di San Gennaro e dal 1816 rinuncia in mano a Pio VII ai diritti baronali su Forano, riservandosi i titoli. Gli Strozzi di questo ramo assunsero anche i cognomi Majorca Renzi. Sposa Teresa di Beaufort e suo figlio Ferdinando Lorenzo (1821-1878) che prosegue nei titoli di VI principe di Forano, VII Duca di Bagnolo \u00e8 membro dell'assemblea della Toscana che nel 1860, delibera la soppressione del potere granducale. All'atto di annessione viene nominato Senatore. Sposa Antonietta dei Principi Centurione Scotto da cui ha quattro figli: Piero, Leone, Roberto e Luisa. Piero (1855-1907) \u00e8 VII principe di Forano, VIII Duca di Bagnolo, senza discendenza; suo fratello Leone (1856-1929), VIII principe di Forano, IX Duca di Bagnolo fu amministratore unico della Automobili Florentia - Fabbrica Toscana di Automobili (F.T.A.) casa automobilistica italiana, attiva dal 1901 al 1910. Sua figlia Beatrice spos\u00f2 Paolo Paolozzi di Chiusi (SI) da cui discende la famiglia Paolozzi Strozzi; con Roberto (1861-1951), VIII principe di Forano, IX Duca di Bagnolo, si estinse il ramo diretto maschile di questa linea della famiglia Strozzi. La sorella di Piero, Leone e Roberto, Luisa Strozzi, sposa il conte Francesco Guicciardini, da cui Piero Guicciardini sposato con Maria Luisa Bombicci Pontelli, il cui figlio Girolamo Guicciardini Strozzi (n. 1938) assume il cognome Strozzi per disposizione testamentaria del prozio Roberto Strozzi (I\u00b0 ag. 1951 e decr. del Pres. d. Rep. 18 giu. 1954; Successivamente con RR.LL.PP. di S.M. Umberto II 9 ott. 1965 lo stesso \u00e8 stato autorizz. a succedere anche nei titoli di Principe di Forano e Duca di Bagnolo).\nUn altro ramo della famiglia, discendente da Lorenzo Strozzi (?-1479), che visse a Napoli, fratello di Filippo Strozzi il Vecchio e figlio di Matteo Strozzi (1397-1435) e Alessandra Macinghi, discende il tris nipote Orazio Strozzi (?-1654) trasferitosi alla Corte dei Sovrani di Spagna come confidente di Filippo III e poi stabilitosi a Palermo, dove nacque la linea degli Strozzi Marchesi di Flores (1637), poi Principi di Sant'Anna (dal 1643), che si estinse gi\u00e0 con il figlio di Orazio, Principe Giuseppe Strozzi, Capitano di Palermo (1675) e Pretore (1684 e 1687) mancato senza eredi diretti maschili. Del soggiorno a Palermo resta memoria nel Palazzo Strozzi (oggi Palazzo Oneto di San Lorenzo).\nGenealogia: Linea di Strozza, Strozzi di Firenze e di Roma. Principi di Forano, Duchi di Bagnolo.\nMotto: \"Sic et virtus expecto\" e \"Mitis esto\" da Filippo Strozzi il Vecchio \nRamificazioni della famiglia Strozzi.\nGenealogia generale Strozzi.\nSono riportati i membri titolati della famiglia."}
{"id": "617800", "revid": "767487", "url": "https://it.wikipedia.org/wiki?curid=617800", "title": "Il ragazzo dal kimono d'oro", "text": "Il ragazzo dal kimono d'oro \u00e8 un film del 1987 co-sceneggiato, prodotto e diretto da Fabrizio De Angelis con lo pseudonimo di Larry Ludman. Il film, con protagonista Kim Rossi Stuart, \u00e8 un'imitazione di \"Per vincere domani - The Karate Kid\" (1984) e diede origine a sua volta a un franchise composto da altri cinque film (di cui solo il primo, \"Il ragazzo dal kimono d'oro 2\", uscito al cinema) e una serie televisiva, il tutto prodotto e diretto da De Angelis. La pellicola \u00e8 stata distribuita nelle sale italiane a partire dal 3 settembre 1987.\nTrama.\nAnthony Scott \u00e8 un sedicenne che raggiunge Manila per rivedere il padre Paul. Laggi\u00f9 conosce Maria, la cui famiglia, come tante altre, \u00e8 intimorita dalla banda di Quino, un lottatore di arti marziali che da 5 anni \u00e8 campione imbattuto dei tornei di karate; Anthony si accorge della bravura di Quino, ma non sa che \u00e8 anche permaloso, ragion per cui i due arrivano presto allo scontro e Anthony ci lascia quasi la pelle; \na salvarlo e curargli le ferite \u00e8 il maestro Kimura, un eremita che vive nella foresta da quando si \u00e8 reso conto che i suoi insegnamenti vengono usati da allievi come Quino per fare del male alla gente, anzich\u00e9 essere esercitati nelle competizioni sportive come un'arte della mente e del corpo. Kimura dice a Anthony che gli insegner\u00e0 il karate per volere degli d\u00e8i, in modo da permettergli di affrontare Quino per la seconda volta e vincere; la mossa pi\u00f9 importante che Kimura gli insegna \u00e8 il \"colpo del drago\".\nUna volta tornato dalla sua famiglia, Anthony \u00e8 dunque pronto per affrontare Quino in un torneo e vendicarsi."}
{"id": "617801", "revid": "436907", "url": "https://it.wikipedia.org/wiki?curid=617801", "title": "PMC VS Club Dogo - The Official Mixtape", "text": "PMC VS Club Dogo - The Official Mixtape \u00e8 un mixtape dei gruppi musicali italiani Porzione Massiccia Crew e Club Dogo, pubblicato il 30 aprile 2004 dalla 5\u00ba Dan e dalla MiResidenza.\nDescrizione.\nPresentato il 30 aprile 2004 al Link di Bologna, \"PMC VS Club Dogo - The Official Mixtape\" contiene 26 brani registrati dai due gruppi con l'aggiunta di due artisti appartenenti al collettivo fondato dai Club Dogo, la Dogo Gang: Marracash e Vincenzo da Via Anfossi. Tra i membri della Porzione Massiccia Crew hanno partecipato Inoki, Shablo, Gianni KG, Rischio, Mopash\u00e0, Royal Mehdi, Nunzio, Lamaislam e Word."}
{"id": "617804", "revid": "767487", "url": "https://it.wikipedia.org/wiki?curid=617804", "title": "Ica (popolo)", "text": " \nGli Ica (o anche Arhuaco, Bintuk, Ijca) sono un gruppo etnico della Colombia, con una popolazione stimata di circa 14301 persone. Questo gruppo etnico \u00e8 principalmente di fede animista ma crede in Dio, creatore del mondo, che viene chiamato Kaka Serangua.\nGli Ika parlano la lingua Ica (codice ISO 639: ARH).\nVivono sul versante sud della Sierra Nevada de Santa Marta. Il loro villaggio, chiamato Nabusimak\u00e8, \u00e8 situato in una valle di rara bellezza, a circa 2000 metri di altezza."}
{"id": "617806", "revid": "1149807", "url": "https://it.wikipedia.org/wiki?curid=617806", "title": "Grosso guaio a River City", "text": "Grosso guaio a River City (\"Cow Belles\") \u00e8 un film per la televisione del 2006 con la star di \"Phil dal futuro\" Alyson Michalka e sua sorella Amanda Michalka.\nTrama.\nTaylor (Alyson Michalka) e Courtney (Amanda Michalka) sono due ragazze ricchissime grazie al pap\u00e0 Callum (Jack Coleman) che possiede una famosa fabbrica di latte. Tuttavia un giorno, quando Taylor e Courtney tornano dalla loro \"gita dello shopping\", trovano la cucina della loro casa bruciata per causa loro. Il padre, scosso dalla loro disattenzione, le mette a lavorare alla fabbrica per mostrare loro la responsabilit\u00e0 e il funzionamento del commercio, ma dopo averne combinato di tutti i colori si rimboccano le maniche e si mettono a lavorare con attenzione. Callum messo in affari con lo zio decide di fare una vacanza, ma si scopre che lo zio \u00e8 un truffatore. Taylor e Courtney allora si rimboccano le maniche per mettere in atto gli assegni scoperti. Taylor dice a sua sorella che c'\u00e8 un modo per salvare l'azienda me questo modo include i soldi per la feste di Courtney. Questa si rifiuta e allora la sorella decide di mettere in atto il suo piano anche senza il suo consenso. Courtney furiosa con quest'ultima decide di non parlarle pi\u00f9. Dopo una serie di eventi Courtney e Taylor si riappacificano in modo da avere due ragazzi e Courtney la sua festa.\nCritiche.\nLa trama del film \u00e8 simile alla trama di \"Material Girls\" (con Hilary Duff e Haylie Duff) e questo fatto in America ha suscitato piccole critiche."}
{"id": "617809", "revid": "2039709", "url": "https://it.wikipedia.org/wiki?curid=617809", "title": "Baia Domizia", "text": "Baia Domizia \u00e8 una localit\u00e0 turistica balneare italiana, situata in Campania. Ubicata lungo il litorale domizio, in provincia di Caserta, \u00e9 frazione sia del comune di Sessa Aurunca che del comune di Cellole, al confine con il Lazio, dal quale \u00e8 separata dal fiume Garigliano.\nStoria.\nDall'et\u00e0 antica alla seconda guerra mondiale.\nIn et\u00e0 antica, il tratto della pineta alla foce del Garigliano era, per le popolazioni italiche prima e per gli antichi Romani poi, un \"lucus\" (bosco sacro) dedicato alla dea Mar\u00ecca, ninfa delle paludi e delle acque, il cui tempio si trovava sull'opposta sponda del fiume, nel territorio di Minturno. Gli Ausoni anche detti Aurunci le dedicarono un grande tempio presso Minturno, edificato probabilmente attorno al settimo/sesto secolo a.C., sulla riva destra-nord, in prossimit\u00e0 della foce del fiume Liri, oggi Garigliano, a circa 400 m. dal mare. Sulla sponda sinistra-Sud si estendeva invece il bosco sacro, il \"L\u016bcus Mar\u012bcae\" dedicato alla divinit\u00e0. Il tempio era costruito con blocchi di tufo grigio provenienti dalle cave a sud del monte Massico. Poco prima del crollo dell'impero romano, nell'estate del 458, un gruppo di Vandali, guidato dal cognato di Genserico, sbarc\u00f2 alla foce del Garigliano e devast\u00f2 l'area ricca di ville gentilizie, saccheggiandola: la minaccia fu debellata dall'intervento dell'esercito imperiale, comandato da uno degli ultimi imperatori romani, Maggioriano, che guid\u00f2 personalmente l'esercito sconfiggendo i Vandali nei pressi di Sinuessa e inseguendoli, mentre erano appesantiti dal bottino, fino alle navi. Dopo il crollo dell'impero romano, con le continue scorrerie barbariche e saracene, divenne impossibile continuare a manutenere i sistemi irrigui e di contenimento delle acque nelle campagne, che vennero abbandonate. Questo, unitamente alla natura dei terreni, naturalmente ricchi d'acqua, port\u00f2 all'impaludamento delle zone immediatamente a ridosso della linea di costa. Il territorio divenne cos\u00ed una grande palude, conosciuta come \"pantano di Sessa\".\nNella zona presso il fiume si svolsero nella storia diverse battaglie: nell'881 sbarcarono nei pressi della foce del Garigliano i Saraceni che qui si stabilirono in una vera e propria cittadella fortificata, un cosiddetto rib\u0101\u1e6d, dal quale partivano per veloci scorribande predatorie in tutta l'Italia centro-meridionale. Nel 915 papa Giovanni X riun\u00ec un esercito nella \"Lega Cristiana\", composta da Longobardi e Bizantini, per fronteggiare le incursioni saracene. Dopo la prima battaglia del Garigliano, che spazz\u00f2 via l'insediamento saraceno, per custodire l'area venne eretta una serie di alte torri fortificate, che attraverso segnali luminosi ed acustici avrebbero potuto segnalare l'arrivo di eventuali invasori su tutta la linea di costa a nord e a sud del fiume, alla foce del Garigliano e nelle zone interne pi\u00f9 alte. Il principe longobardo di Capua Pandolfo Testadiferro, o Capodiferro, edific\u00f2 attorno al 930, alla foce del Garigliano, la torre che prese appunto il nome del condottiero (Torre di Capodiferro).\nSi ricordano inoltre la seconda battaglia del Garigliano (1503) tra spagnoli e francesi, che consegn\u00f2 di fatto tutto il meridione d'Italia al dominio degli spagnoli per oltre tre secoli, e la terza battaglia del Garigliano (1860) tra i Borboni ed i Sabaudi proprio sul Ponte Real Ferdinando sul Garigliano, epilogo della spedizione dei Mille durante l'unit\u00e0 d'Italia. Presso la localit\u00e0, durante la seconda guerra mondiale, venne inoltre combattuta la battaglia di Montecassino, l'ultimo scontro importante prima dello sfondamento della Linea Gustav. Durante gli scontri per lo sfondamento della linea vennero distrutte alcune costruzioni di rilievo storico come la Torre di Capodiferro - divenuta poi sede del museo della civilt\u00e0 aurunca - e il \"ponte Real Ferdinando\" sul fiume Garigliano, progettato da Luigi Giura.\nIl \"boom economico\": il progetto e la costruzione.\nGi\u00e0 durante il miracolo economico italiano, l'idea di fare della localit\u00e0 un insediamento turistico nacque nella seconda met\u00e0 degli anni 1950; nel 1958 era stato bandito un concorso nazionale per la progettazione di un centro turistico che doveva sorgere presso localit\u00e0 \"Pantano\", mettendo in vendita i terreni al miglior offerente. Il progetto non ebbe tuttavia seguito a causa della scarsa disponibilit\u00e0 di capitali e di \"know-how\" presso l'imprenditoria locale. \nNegli anni 1960 il comune di Sessa Aurunca nell'intento di valorizzare e urbanizzare la pineta il comune band\u00ed un concorso a livello nazionale, per il vaglio dei progetti fu chiamata una commissione di professionisti di fama fra cui il Prof. Riccardo Pacini. Fu scelta la societ\u00e0 \"Aurunca Litora\", con sede nel Veneto il cui presidente era l'imprenditore padovano Giuseppe Longato, questi nel 1959 aveva gi\u00e0 avviato in provincia di Venezia un'operazione analoga, Bibione, e Mocellini in quel periodo costruiva palazzi sul Lido di Jesolo. Una pubblicit\u00e0 della societ\u00e0 veneta spiegava che il progetto rispettava l'ambiente naturale preesistente e che solo poche costruzioni sarebbero state visibili dalla spiaggia, mentre l'accesso al mare attraverso la pineta sarebbe avvenuto esclusivamente attraverso viali pedonali.\nIl progetto di massima definitivo venne elaborato dall'architetto e urbanista padovano Lorenzo Menegazzo, noto come \"Renzo Men\". La viabilit\u00e0 sarebbe stata costituita da un asse centrale curvilinea , che intersecava l'asse centrale tramite rotatorie e dalla quale si dipartivano verso le aree residenziali piccole strade a scarso traffico,ci sarebbe stata un'unica strada di scorrimento esterna al centro abitato . Le strade raggiungevano una lunghezza complessiva di 26\u00a0km ed erano previsti circa un milione e mezzo di\u00a0m\u00b3 di costruzioni (con un indice di 0,7\u00a0m\u00b3 per\u00a0m\u00b2). Erano previsti tre \"nuclei insediativi\" a maggiore densit\u00e0 edilizia, che dovevano sorgere a circa 2\u00a0km l'uno dall'altro, intervallati da zone estensive e delimitati da due zone con impianti sportivi, a sud e a nord dell'insediamento: a nord, sul fiume Garigliano avrebbe dovuto sorgere un porto turistico, mentre a sud, approfittando delle sorgenti sulfuree nel territorio confinante dell'antica citt\u00e0 di Sinuessa, ove doveva sorgere un impianto termale. Il nucleo centrale avrebbe ospitato la maggior parte dei servizi (stazione di pullman, uffici comunali, azienda di soggiorno, banche, centri religiosi, scuole, stazioni di polizia, cinema, teatro, sale giochi).quando fu immaginata e costruita come localit\u00e0 balneare destinata ad un pubblico d'\u00e9lite. \nSecondo l'atto di compravendita, il progetto avrebbe dovuto concretizzarsi con le seguenti tappe:\nLe vicende amministrative e la costruzione.\nIl consiglio comunale di Sessa Aurunca favor\u00ec l'iniziativa, come occasione di sviluppare turisticamente la zona marina. Le difficolt\u00e0 che le amministrazioni del tempo incontrarono ne impedirono la realizzazione diretta, cos\u00ec la commissione allora presieduta dal notaio Antonio Franco Girfatti (poi dimessosi) indusse a vendere la pineta alla \"Aurunca Litora\". Il 28 agosto del 1963 venne approvata dalla giunta provinciale amministrativa la vendita dei terreni alla societ\u00e0 veneta, i terreni di propriet\u00e0 comunale in localit\u00e0 \"Pineta\" per un'estensione di 275 ettari, al costo di 450 lire al\u00a0m\u00b2, per un prezzo totale di 1.239.228.000 lire, di cui la societ\u00e0 avrebbe pagato subito la somma di 904.812.851 lire e il resto pari a 334.415.149 in quattro rate a iniziare dal 31 dicembre 1964 fino al 31 dicembre 1967. Il primo contratto di compravendita preceduto da un contratto preliminare dell'11 aprile 1962 fu fatto il 13 ottobre 1962, il contratto definitivo fu stipulato il 22 agosto 1963.\nI lavori cominciarono il 27 aprile 1965 ed il progetto, seppur nelle sue grandi linee, venne realizzato, ma mancarono alcune delle opere a corollario che restarono incompiute: non vennero realizzate la zona nord, denominata \"sportiva\", dove sarebbe dovuto sorgere il porticciolo con la darsena, e qualche altra importante struttura, opere che furono poi in seguito abbandonate. Il comune di Sessa Aurunca si era obbligato a cedere ad un prezzo concordato i terreni per realizzare la darsena con accesso dal Garigliano \"ovunque fosse ritenuto idoneo tecnicamente\", ed inoltre anche un'area di estensione compresa tra i 15 e i 20 ettari per realizzare un aeroporto turistico.\nLe inchieste giornalistiche e le speculazioni.\nNel 1977 il libro \"Dossier Baia Domizia, uno scandalo democristiano,\" scritto dal giornalista Silvio Bertocci, tratta delle vicende relative alla nascita della localit\u00e0 come un caso di commistione tra affari e politica, che vedeva implicato il partito egemone, la Democrazia Cristiana, che all'epoca dominava il consiglio comunale di Sessa Aurunca ed aveva ugualmente una notevole forza in Veneto. Secondo il giornalista, si tratt\u00f2 di un'enorme speculazione edilizia, utile per far incassare al partito sostanziose tangenti e creare nuovi rapporti clientelari. Nel libro, fra l'altro, \u00e8 citato anche il caso di un trenino turistico che era una delle principali attrazioni della localit\u00e0, fino a quando non fu definitivamente posto sotto sequestro dalla magistratura in quanto il proprietario, gestore di un noleggio di biciclette, secondo i giudici lo utilizzava illegalmente come un vero e proprio servizio di trasporto urbano a pagamento (400 lire di allora, e si trattava di due trenini, uno diretto al villaggio svedese e l'altro a Baia Murena) i cui ricavi - esentasse - furono quantificati dagli inquirenti in una ventina di milioni di lire circa a stagione (equivalenti, in illo tempore, alla quotazione media di una casa di piccole dimensioni del posto). \nUn altro libro che parla dell'edificazione di Baia Domizia \u00e8 \"Giovanni Leone. La carriera di un presidente.\" scritto da Camilla Cederna, e pubblicato nel 1978.\nIl successo e il turismo dei VIP.\nPer la campagna pubblicitaria internazionale fu creato uno stemma, disegnato da Pino Castagna, uno scultore-ceramista amico del presidente Longato, con una B contrapposta ad una D inserite in un cerchio, con un'onda al centro: il marchio con le foto della neonata destinazione era presente sulle principali riviste italiane ed europee, in particolare nel Regno Unito, in Germania, Svizzera, Francia e dai paesi scandinavi, da cui arrivarono numerosi villeggianti, soprattutto dalla Svezia.\nUna delle strutture pi\u00f9 famose fu il villaggio turistico \"La Serra\", di propriet\u00e0 svedese, da tutti conosciuto in illo tempore come \"il villaggio svedese\", essendo riservato allora ai soli villeggianti scandinavi. Il tutto fu riportato anche in un cinegiornale dell'Istituto Luce del 1975, \"\"Una 'fettina' di Svezia in Italia, 217 cottages per 1600 posti, un villaggio nato nel 1968 grazie ad una cooperativa, di propriet\u00e0 dei sindacati svedesi\".\" Sulle spiagge di Baia si videro i primi topless, che fecero gridare allo scandalo: persino l'allora vescovo di Sessa Aurunca, Vittorio Maria Costantini (che fra l'altro inaugur\u00f2 e bened\u00ec nel 1974 la nuova chiesa parrocchiale appena costruita), tuon\u00f2 dal pulpito arrivando a definire Baia Domizia la \"pietra dello scandalo\", dando luogo ad un vero e proprio fenomeno di costume. A queste si aggiungevano le presenze del campeggio internazionale e dei vari hotel che la rendevano abitata per oltre il 50% da stranieri. La localit\u00e0 fu, fino alla fine degli anni '70, una delle destinazioni pi\u00f9 alla moda di tutto il Sud Italia, al punto che, per quantit\u00e0 e qualit\u00e0 della vita notturna, rivaleggi\u00f2 alla pari con Capri e le altre rinomate localit\u00e0 della costiera amalfitana.\nNei suoi bar e locali notturni il cocktail pi\u00f9 diffuso era lo spritz; in quel periodo accaddero molti avvenimenti come quello per l'inaugurazione dell'hotel \"Domizia Palace\", e di bella vita presso i locali notturni dove si esibivano i pi\u00f9 importanti cantanti e gruppi musicali del tempo. Nelle stradine della localit\u00e0 circolavano variopinti risci\u00f2 a pedali ed erano sempre affollate di turisti provenienti da tutte le parti d'Europa. La stagione cominciava a marzo e terminava alla fine di ottobre. Enorme fu, in termini di sviluppo economico e di crescita sociale, ma anche di liberazione sessuale l'impatto sulle popolazioni dei paesi circostanti. Tutta l'area aurunca risent\u00ec positivamente della ventata d'aria fresca che giungeva con le genti e le culture che Baia Domizia attirava.\nIl terremoto del 1980 e il declino.\nNel 1975 il distacco del comune di Cellole da quello di Sessa Aurunca comport\u00f2 la suddivisione amministrativa della localit\u00e0 balneare tra i due comuni. La divisione avrebbe dovuto essere provvisoria, in attesa che i comuni interessati trovassero tra di loro un accordo ma, in mancanza di esso, di fatto divenne definitiva. Ci\u00f2 innesc\u00f2 un sistema di veti incrociati che ancora oggi costituisce una delle cause del mancato sviluppo, anche a causa della miopia delle rispettive giunte comunali che, invece di investire nella localit\u00e0 e promuovere iniziative tali da incoraggiare ulteriormente l'afflusso turistico, pensarono unicamente a sfruttarne le risorse. Intanto la societ\u00e0 \"Aurunca Litora\" fu travolta dalle difficolt\u00e0 economiche di alcuni soci che decisero di lasciare e che vendettero - in alcuni casi svendendoli a cifre molto basse - i terreni rimasti, tra i quali quelli della zona nord che era completamente da edificare. \nIn seguito al terremoto dell'Irpinia del 1980, per far fronte all'emergenza, vennero requisite molte seconde case, alcuni residence e hotel per alloggiare circa settemila terremotati provenienti dalle zone pi\u00f9 disagiate di Napoli e provincia. Alcuni ritennero ci\u00f2 una decisione politica, il cui fine sarebbe stato quello di salvaguardare determinate localit\u00e0 turistiche campane a discapito della provincia di Caserta, la cui forza politica non sarebbe stata tale da esercitare una energica opposizione. Tuttavia degli occupanti vi rimasero a lungo, bloccando di fatto gran parte delle attivit\u00e0 turistiche, determinando una generale situazione di degrado. In alcuni casi, i destinatari degli alloggi addirittura ridussero gli immobili requisiti al limite della fatiscenza, come nel caso dell' \"Hotel Giulivo\" e, a Baia Domizia Sud, del \"Cosida Residence\", quest'ultimo reso del tutto inagibile - in alcuni punti letteralmente devastato in modo tale da manifestare perfino il rischio di crollo - e successivamente riattato con radicali opere di ripristino delle strutture edilizie.\nLa ripresa degli anni 2000.\nA partire dalla seconda met\u00e0 degli anni 2000 si \u00e8 assistito progressivamente ad una ripresa dei finanziamenti ed interventi per migliorare la vivibilit\u00e0 del luogo, come l'attivazione di un impianto di depurazione nel comune di Cellole, realizzazione di percorsi ciclabili, per un rilancio turistico fondato nell'impianto urbanistico e nel rispetto della natura, oltre che nella vicinanza a numerosi luoghi di interesse archeologici e artistici.\nSulla base dei rilievi effettuati nel 2014, l'Arpac ha dato un giudizio di eccellenza in termini di pulizia delle acque; la localit\u00e0 registr\u00f3 nelle sue strutture ricettive oltre 600.000 presenze (circa l'85% dall'estero) che ne fecero la prima nell'accoglienza in tutta la provincia di Caserta. \nGeografia fisica.\nIl suo nome deriva dalla sua posizione geografica, la cittadina \u00e8 stata infatti fondata vicino baia del golfo di Gaeta ed \u00e8 situata sul litorale domizio che denomina il tratto di costa che da Torregaveta arriva a Baia Domizia, tangendo l'attuale Via Domiziana (SS7 quater).\nLa localit\u00e0 \u00e8 inserita in un'area di grande interesse naturalistico. Gli ultimi 4\u00a0km del litorale della localit\u00e0 sono compresi nel Parco regionale di Roccamonfina-Foce Garigliano.La parte alle spalle del litorale sabbioso \u00e8 delimitata da un lungo susseguirsi di dune che, verso l'interno, lasciano il posto alla pineta. All'interno di quest'area \u00e8 gi\u00e0 presente una rete di sentieri che permette di visitarne tutti gli ambienti. La sabbia come la spiaggia \u00e8 di origine vulcanica, nata dal vicino e inattivo vulcano di Roccamonfina, e la vegetazione \u00e8 costituita dalla macchia mediterranea e soprattutto dalla massiccia presenza di pini.\nLa pineta \u00e8 in gran parte antropica, fu infatti piantata durante le varie bonifiche dell'area che fu paludosa, e che a tratti \u00e8 quasi priva di sottobosco. Laddove le condizioni ecologiche lo consentono, lascia il posto alla macchia alta ed infine alla lecceta. Verso il mare domina la macchia mediterranea, ancora intatta su oltre 6\u00a0km del litorale. Nella zona vegetano la \"Romulea rollii\" il cosiddetto \"zafferanetto di Rolli\", le orchidacee, con una decina di specie, soprattutto di \"Ophrys\", prospera il candido e robusto \"Pancratium maritimum\" (giglio di mare). la vegetazione \u00e8 arricchita dalla presenza delle piante pioniere cresciute sulle dune a ridosso delle spiagge.\nSuddivisione amministrativa.\nOriginariamente era una frazione compresa interamente nel comune di Sessa Aurunca. Nel 1975 Cellole, anch'essa precedentemente frazione di Sessa, ottenne l'autonomia amministrativa. Il territorio della localit\u00e0 fu quindi diviso tra i due comuni: le parti a sud e ad est (Baia Domizia Sud, Baia Murena e Baia Felice) furono assegnate a Cellole, mentre la zona del centro e la parte nord rimasero sotto l'amministrazione di Sessa Aurunca. \nPer la sua posizione geografica \u00e8 stata definita \"Porta del Sud\" per essere la prima localit\u00e0 della Campania che si incontra arrivando dal Lazio.\nCultura.\nArte.\nMolti artisti, pittori e scultori frequentarono la localit\u00e0; ad esempio a Baia Domizia trascorreva le sue vacanze l'artista futurista Sante Monachesi. Qui, nel settembre del 1968 l'artista si rinchiuse per alcuni giorni in un grande cubo nero (in segno di lutto) costruito con tralicci in legno, stoffa e perspex che sistem\u00f2 nella piazza centrale per attuare una sua personale protesta contro la repressione sovietica della primavera di Praga. La cosa ebbe grande eco sia in Italia che a livello internazionale. Rinchiuso nel cubo, oltre a dipingere, scrisse la terza parte del manifesto del movimento artistico del quale fu fondatore, il cosiddetto \"movimento agr\u00e0\".\nLa localit\u00e0 fu frequentata tra gli altri anche da alcuni tra gli artisti e personaggi pi\u00f9 in vista dell'epoca, tra cui Michelangelo Antonioni, John Lennon, Peppino De Filippo, Tot\u00f2, Patty Pravo, il principe Karim Aga Khan IV, Lucio Dalla, Tony Tammaro, Umberto Bindi e pi\u00f9 recentemente la showgirl Barbara d'Urso e dal calciatore italiano Lorenzo Insigne . Tra le altre personalit\u00e0 amanti del luogo ricordiamo lo scrittore e giornalista Mario Pomilio che ad esso dedic\u00f2 alcune sue poesie, il giurista Giuseppe Abbamonte, che ne \u00e8 stato per oltre 40 anni un innamorato frequentatore, il presidente del parlamento europeo David Sassoli, e Giuseppe Longato, amante dell'arte e del bello che fece arricchire dallo scultore Pino Castagna con delle sue opere in ceramica alcuni dei grandi alberghi.\nCinema.\nNella localit\u00e0 nel 1969 fu girato lo sceneggiato tv \"La donna di cuori\" con Ubaldo Lay nella parte del tenente Sheridan.\nNel 2001 vi fu girata gran parte del film Ginostra con Harvey Keitel, Andie MacDowell, Stefano Dionisi, Francesca Neri, Harry Dean Stanton, Asia Argento, Violante Placido."}
{"id": "617810", "revid": "767487", "url": "https://it.wikipedia.org/wiki?curid=617810", "title": "Inga (antropologia)", "text": " Gli Inga (o anche Highland Inga) sono un gruppo etnico della Colombia e del Venezuela, con una popolazione stimata di circa 11000 persone. Questo gruppo etnico \u00e8 principalmente di fede animista e parla la lingua Inga (D:Santiago Inga-INB01).\nVivono nella valle di Sibundoy e intorno a Santiago, San Andr\u00e9s e Col\u00f3n."}
{"id": "617811", "revid": "287204", "url": "https://it.wikipedia.org/wiki?curid=617811", "title": "Ubertino Strozzi", "text": "Biografia.\nFiglio di Rosso Strozzi di Gerio, ricopr\u00ec importanti ruoli repubblicani, come quello di Magistrato dei Priori delle Arti nel 1307, Magistrato del Sale nel 1318, e Consigliere del Tribunale di mercanzia nel 1319.\nDopo la cacciata dei ghibellini da Firenze nel 1328, fu tra i protagonisti della riforma dell'amministrazione repubblicana. Dopo aver riscoperto il ruolo di Alfiere di compagnia nel 1328 e 1334, fu inviato come ambasciatore a Pisa nel 1331 e ad Arezzo nel 1334, ma fu come membro del consiglio XII Buonomini nel 1332 e soprattutto come Gonfaloniere di Giustizia nel 1336 che agli pot\u00e9 attuare l'importante riforma delle professioni e dell'accedere alle cariche pubbliche.\nStabil\u00ec infatti, tra i vari provvedimenti, che chiunque volesse esercitare un'attivit\u00e0 dovesse essere iscritto ad una delle corporazioni delle Arti, estromettendo quindi la nobilt\u00e0 feudale dall'esercizio delle professioni e favorendo la corsa al potere del ceto dei mercanti, che proprio in quegli anni tesseva le trame per quegli straordinari casi di ascesa sociale che si sarebbero manifestati a partire dal secolo seguente.\nDiscendenza.\nSi spos\u00f2 con Filippa Tornaquinci ed ebbe quattro figli, tre maschi e una femmina:\nLa loro discendenza si esaur\u00ec nel secolo successivo."}
{"id": "617812", "revid": "36426", "url": "https://it.wikipedia.org/wiki?curid=617812", "title": "Umbertino Strozzi", "text": ""}
{"id": "617813", "revid": "767487", "url": "https://it.wikipedia.org/wiki?curid=617813", "title": "Coreguaje", "text": " \nI Coreguaje (o anche Koreguaje) sono un gruppo etnico della Colombia, con una popolazione stimata di circa 2106 persone. Questo gruppo etnico \u00e8 principalmente di fede animista e parla la lingua Koreguaje (codice ISO 639: COE).\nVivono lungo i fiumi Orteguaza e Caquet\u00e1, nel Dipartimento di Caquet\u00e1. Sono correlati ai Tama con i quali condividono la lingua koreguaje."}
{"id": "617815", "revid": "767487", "url": "https://it.wikipedia.org/wiki?curid=617815", "title": "Distretto 13 - Le brigate della morte", "text": "Distretto 13 - Le brigate della morte (\"Assault on Precinct 13\") \u00e8 un film del 1976 scritto e diretto da John Carpenter.\nNel 2005 ne \u00e8 stato girato un remake, \"Assault on Precinct 13\" diretto da Jean-Fran\u00e7ois Richet, mentre lo stesso Carpenter ne ha girato un \"newquel\" futuristico nel 2001, \"Fantasmi da Marte\".\nNegli Stati Uniti la sua uscita \u00e8 avvenuta il 5 novembre 1976, mentre in Italia fu distribuito nel 1979.\nPer alcune scene di violenza il film si \u00e8 guadagnato un posto di riguardo nella corrente della shoxploitation.\nTrama.\nLos Angeles, ghetto di Anderson. \u00c8 un periodo di continui scontri a fuoco tra la polizia metropolitana e le gang di strada che imperversano per la citt\u00e0. Sei membri della gang \"Tuono verde\" vengono uccisi dalla polizia, mentre cercano di entrare in un deposito di armi. Avendo saputo cos'\u00e8 successo, i \"Voodoo\", alleati dei \"Tuono verde\", giurano vendetta - tramite un patto di sangue - ai poliziotti. Vista l'esposizione agli assalti, il comando pensa di spostare il tredicesimo distretto al centro di Anderson.\nA supervisionare il trasloco viene chiamato il tenente Ethan Bishop. Contemporaneamente, il poliziotto Starker si reca al penitenziario dove dovr\u00e0 aiutare i colleghi a trasportare il pericoloso detenuto - condannato alla pena di morte - che si fa chiamare Napoleone Wilson ed altri suoi compagni di cella: Wells ed un altro ancora, scosso dalla tosse. Allo stesso tempo, Lawson Richards e sua figlia Kathy si recano ad Anderson per convincere la figlia maggiorenne a rientrare a casa.\nI \"Voodoo\" si mettono in auto e iniziano a girovagare per il quartiere, cercando un obiettivo da eliminare per vendicarsi nei confronti della polizia, che la notte scorsa ha eliminato sei dei loro uomini. Il capo rimane indeciso se uccidere con un fucile M-16 una vecchietta o un vagabondo, sino a quando le sue mire non ricadono sul camioncino dei gelati.\nKathy inizia ad avere fame e chiede al padre di fermarsi in un posto dove poter mangiare qualcosa. Lawson accetta, anche perch\u00e9 ha bisogno di chiamare la figlia per chiederle dove sia casa sua. Alla prima occasione utile, Lawson si ferma vicino ad una cabina telefonica. Il gelataio, intanto, vedendo che l'auto continua a seguirlo, inizia a sospettare qualcosa, conoscendo anche la fama del quartiere.\nNel pullman che trasporta i prigionieri a Sonora, Starker intraprende un colloquio con Napoleone Wilson riguardo alla sua innocenza, interrotto solo dai lamenti del prigioniero malato, che pare pi\u00f9 grave del previsto. Starker comunica all'autista di fermarsi al primo distretto utile: il tredicesimo distretto, ad Anderson.\nLa piccola Kathy scorge il furgone del gelato e vi si reca. Il gelataio, spaventato e sbrigativo, cerca di togliersi di torno la bambina servendola immediatamente. Non appena la bambina si allontana, i membri dei \"Voodoo\" si fanno vivi e prendono a pugni il gelataio; poco dopo lo uccidono con una pistola silenziata. La bambina si accorge che il gelato non \u00e8 quello che lei aveva pagato e torna indietro, morendo per mano del capo della banda.\nLawson si accorge della morte della figlia e accorre; dapprima la copre, poi, accecato dalla rabbia, prende il revolver del gelataio e inizia a inseguire la banda, che fugge verso il rifugio.\nI prigionieri arrivano al tredicesimo distretto; Bishop non vuole che restino, perch\u00e9 l'edificio sta chiudendo e la zona \u00e8 molto pericolosa. Starker insiste, anche perch\u00e9 se il prigioniero \u00e8 affetto da polmonite la responsabilit\u00e0 del soccorso non prestato ricadrebbe su Starker stesso o sul tenente. Dopo averlo convinto, Starker porta i prigionieri sani nelle celle e chiama un medico.\nLawson riesce a raggiungere la banda in una strada solitaria e uccide il capo. Il gesto non pu\u00f2 essere tollerato dai membri restanti, che, dunque chiamano i compagni e inseguono Lawson sino al distretto. Il loro compito \u00e8 quello di uccidere il responsabile dell'omicidio, anche a costo di morire a loro volta. Il fatto che - oltre tutto - Lawson si sia rifugiato all'interno del distretto soddisfa entrambi gli interessi della famigerata gang: vendicarsi dei poliziotti e dell'assassino del loro capo.\nLa gang inizia a far fuoco sul distretto, dapprima uccidendo l'agente Chaney e poi i poliziotti di scorta ai prigionieri, il prigioniero malato e Starker. Napoleone Wilson si salva e si rifugia all'interno, chiudendo il portone secondario.\nDa un lato ci sono i poliziotti ed i prigionieri, insieme a Leigh e Julie, due assistenti della polizia: dall'altro i membri dei \"Voodoo\". Dopo aver intimorito i poliziotti, i banditi gettano contro di loro un recipiente di vetro contenente sangue, insieme ad una bandiera e si nascondono in mezzo ai cespugli proprio di fronte al distretto.\nBishop ritiene sia meglio liberare i prigionieri, cosicch\u00e9 anch'essi possano aiutarli nella resistenza. Wells e Wilson vengono dunque messi in libert\u00e0 ed armati. Non appena fuori, Wells pretende di sapere cosa stia succedendo: Leigh gli descrive l'ultimo gesto compiuto dalla banda e Wells capisce subito di chi si tratti. Bishop e gli altri risultano ancora pi\u00f9 allarmati, sino a quando a quest'ultimo non viene in mente di creare un diversivo e far scappare Wells dall'edificio, in maniera tale che possa chiamare una pattuglia.\nWells accetta ed esce dal sistema fognario: fuori, pochi istanti dopo finisce ucciso per mano della banda. In seguito alle continue telefonate di cittadini che sentono colpi di arma da fuoco provenire dal ghetto di Anderson, dalla centrale operativa viene inviata per controllare la situazione una pattuglia. I due agenti di ronda, dopo una perlustrazione della zona con esito negativo, si accorgono dell'assassinio di un tecnico della linea telefonica, trovato senza vita, e riescono a dare l'allarme alla centrale. L'ultima speranza degli occupanti il dismesso distretto di polizia, ormai isolato sia telefonicamente che elettricamente, risiede in una bombola di metano che Bishop vuole fare esplodere dopo avere attirato i delinquenti all'interno del distretto ed essersi rifugiato dietro un'ampia lastra di metallo.\nLa gang riesce a far breccia nelle difese del distretto ed entrare: Bishop attende il momento propizio ed usando un fucile da cecchino fa saltare in aria la bombola. I membri della banda finiscono uccisi a causa delle schegge. Accorrono finalmente alcune pattuglie della polizia, che portano in salvo Bishop, Leigh, Wilson e Lawson.\nProduzione.\nSceneggiatura.\nDopo aver girato \"Dark Star\", John Carpenter incontr\u00f2 un gruppo di investitori che gli diedero carta bianca per realizzare qualsiasi film volesse, ma con un budget limitato. Nonostante Carpenter volesse girare un western, sapeva di non avere le risorse per ricreare lo scenario dell'epoca. Scrisse il film in modo che risultasse un western moderno e molto stilizzato, ispirandosi essenzialmente ad \"Un dollaro d'onore\" di Howard Hawks, uno degli eroi di Carpenter. Carpenter sapeva di dover saldare il suo debito con Hawks ed \"Un dollaro d'onore\" e us\u00f2 lo pseudonimo di John T. Chance come montatore: Chance era il personaggio di John Wayne in \"Un dollaro d'onore\". I titoli provvisori del film erano \"The Anderson Alamo\" (in riferimento all'omonimo film di John Wayne) e \"The Siege\", mentre si opt\u00f2 poi per un titolo pi\u00f9 commerciale.\nCast.\nNello scrivere il ruolo di Napoleone Wilson, uno dei pi\u00f9 ricordati nella intera storia del cinema, Carpenter si ispir\u00f2 al suo vicino di casa di allora, l'attore Darwin Joston, al quale alla fine and\u00f2 realmente la parte del criminale. Dopo ripetute audizioni parteciparono anche Austin Stoker, nel ruolo del tenente Ethan Bishop e Laurie Zimmer nel ruolo di Leigh. Nancy Kyes, che inizia la collaborazione con Carpenter in questo film, torner\u00e0 a recitare nel successivo \"Halloween, la notte delle streghe\" ed in altri due capitoli della saga, ' e '.\nAnche Carpenter si ritagli\u00f2 un cameo, nel ruolo di uno dei membri della banda che assalta le finestre.\nRegia.\nIl film venne girato in soli 20 giorni, a Los Angeles. L'indirizzo del nuovo distretto (1977, Ellendale Place) era l'indirizzo di casa del regista in quel periodo. Le riprese non vennero effettuate nel vero distretto tredici di Los Angeles, ma nel nono distretto della tredicesima divisione. Il film risulta un'unione di western urbano e thriller; i temi della citt\u00e0 aggressiva e dominata da bande spietate, senza un volto, quasi \"zombesche\", torner\u00e0 in altri film del regista come \"\".\nAccoglienza.\nUscito nel novembre 1976 negli Stati Uniti, il film guadagn\u00f2 $ 273.623, partendo da un budget di soli 100.000 dollari. Nonostante Carpenter abbia asserito di non essersi concentrato molto sui dialoghi e pi\u00f9 sulla suspense, il film \u00e8 divenuto un cult movie. In Inghilterra non venne ben accolto, ma in Francia venne lodato. Negli Stati Uniti venne accolto molto positivamente, tanto che nel 2005 ne \u00e8 stato girato un remake. In Italia \u00e8 stato presentato in versione rimasterizzata solo nel 1999, al Torino Film Festival.\nCritica.\nMarco Minniti ha scritto, in una recensione del 2003, che \"Distretto 13\" \u00e8 un film claustrofobico, il primo passo di Carpenter verso la \"\u00abnotte infinita. [...] La fotografia cupa e sgranata, la violenza senza volto, che esce dall'ombra e colpisce, inesorabile: tutte soluzioni stilistiche che ben presto diverranno una costante per i film di questo [...] regista\u00bb\". Minniti aggiunge inoltre che il film prende caratteristiche dal western (Napoleone Wilson) e dall'horror: \"\u00abdall'ultimo, [...] prende l'atmosfera onirica, il taglio claustrofobico e l'incubo perenne dei protagonisti, l'irrazionale minaccia, i teppisti come \"cose\" mosse solo dal [...] cieco desiderio di sangue\u00bb\".\nOltre a ripetere ci\u00f2 che Minniti riscrisse, i critici americani Laurence Mixson e Dennis Schwartz aggiunsero che il film possedeva molti punti a favore anche nell'ottima ed ossessiva colonna sonora, ma che al contempo \"rubava\" troppo da film come \"La notte dei morti viventi\", riproponendo - in poche parole - lo stesso plot.\nColonna sonora.\nLa colonna sonora, composta mediante sintetizzatore \u00e8 opera di John Carpenter, che spesso firma il corpo sonoro dei suoi film. Per il tema, Carpenter ha dichiarato di essersi ispirato alla colonna sonora di \"\" di Lalo Schifrin e alla canzone dei Led Zeppelin \"Immigrant Song\". A sua volta, nel tempo, il tema del film \u00e8 servito come base per la canzone \"Megablast\" dei Bomb the Bass.\nLa colonna sonora consiste di 17 tracce:"}
{"id": "617816", "revid": "70217", "url": "https://it.wikipedia.org/wiki?curid=617816", "title": "Paya-Pucuro", "text": ""}
{"id": "617820", "revid": "767487", "url": "https://it.wikipedia.org/wiki?curid=617820", "title": "Macaguan", "text": " I Macaguan (o anche Agualinda Guajibo, Hitn\u00fc, Jitnu o Macaguane) sono un gruppo etnico della Colombia, con una popolazione stimata di circa 542 persone. Questo gruppo etnico \u00e8 principalmente di fede animista e parla la lingua Macaguan (codice ISO 639: MBN).\nVivono presso Arauca, Agualinda e San Jos\u00e9 de Lipa e nei pressi del fiume Cuiloto. Il gruppo \u00e8 considerato semi-nomade e linguisticamente correlato ai Guahibo."}
{"id": "617826", "revid": "88740", "url": "https://it.wikipedia.org/wiki?curid=617826", "title": "Meihuaquan", "text": "Il Meihuaquan (pinyin) \u6885\u82b1\u62f3, \"mei hua ch'uan\" (in Wade-Giles), (traducibile con \"Pugilato del Fiore di Prugno\") \u00e8 uno stile di arti marziali cinesi che conta numerose ramificazioni sia nel nord che nel sud della Cina. Tra queste sono famosi il \"Ganzhi Wushi Meihuazhuang\" (\u5e72\u652f\u4e94\u52bf\u6885\u82b1\u6869) grazie all'opera del Maestro Han Qichang che lo ha insegnato a Pechino ed il \"Baijiazhi Meihuaquan\" \u767d\u5bb6\u652f\u6885\u82b1\u62f3 che \u00e8 stato reso popolare in Italia dal maestro \"Zhang Zuyao\" (\u5f20\u7956\u582f). Il Meihuaquan \u00e8 considerato a volte uno stile interno e a volte uno stile esterno, ma a Nanchino durante l'esperienza dello Zhongyang Guoshu Guan e di seguito negli ambienti marzialisti di Taiwan era classificato come Changquan.\nMeihuaquan \u00e8 anche un nome molto comune nelle arti marziali cinesi dove in svariati stili va ad indicare un Taolu.\nI rami del Meihuaquan.\nIl Meihuaquan \u00e8 uno stile estremamente diffuso e nel corso della sua storia si \u00e8 frammentato in numerosi rami secondari, tanto che in alcuni casi \u00e8 oggi difficile risalire per tutti gli stili con questo nome ad un'origine comune. Sicuramente collegati sono il Ganzhi Wushi Meihuazhuang, il Luodi Meihuaquan, il Baijiazhi Meihuaquan, il Meihua Changquan ed il Shangcheng Meihuaquan.\nGanzhi Wushi Meihuazhuang.\nIl Ganzhi wushi meihuazhuang \u5e72\u652f\u4e94\u5f0f\u6885\u82b1\u6869 (traducibile in italiano come \"Pali del Fiore di Prugno con 5 figure e tronchi e rami\") \u00e8 una branca dello stile Meihuaquan. Il nome viene sovente abbreviato dai praticanti in Meihuazhuang ed \u00e8 a sua volta una abbreviazione di Tiangan Dizhi Wushi Meihuazhuang.\nA partire dalla ottava generazione, il maestro Zhang Congfu ha creato una nuova variante dello stile e nell'area dell'Hebei, soprattutto attorno a Pingxiang, Weixian e Guangzong, fino a Liaocheng e Liangshan in Shandong, questa pratica ha preso il nome di Xiaojia in contrapposizione a tutte le pratiche precedenti che prendono il nome di Dajia.\nIl Meihuazhuang si divide in due settori:\nIl Wenchang, che raggruppa gli aspetti teorici, filosofici ed artistici dello stile;\nil Wuchang, che insegna il Wugong, la tecnica marziale, che nel ramo Xiaojia si compone del Jiazi, degli Shoutao, del Chengquan, di Yingquan, del Gongquan, del Ningquan, oltre agli esercizi con le armi e al Qigong (lavoro sull'energia interna).\nNell'immagine i maestri Yan Yan e Ren Junmin eseguono la figura Dashi\n5 stadi di allenamento del Wugong.\nSecondo Han Jianzhong l'allenamento si divide in 5 stadi (\u4e94\u4e2a\u4e3b\u8981\u9636\u6bb5, wu ge zhuyao jieduan):\nI Fondamentali.\n\"Five Ganzhi Meihuazhuang Techniques\" indica cinque lavori fondamentali:\nAtteggiamento delle Mani.\nVari autori hanno descritto l'atteggiamenti delle Mani (Shouxing \u624b\u578b) del Ganzhi Wushi Meihuazhuang. Questo un breve elenco dedotto:\nIl testo \"Meihuaquan Xunlian Jiaocai\", oltre ad alcuni atteggiamenti gi\u00e0 elencati, aggiunge anche Bazizhang (\u516b\u5b57\u638c, Palmo ad Ideogramma Otto), Jianzhi (\u5251\u6307, Dita a Spada), Dan Zhiding (\u5355\u6307\u9876), ecc.\nYan Zijie divide gli Atteggiamenti delle Mani che chiama semplicemente Shou (\u624b, Mani) in: Zhang (\u638c, Palmi) e Quan (\u62f3, Pugni).\nDel Palmo, ovvero delle Tipologie di Palmo, Yan Zijie dice \"Cinque dita tese ed impetuose, lo spazio tra pollice ed indice arrotondato\" (Wuzi Nuzhang, Hukouyuan \u4e94\u6307\u6012\u5f20,\u864e\u53e3\u5706), per descriverne l'aspetto.\nTipologie di Pugno.\nAnche nel testo \"Meihuaquan Xunlian Jiaocai\" si riporta tale distinzione ma i vari atteggiamenti sono chiamati rispettivamente Yinquan (\u9634\u62f3), Yangquan (\u9633\u62f3), Yinyangquan (\u9634\u9633\u62f3).\nAtteggiamento delle Posizioni.\nAlcuni degli atteggiamenti delle Posizioni (Buxing \u6b65\u578b) del Meihuazhuang sono comuni, per esempio:\nAltri sono caratteristici:\nTecniche degli Spostamenti.\nQuesto \u00e8 un elenco di Spostamenti fondamentali prodotto da Lu Gongli:\nTecniche di Gambe.\nQuesto elenco di Tecniche di Gambe \u00e8 dedotto da \"Meihuaquan Xunlian Jiaocai\" nel paragrafo intitolato \"Allenamento dei Fondamentali delle Tecniche di Gambe\" (\"Tuifa Jiben Lianxi, \u817f\u6cd5\u57fa\u672c\u7ec3\u4e60\"):\nIl Jiazi.\nJiazi () \u00e8 un termine delle arti marziali cinesi che nel Ganzhi Wushi Meihuazhuang indica una sequenza di base che si sviluppa in otto direzioni. Una caratteristica preminente \u00e8 la presenza di 5 figure, i Wushi \u4e94\u5f0f, alternate a movimenti fluidi, gli Xingbu (\u884c\u6b65).\nIl Jiazi non pu\u00f2 essere considerato come una forma fissa, perch\u00e9 la sua teoria e la sua pratica contengono a volte una parte variabile ed una immutabile, ci\u00f2 significa che il praticante ha una certa libert\u00e0, a condizione di rispettare le regole della pratica. A causa della sua profondit\u00e0 e della sua concretezza, il Jiazi pu\u00f2 essere praticato facilmente da tutti. L'originalit\u00e0 del Meihuaquan \u00e8 sicuramente la pratica Faccia a Faccia, in coppia, in quattro e poi in cerchio, che fanno beneficiare a tutti dell'energia collettiva. Questa maniera di allenarsi non si incontra in alcun'altra arte marziale. \u00c8 specifica del Meihuaquan. Dopo un certo tempo, ciascun praticante pu\u00f2 applicarsi in funzione della sua condizione fisica eseguendo un mezzo ciclo di Jiazi, un ciclo completo o due cicli. La durata d'esecuzione di un ciclo completo si realizza circa in 30-40 minuti.\nI Wushi.\nWushi (\u4e94\u5f0f cinque modelli) o Wushi (\u4e94\u52bf cinque figure o cinque forze) \u00e8 un termine delle arti marziali cinesi ed in particolare dello stile Meihuaquan. I Wushi sono delle posture che vengono praticate all'interno del Jiazi del Meihuaquan e che vengono mantenute per alcuni cicli respiratori (3-5). Hanno una corrispondenza con i Wuxing (i 5 elementi / agenti della filosofia tradizionale Cinese)\nEssi sono:\n\"Dashi\" (\u5927\u52bf, grande figura): corrisponde al Metallo e quindi al polmone, simboleggia la montagna\n\"Shunshi\" (\u987a\u52bf, figura che scorre): corrisponde all'acqua e ai reni, simboleggia il fiume\n\"Aoshi\" (\u62d7\u52bf, figura ritorta): corrisponde al legno ed al fegato, simboleggia l'albero\n\"Xiaoshi\" (\u5c0f\u52bf, piccola figura): corrisponde al fuoco ed al cuore, simboleggia una fiamma\n\"Baishi\" (\u8d25\u52bf, figura sconfitta): corrisponde al la terra e alla milza, simboleggia l'unione tra cielo e terra.\nQueste figure sono un tipo di Zhuangbu (posizioni palo).\nL'elenco di Du Junming differisce come ordine, come nomi ed anche come associazioni ai Wuxing: Shunshi \u987a\u52bf, Aoshi \u62d7\u52bf, Cunshi \u5b58\u52bf, Baishi \u8d25\u52bf, Kuashi \u630e\u52bf.\nGli Xingbu.\nGli spostamenti da una direzione all'altra avvengono utilizzando dei movimenti che seguono principalmente tre metodi: \"Zhafa\" o metodo di spostamento in avanti (\u624e\u6cd5, che si pratica su una linea parallela alla linea di partenza); \"Baifa\" o metodo di oscillazione da un fianco all'altro (\u64fa\u6cd5, si pratica su una linea perpendicolare alla linea di partenza); \"Chefa\", o metodo di spostamento indietro (\u64a4\u6cd5, si pratica su una linea in diagonale in rapporto alla linea di partenza).\nNegli Xingbu l'allenamento consiste nel coordinare le differenti parti del corpo tra loro, l'interiore con l'esteriore, con un movimento leggero, rapido, naturale e continuo.\nBafangbu.\nIl Meihuaquan ha come tecnica caratteristica un metodo di passi specifico per attaccare e difendersi detto Bafangbu (\u516b\u65b9\u6b65, passi nelle otto direzioni), anche detti \"Qunbu\" (\u7fa4\u6b65, gruppi di passi), o \"jiaoshou Renlu Zhan Qiao Fa\" (\u4ea4\u624b\u8ba4\u8def\u6218\u5de7\u6cd5, metodo intelligente di combattimento corpo a corpo per conoscere la strada della guerra). Ci sono tre tipi di questi passi:\nGli Shoutao.\nShoutao () genericamente nella lingua cinese vuol dire guanto. All'interno del Ganzhi Wushi Meihuazhuang viene ad indicare una serie di esercizi di base per la preparazione al combattimento ed all'autodifesa. Il maestro Yan Zijie racconta che il Meihuazhuang ha questi esercizi in comune con lo Shaolinquan, in effetti essi hanno molti punti in comune con esercizi di vari stili di arti marziali cinesi del Nord. Ogni Shoutao possiede un proprio nome (i nomi e la loro sequenza sono presi dai testi di Han Jianzhong e Lu Gongli che appaiono nella bibliografia):\nChengquan.\nIl \"pugilato del diventare\" () \u00e8 un metodo pi\u00f9 avanzato, costruito sulla base del Jiazi, che si pratica in coppia. I suoi movimenti lo fanno assomigliare ad un combattimento, ma non ci sono n\u00e9 vincenti n\u00e9 perdenti. Per la coordinazione dei movimenti tra due persone questo esercizio favorisce la sensibilit\u00e0 e la capacit\u00e0 di osservazione dei praticanti e rinforza lo scambio di Qi e di Shen tra i due praticanti e la natura. Consiste in una fase preparatoria al combattimento e a un processo di realizzazione de \u00abL'arte della guerra\u00bb di Sun Wuzi (Sun Tzu). Il Chengquan comporta come il Jiazi differenti cambiamenti di esecuzione nelle differenti direzioni spaziali. Comprende diversi metodi come Bafang, Shoutao, Nafa, Shuaijiao, ecc.\nIl Chengquan pu\u00f2 contenere 10 tecniche dette \"dieci grandi mani\" (). Applicazioni interessanti ai fini dell'autodifesa, esse sono:\nYingquan.\nLo Yingquan (\u8d62\u62f3, pugilato del vincere) \u00e8 un esercizio in coppia del Ganzhi Wushi Meihuazhuang in cui si dimostra chi dei due praticanti \u00e8 migliore nel muoversi secondo le strategie del Meihuaquan. Non ci sono sequenze prestabilite. C'\u00e8 un continuo adattamento degli spostamenti tra i due contendenti, con l'obiettivo di trovare il tempo per poter attaccare in modo che l'altro non possa sfuggire.\nLe armi del Meihuazhuang.\nLe armi comuni.\nLe armi di base dello stile sono: il Qipan Daqiang (\u68cb\u76d8\u5927\u67aa, grande lancia dello scacchiere) ed il Chunqiu Dadao (\u6625\u79cb\u5927\u5200, alabarda delle primavere e degli autunni). Altre armi correntemente utilizzate sono: dandao (sciabola), qiang (lancia), jian (spada); ji (lancia a croce), f\u01d4 (ascia), yue (scure d'arme), guai, ecc.\nLe armi inusuali.\nNelle campagne, in special modo nell'area di Pingxiang e Guangzong, vengono anche utilizzate delle armi insolite che riunite vanno a comporre una specie di \"carriola\".\nTra esse elenchiamo: Tangpa (\u9557\u8019, tridente), Yanchi Tang (\u71d5\u7fc5\u9557, tridente ad ali di rondine), Lanma Jue (\u71d5\u7fc5\u9557, redini in legno), Tiji (\u63d0\u621f), Wenbang (\u6587\u68d2, mazza civile), Wuhu Shengou (\u4e94\u864e\u795e\u94a9, spada uncinata magica delle 5 tigri), Chengxiang Guai (\u6c89\u9999\u62d0, gruccia dal profumo grossolano), Huping Guai (\u864e\u5e73\u62d0, gruccia che rende la tigre tranquilla), Liuxing Guai (\u6d41\u661f\u62d0, gruccia meteora), Jiuhuan Xizhang (\u4e5d\u73af\u9521\u6756, vanga in stagno e nove anelli), Fangbian Chan (\u65b9\u4fbf\u94f2, comoda impugnatura), Nanyang Cha (\u5357\u9633\u53c9, forca del sole del sud), Fenghuo Lun (\u98ce\u706b\u8f6e, anelli del vento e del fuoco), ecc.\nCome altre cose, anche questo oggetto \u00e8 attribuito a Zou Hongyi:\nI Duilian con armi.\nIl Meihuazhuang possiede anche numerosissime sequenze in coppia (Duilian e Duida) dell'utilizzo delle armi: mani nude contro pugnale (\u7a7a\u624b\u593a\u5315\u9996, Kongshou duo bishou), mani nude contro lancia (\u7a7a\u624b\u593a\u67aa, Kongshou duo qiang), mani nude contro Dao (\u7a7a\u624b\u593a\u5200, Kongshou duo dao), doppi pugnali contro la lancia del fiore (\u53cc\u5315\u9996\u5bf9\u82b1\u67aa, Shuang bishou dui huaqiang), sciabola e gruccia contro lancia del fiore (\u5355\u5200\u62d0\u5bf9\u82b1\u67aa, dandao guai dui huaqiang), shuangdao contro lancia (), coppia di grucce contro lancia, forca-tridente contro alabarda, combattimento di Wuhu Shengou, combattimento di bastoni (\u5bf9\u5288\u6746\u5b50, Dui pi ganzi), combattimento di grandi bastoni (\u5927\u6746\u5b50\u5bf9\u624e, Da ganzi dui zha), combattimento di sciabole (), Chenxiang Guai contro lancia del fiore, combattimento di coppie di grucce (\u5bf9\u5288\u53cc\u62d0, Duipi shuang guai), ecc.\nBaijiazhi Meihuaquan.\nIl Baijiazhi Meihuaquan \u767d\u5bb6\u652f\u6885\u82b1\u62f3 \u00e8 un ramo dello stile Meihuaquan praticato nel Sud Ovest della Provincia di Shandong in Cina, la cui nascita \u00e8 dovuta al Maestro Bai Jindou (\u767d\u91d1\u6597, Pai Chin-tou in Wade-Giles) da cui prende il nome. La struttura di base di questo ramo del Meihuaquan si chiama Meihuaquan laojia, ma in Italia \u00e8 conosciuta con il nome di \"5 shaolin\" in quanto scuola del nord, appartenente allo Shaolin, cio\u00e8 alle arti marziali esterne. A Taiwan la scuola ha preso il nome di \"Beipai Shaolin Meihuaquan\" \u5317\u6d3e\u5c11\u6797\u6885\u82b1\u62f3 o \"Meihuamen \u6885\u82b1\u95e8\". Praticanti importanti di questa branca di Meihuaquan sono stati Wu Tipang, Zhang Wuchen, Chang Dsu Yao, Wang Songyuan, Wang Shouyi, Jia Longsheng, Yang Shiwen, ecc.\nIl Baijiazhi Meihuaquan \u00e8 anche un esempio del Dajia di cui parlavamo sopra.\nQuesta \u00e8 un'interpretazione sulla nascita del Baijiazhi e sul ruolo di Bai Jindou:\nCome Struttura di Base il Baijiazhi utilizza la Struttura Antica del Pugilato del Fiore di Prugno (), ma vengono anche insegnate altre due forme ricavate da questa: la Struttura Fiorita del Fiore di Prugno () e la Nuova Struttura del Pugilato del Fiore di Prugno ()\nMeihuaquan Laojia.\nLa Struttura Antica del Pugilato del Fiore di Prugno () \u00e8 il Jiazi del Baijiazhi Meihuaquan. Questa forma si compone di due met\u00e0 pressoch\u00e9 identiche, che insieme vanno a riprodurre otto direzioni spaziali. Ognuna di queste met\u00e0 \u00e8 divisa in quattro Duan (parti) che corrispondono alle direzioni spaziali. Anche in questo ramo esistono 5 shi, ma non sono disposti in maniera sequenziale cos\u00ec chiara come nel Ganzhi Wushi Meihuazhuang Xiaojia. Il ritmo della forma \u00e8 molto particolare alternando movimenti circolari veloci a movimenti lenti in cui si pu\u00f2 controllare la respirazione. Come il Jiazi della Xiaojia pu\u00f2 essere eseguita in coppia faccia faccia, o sul cerchio da un gruppo di persone che si osservano reciprocamente.\nLa prima met\u00e0 di questo esercizio a Taiwan \u00e8 stata divisa in 5 Duan e ridotta della parte finale di raccordo con la seconda met\u00e0.\nI Duilian a mano nuda.\nIl termine che viene utilizzato per definire tali esercizi \u00e8 Duida (\u5c0d\u6253). Nel lavoro in coppia vengono distinte due categorie: Quanjiao lei (\u62f3\u8173\u985e, categoria che utilizza piedi e pugni) e Ditang lei (\u5730\u819b\u985e, categoria che utilizza le cadute). Nelle rispettive categorie sono inseriti vari esercizi che vengono nominati ed insegnati secondo un numero progressivo di tecniche che contengono. A questi esercizi in coppia seguono esercizi che aumentano progressivamente il numero degli avversari e contengono mescolate le applicazioni studiate in coppia nelle due categorie precedenti. In seguito si studiano i Meihua Zhen Gong Fang (\u6885\u82b1\u9663\u653b\u9632, lavori di difesa delle linee strategiche del Fiore di Prugno).\nIn ognuno di questi Duilian sono inserite delle applicazioni di Qinna.\nI Duida della Categoria delle Tecniche di Pugno e di Piede.\nNella categoria Quanjiao troviamo: Liu chui (\u516d\u6376, sei percosse), in questo esercizio vengono utilizzate prevalentemente tecniche di pugno e di palmo, con attacchi e difese a punti del busto e della testa; Ba chui (\u516b\u6376, otto percosse), in cui prevalgono colpi con il palmo, utilizzo della forza dell'avversario e contrattacchi difficilmente prevedibili contrastati da schivate veloci; Shi chui (\u5341\u6376, 10 percosse), che contiene applicazioni di tecniche combinate di mani, piedi e gomiti, l'azione di attacco \u00e8 fluida ed incalzante; Shier chui (\u5341\u4e8c\u6376, 12 percosse), che allena le applicazioni delle tecniche dei pugni, dei palmi e di gambe, concentrandosi sulla velocit\u00e0 di esecuzione che deve essere molto sostenuta; Shisi chui (\u5341\u56db\u9318, 14 percosse), che applica congiuntamente tecniche di pugno, palmo, gambe e gomiti; Shiliu chui (\u5341\u516d\u6376, 26 percosse), che applica congiuntamente tecniche di pugno, palmo, gambe e gomiti, come la serie precedente; Shiba chui (\u5341\u516b\u6376, 18 percosse), che vuole allenare l'applicazione e l'incremento della potenza fisica di Danfeijiao (\u55ae\u98db\u8173), Shuangfeijiao (\u96d9\u98db\u8173), Xuanfengjiao (\u65cb\u98a8\u8173); Ershi chui (\u4e8c\u5341\u6376, 20 percosse), in cui si allenano i movimenti applicativi di attacco e di difesa di Titui (\u8e22\u817f), Dengtui (\u8e6c\u817f), Tantui (\u5f48\u817f).\nI Duida della Categoria delle Tecniche di Rotolamento.\nNella categoria dei Ditang ci sono: Wu tui (\u4e94\u817f, cinque tecniche di gambe), in cui prevale l'utilizzo di tecniche di caduta; Qi tui (\u4e03\u817f, sette tecniche di gambe), in cui chi attacca utilizza Dan Feijiao (\u55ae\u98db\u811a) per colpire dei punti della testa, del torace e dell'addome, chi difende reagisce con dei rotolamenti da cui si rialza portando dei colpi che seguono una linea ascendente diagonale che spiazza le normali difese; Jiu tui (\u4e5d\u817f, nove tecniche di gambe), questo esercizio allena la capacit\u00e0 di sottrarsi ai colpi; Shiyi tui (\u5341\u4e00\u817f, 11 tecniche di gambe), che allena l'applicazione di Guatui (\u639b\u817f), Putui (\u4ec6\u817f), Cetui (\u5074\u817f), Hou Tantui (\u5f8c\u5f48\u817f) e Chaoye Puhu (\u8d85\u8d8a\u64b2\u864e); Shisan tui (\u5341\u4e09\u817f, 13 tecniche di gambe), allena l'applicazione congiunta di cadute e movimenti marziali; Shiwu tui (\u5341\u4e94\u817f, 15 tecniche di gambe), allena l'applicazione congiunta di cadute e movimenti marziali, come il precedente esercizio; Shiqi tui (\u5341\u4e03\u817f, 17 tecniche di gambe), che allena le applicazioni delle cadute (Ditang) che richiedono il pi\u00f9 alto grado di abilit\u00e0 e la variet\u00e0 di risposte ad attacchi reali; Shijiu tui (\u5341\u4e5d\u817f, 19 tecniche di gambe), che allena l'applicazione congiunta di movimenti marziali e cadute e l'incremento della potenza fisica.\nI Duida contro pi\u00f9 avversari.\nNel Baijiazhi \u00e8 previsto lo studio di quattro tipologie di allenamento in cui si simula il combattimento di un praticante contro due, tre, quattro e cinque avversari. Queste quattro tipologie di esercizi sono chiamate:\nMeihua Zhen Gong Fang.\nIl lavoro di difesa delle linee strategiche del Meihua (\u6885\u82b1\u9663\u653b\u9632, Meihua Zhen Gong Fang) \u00e8 il livello pi\u00f9 alto di apprendimento nel Baijiazhi. Si tratta di un complesso metodo che studia 5 tipologie di strategia di attacco e di difesa in una situazione di guerra.\nQueste le cinque tipologie:\n(1) Yi Zuo Meihuazhen (\u4e00\u5ea7\u6885\u82b1\u9663, prima costellazione della disposizione strategica del Fiore di Prugno)\uff0c(2) Er Zuo Meihuazhen(\u4e8c\u5ea7\u6885\u82b1\u9663, seconda costellazione della disposizione strategica del Fiore di Prugno)\uff0c(3) San Zuo Meihuazhen (\u4e09\u5ea7\u6885\u82b1\u9663, terza costellazione della disposizione strategica del Fiore di Prugno)\uff0c(4) Si Zuo Meihuazhen (\u56db\u5ea7\u6885\u82b1\u9663, quarta costellazione della disposizione strategica del Fiore di Prugno)\uff0c (5) Wu Zuo Meihuazhen (\u4e94\u5ea7\u6885\u82b1\u9663, costellazione della disposizione strategica del Fiore di Prugno).\nIl Combattimento Libero a mano nuda.\nIl combattimento libero \u00e8 detto Sanshou (\u6563\u624b) o Ziyu Boji (\u81ea\u7531\u640f\u51fb).\nSi inizia a studiare contemporaneamente ai primi esercizi in coppia, cercando di applicare liberamente le tecniche apprese in modo pi\u00f9 prefissato.\nLe armi del Baijiazhi.\nLe armi allenate individualmente.\nQueste sono le armi insegnate nell'ambito del Baijiazhi Meihuaquan di Taiwan: dandao (\u55ae\u5200), Qimeigun (\u9f4a\u7709\u68cd, bastone delle sopracciglia)\uff0c qiang (\u69cd, lancia)\uff0c shuangdao (\u96d9\u5200, doppie sciabole)\uff0c Xiao shao gun (\u5c0f\u54e8\u68cd, piccolo bastone della sentinella)\uff0c jian (\u528d)\uff0cDa shao gun (\u5927\u54e8\u68cd, grande bastone della sentinella)\uff0c jiujie gangbian (\u4e5d\u7bc0\u92fc\u97ad, frusta di acciaio a nove sezioni, vedi jiujiebian)\uff0cliuxingchui (\u6d41\u661f\u9318, dardo meteora), sanjiegun (\u4e09\u7bc0\u68cd, bastone in tre sezioni)\uff0c Meihua guai (\u6885\u82b1\u62d0, stampelle del fiore di prugno)\uff0c Bishou (\u5315\u624b, pugnali)\uff0c dadao (\u5927\u5200, alabarda).\nLe armi allenate in coppia.\nQuesto \u00e8 un elenco di Duilian di armi insegnate a Taiwan: dandao dui gun (\u55ae\u5200\u5c0d\u68cd, sciabola contro bastone)\uff0c shuangdao dui gun (\u96d9\u5200\u5c0d\u68cd, doppia sciabola contro bastone), gun dui gun (\u68cd\u5c0d\u68cd, bastone contro bastone)\uff0c dandao dui dandao (sciabola contro sciabola\u55ae\u5200\u5c0d\u55ae\u5200), shuangdao dui shuangdao (\u96d9\u5200\u5c0d\u96d9\u5200, doppia sciabola contro doppia sciabola)\uff0c bishou dui gun (\u5315\u624b\u5c0d\u68cd, pugnali contro bastone)\uff0c Xiao shao gun dui gun (\u5c0f\u54e8\u68cd\u5c0d\u68cd, piccolo bastone della sentinella contro bastone)\uff0c Da shao gun dui gun (\u5927\u54e8\u68cd\u5c0d\u68cd, grande bastone della sentinella contro bastone)\uff0cgun dui guai (bastone contro stampelle, \u68cd\u5c0d\u62d0)\uff0c dandao dui guai (sciabola contro stampelle, \u55ae\u5200\u5c0d\u62d0)\uff0cjian dui jian (\u528d\u5c0d\u528d, spada contro spada)\uff0c sanjiegun dui gun (\u4e09\u7bc0\u68cd\u5c0d\u68cd, bastone a tre sezioni contro bastone)\uff0c dadao dui qiang (\u5927\u5200\u5c0d\u69cd, alabarda contro lancia)\uff0c bian dui gun (\u97ad\u5c0d\u68cd, frusta contro bastone)\uff0c dandao dui qiang (\u55ae\u5200\u5c0d\u69cd, sciabola contro lancia)\uff0c shuangdao dui qiang (\u96d9\u5200\u5c0d\u69cd, doppia sciabola contro lancia)\uff0c qiang dui jian (\u69cd\u5c0d\u528d, lancia contro spada)\uff0c Da shao gun dui qiang (\u5927\u54e8\u68cd\u5c0d\u69cd, grande bastone della sentinella contro lancia)\uff0c sanjiegun dui qiang (\u4e09\u7bc0\u68cd\u5c0d\u69cd, bastone a tre sezioni contro lancia)\uff0c qiang dui qiang (\u69cd\u5c0d\u69cd, lancia contro lancia).\nIl combattimento libero con le armi.\nL'evoluzione di questo sistema prevede di mettersi alla prova in combattimenti liberi utilizzando i movimenti fondamentali appresi nei Duilian. Questo tipo di lavoro libero \u00e8 detto Bingxie Sanda (\u5175\u5668\u6563\u6253).\nGli esercizi in coppia di combattimento mano nuda contro armi.\nA Taiwan questi Duilian vengono considerati a parte e di un livello superiore: kongshou duo dao (\u7a7a\u624b\u596a\u5200, mani nude si impossessano della sciabola)\uff0c kongshou duo gun (\u7a7a\u624b\u596a\u68cd, mani nude si impossessano del bastone)\uff0c kongshou duo bishou (\u7a7a\u624b\u596a\u5315\u624b, mani nude si impossessano dei pugnali)\uff0c kongshou duo qiang (\u7a7a\u624b\u596a\u69cd, mani nude si impossessano della lancia)\uff0c kongshou duo shuangdao (\u7a7a\u624b\u596a\u96d9\u5200, mani nude si impossessano delle doppie sciabole)\uff0c kongshou duo jian (\u7a7a\u624b\u596a\u528d, mani nude si impossessano della spada)\uff0c kongshou duo Xiao shao gun (\u7a7a\u624b\u596a\u5c0f\u54e8\u68cd, mani nude si impossessano del piccolo bastone della sentinella).\nWuzi Meihuaquan.\nIl Wuzi Meihuaquan (\u6b66\u5b50\u6885\u82b1\u62f3) \u00e8 un ramo dello stile Meihuaquan.\nIl nome \u00e8 una abbreviazione di Sun Wuzi Chuanxin Meihuaquan (\u5b59\u6b66\u5b50\u7a7f\u5fc3\u6885\u82b1\u62f3), che viene anche abbreviato in Sun Wuzi Meihuaquan (\u5b59\u6b66\u5b50\u6885\u82b1\u62f3) o Chuanxin Meihuaquan (\u7a7f\u5fc3\u6885\u82b1\u62f3), inoltre \u00e8 anche chiamato Zhongxin Meihuaquan (\u4e2d\u5fc3\u6885\u82b1\u62f3).\nIl nome Wuzi Meihuaquan prende origine dal fatto che a livello leggendario i suoi praticanti fanno risalire lo stile a Sun Wuzi (\u5b59\u6b66\u5b50), il celebre autore di Sunzi Bingfa (\u5b59\u5b50\u5175\u6cd5, L'arte della guerra di Sun Tzu) e dal fatto che a livello di strategia viene sempre ricercata la linea centrale (Chuanxin e Zhongxin).\nLo stile conta numerosi praticanti in Henan, Shandong e Hebei.\nIl maestro pi\u00f9 famoso di questo stile \u00e8 stato Kou Yunxing (\u5bc7\u8fd0\u5174).\nShilu Tantui (\u5341\u4e8c\u8def\u5f39\u817f); Da Meihuaquan er lu e san lu (\u5927\u6885\u82b1\u62f3\u4e8c\u3001\u4e09\u8def); Xiao Meihuaquan er lu (\u5c0f\u6885\u82b1\u62f3\u4e8c\u8def); Meihuadao (\u6885\u82b1\u5200); Meihua longxingjian (\u6885\u82b1\u9f99\u5f62\u5251); Meihua qiang (\u6885\u82b1\u67aa).\nLuodi Meihuaquan.\nLuodi Meihuaquan (\u843d\u5730\u6885\u82b1\u62f3, Pugilato del Fiore di Prugno al suolo) \u00e8 sia un nome generico per indicare lo stile Meihuaquan nel suo passaggio dalla pratica sui pali a quella eseguita sul terreno, sia il nome di un ramo del Meihuaquan stesso, riscontrabile in molti documenti e in molte testimonianze.\nMa con Luodi Meihuaquan si indica anche un ramo del Meihuaquan che possiede un Jiazi di base che viene chiamato Luodi Meihuaquan Bajiao (\u843d\u5730\u6885\u82b1\u62f3\u516b\u89d2), incastonato in un sistema che comprende 64 Taolu, di cui 10 sono Duilian (esercizi in coppia).\nUn esponente famoso di questa scuola \u00e8 stato Li Zhengting (\u674e\u632f\u4ead) che l'ha trasmessa a moltissime persone nell'area di Peixian, in Jiangsu. Siccome in Peixian vi era un'altra scuola di Meihuaquan, il ramo insegnato da Li Zhengting, \u00e8 chiamato Lipai Meihuaquan (\u674e\u6d3e\u6885\u82b1\u62f3, scuola di Li di Meihuaquan).\nLeijia Meihuaquan.\nIl Leijia Meihuaquan (\u96f7\u5bb6\u6885\u82b1\u62f3) \u00e8 un ramo del Meihuaquan. Questa scuola deriva il suo nome dal fatto che dalla quinta generazione \u00e8 stato praticato presso il villaggio Leijiacun per poi diffondersi nelle aree circostanti.\nQuesto ramo si ricollega chiaramente al Ganzhi Wushi Meihuazhuang, in quanto identifica nel proprio lignaggio Zhang Sansheng (anche qui considerato seconda generazione), che viene per\u00f2 chiamato Zhang Zhenshu (\u5f20\u6715\u4e66); inoltre Zou Hongyi \u00e8 riconosciuto in Zou Zhigang (\u90b9\u5fd7\u521a), nonostante venga collocato alla quarta generazione anzich\u00e9 alla terza. Questo tipo di Meihuaquan si differenzia dal Ganzhi Wushi Meihuazhuang e dal Baijiazhi perch\u00e9 possiede 4 posture anzich\u00e9 alle cinque solite che sono: dashi, aoshi, xiaoshi e baishi. Dashi \u00e8 grossomodo identica allo shunshi degli altri rami. L'atteggiamento delle mani durante la struttura di base (Jiazi) \u00e8 quella del Palmo.\nQuattro Figure.\nQuesto ramo utilizza \"Quattro Figure\" () che sono Dashi, Aoshi, Xiaoshi, Baishi. Se confrontiamo le immagini delle figure che troviamo nell'articolo di Storti Enrico con quelle per esempio del libro \"Meihuazhuang\", possiamo notare come il Dashi della famiglia Lei corrisponda piuttosto al Shunshi dell'altro ramo. In effetti poi la postura che non troviamo \u00e8 proprio Dashi di \"Ganzhi Wushi Meihuazhuang\".\nA parziale disconferma l'articolo \"qu\u00e1nsh\u012b Li\u00fa T\u00e0i'\u0101n z\u00e0i Q\u012bngl\u00f3ngxi\u00e1 y\u01censh\u00ec m\u00e9ihu\u0101qu\u00e1n w\u01d4ji\u00e0\" mostra cinque figure, che definisce \"Cinque Telai\" (). Esse sono: \"grande telaio\" (), \"telaio orizzontale\" (), \"telaio che strappa\" (), \"piccolo telaio\" (), \"telaio sconfitto\" (). La figura che si aggiunge alle quattro citate sopra \u00e8 h\u00e9ngji\u00e0 che assomiglia a Dahushi del Baijiazhi Meihuaquan.\nWuxing Meihuaquan.\nL'articolo \"Meihuaquan\" inserisce il Wuxing Meihuaquan \u4e94\u884c\u6885\u82b1\u62f3 tra quattro scuole principali che posseggono questo nome. Sempre secondo questo articolo il Wuxing Meihuaquan avrebbe avuto origine in epoca Song all'interno della famiglia Yang (Yangjia \u6768\u5bb6) e si sarebbe diffuso nello Zhejiang e nell'Henan, in particolare in quest'ultima provincia, nelle contee di Gushi \u56fa\u59cb e di Shangqiu \u5546\u4e18.\nTra gli esponenti pi\u00f9 significativi ci sarebbero Yang Juren \u6768\u5c45\u4ec1 e Wang Jiashun \u738b\u5bb6\u987a.\nWu Shijun ne segnala la presenza a Datong con il nome di Shaolin Wuxing Meihuamen \u5c11\u6797\u4e94\u884c\u6885\u82b1\u95e8.\nLo Shaolin Meihua Wuxingquan \u5c11\u6797\u6885\u82b1\u4e94\u884c\u62f3 \u00e8 stato insegnato nel 1940 a Fengxian \u4e30\u53bf da Qi\u016b B\u0101ngji\u00e9 \u90b1\u90a6\u6770 a Sh\u01d0 Xi\u00e0odu\u0101n\u53f2\u5b5d\u7aef e a Zh\u016b X\u012b'\u0113n \u6731\u9521\u6069.\nEmei Meihuaquan.\nLe informazioni sull'Emei Meihuaquan (\u5ce8\u5d4b\u6885\u82b1\u62f3, pugilato del fiore di prugno della montagna Emei) sono molto scarse: si racconta che Zhou Beitao (\u5468\u5317\u6d9b) abbia creato un taolu con questo nome, che si compone di oltre 100 figure, dopo una lunga meditazione di fronte alle piante di Meihua; il libro \u201cZhongguo Wushu Renming Cidian \u4e2d\u56fd\u6b66\u672f\u4eba\u540d\u8f9e\u5178\u201d invece asserisce che Zhou avrebbe appreso il Meihuaquan ed il Taijiquan da Zhang Yimin (\u5f20\u9552\u6c11), nel 1930. Un articolo dal titolo \"Analisi Tecnica del Meihuaquan del Maestro Zhou Beitao\" spiega che tale Meihuaquan proviene dall'Hongquan (\u7ea2\u62f3) e fu presentato da Zhou come esempio delle arti marziali praticate nel Sud Ovest della Cina al \"Qu\u00e1ngu\u00f3 m\u00ednz\u00fa t\u01d0y\u00f9 y\u00f9nd\u00f2ng bi\u01ceoy\u01cenhu\u00ec \u5168\u56fd\u6c11\u65cf\u4f53\u80b2\u8fd0\u52a8\u8868\u6f14\u4f1a\" (Dimostrazione del movimento di educazione fisica delle minoranze nazionali) tenutosi a Pechino nel 1953.\nAltre fonti citano un Sichuan Meihuaquan (\u56db\u5ddd\u6885\u82b1\u62f3), senza per\u00f2 fornire altri dati che ci permettano di identificarlo con lo stile di Zhou Beitao.\nEsistono poi svariate forme chiamate Meihuaquan all'interno degli stili che provengono dal Sichuan.\nJingcheng Meihuapai.\nUn Meihuaquan del Sichuan \u00e8 la \" Scuola del Fiore di Prugno della Citt\u00e0 Lussureggiante\" (), questa scuola \u00e8 praticata all'interno della HKCMAA (Hong Kong Chinese Martial Arts Dragon and Lion Dance Association).\nSecondo Zhongguo Ge Pai Wushu Jianjie \u4e2d\u570b\u5404\u6d3e\u6b66\u8853\u7c21\u4ecb questo stile appartiene alla Scuola Jingcheng (\u83c1\u57ce\u6d3e) del Jingchengshan (\u83c1\u57ce\u5c71) nella provincia di Sichuan.\nElementi fondamentali del suo allenamento sono sue sequenze: \"Chuanhua Bazhang\" (\u7a7f\u82b1\u516b\u638c) e \"Lianhuanzhang\" (\u9023\u74b0\u638c).\nEmei Meihuaquan nel Sichuan Wushu Daquan.\nNell'enciclopedia \"Sichuan Wushu Daquan\" viene segnalata una sequenza intitolata \"Emei Meihuaquan\" che si compone di 42 figure.\nMeihua Bashi.\nS\u016bn L\u00f9t\u00e1ng spiega che si ipotizza che le \" Otto Figure del Fiore di Prugno\" () siano state create da Zh\u00ecg\u014dng (\u5fd7\u516c, 418-514) un monaco Buddista. Questa scuola sar\u00e0 poi conosciuta come \" Scuola di \u00c9m\u00e9i\" ().\nMeihua Changquan.\nMeihua Changquan () \u00e8 il nome dato a Taiwan ad un ramo di Meihuaquan insegnato sull'isola da Han Qingtang, all'interno di un sistema pi\u00f9 ampio che includeva anche altri pugilati del nord della Cina, per cui i suoi allievi che continuano a trasmettere il suo insegnamento lo chiamano o Changquan o Beishaolin. Han Qingtang apprese questo Meihuaquan a Jimo da Sun Maolin (\u5b6b\u8302\u6797) e da Jiang Benhe (\u59dc\u672c\u6cb3) due maestri originari di Liangshan.\nQuesto pugilato Meihua si compone di tre forme: Maifuquan (\u57cb\u4f0f\u62f3); Shizitang (\u5341\u5b57\u8d9f); Taizu Changquan (\u592a\u7956\u957f\u62f3).\nIl Maifuquan del Meihua Changquan.\nIl Maifuquan () \u00e8 una forma che nel sistema di Han Qingtang \u00e8 collocata ad un livello medio, anche se considerata un lavoro di base al pari di Lianbuquan e Gongliquan. Non deve essere confusa con la forma di Chaquan con lo stesso nome. In origine nel Meihua Changquan esisteva una sola forma, che oggi \u00e8 stata divisa in due per ragioni di opportunit\u00e0 che sono dette Yilu Maifuquan (\u4e00\u8def\u57cb\u4f0f) ed Erlu Maifuquan (\u4e8c\u8def\u57cb\u4f0f). All'interno della forma ci sono molte formule che descrivono i colpi di pugno e di palmo: Mao cuan (\u8c93\u7ac4, il gatto fugge), Gou shan (\u72d7\u9583, il cane schiva), Tu gun (\u5154\u6efe, il coniglio si allontana), Ying fan (\u9df9\u7ffb, l'aquila vira). Questa forma \u00e8 caratterizzata da un utilizzo estremamente flessibile della colonna vertebrale, da alcune \u201ccamminate\u201d particolari che vengono ripetutamente eseguite (come Xinbu). In alcuni punti la forza (Jing, \u52b2) si muove verticalmente sulla spina dorsale, come un'onda di energia che si arrotola verso la sommit\u00e0 della testa. Questa \u00e8 una forma che contiene pochissimi movimenti ripetitivi, al contrario di quanto succede nella maggior parte degli stili di Wushu. Si compone di una sessantina di figure e coloro che apprendono questa sequenza si fermano mantenendo la figura, contando i propri cicli respiratori e \u201caffondando\u201d nel Dantian la propria energia interiore..\nShizitang.\nShizitang () \u00e8 una forma del Meihua Changquan insegnato da Han Qingtang che si compone di una cinquantina di figure. \u00c8 caratterizzato dall'utilizzo del fasheng (\u53d1\u58f0), l'emissione di due suoni: Heng (\u54fc) e Ha (\u54c8). Heng \u00e8 spesso associato all'azione di battere i piedi, mentre il suono Ha \u00e8 molto meno rumoroso, andando ad estrarre l'energia dalla parte pi\u00f9 profonda del corpo. Il nome Shizi, si suppone sia dovuto all'utilizzo di 10 formule ritmate collegate all'allenamento, come ad esempio: Ti (\u8e22, calciare), Da (\u6253, colpire), Shuai (\u6454, cadere), Na (\u62ff, afferrare), ecc. La forma Shizitang alterna alto e basso, destra e sinistra, favorendo grazie a questa alternanza l'elasticit\u00e0 dei muscoli, dei tendini e la mobilit\u00e0 delle articolazioni (anche la muscolatura, i tendini e le articolazioni che solitamente sono meno utilizzati), rendendo fluido lo scorrere dell'energia (Jing, \u52c1). Questa forma costringe il praticante ad affrontare simultaneamente da angoli opposti il movimento, l'energia, l'attenzione e l'intenzione.I movimenti sono particolari e le posture complicate. L'obiettivo \u00e8 quello di allenare a indirizzare la consapevolezza e la potenza in tutte le direzioni possibili. Vi \u00e8 una continua alternanza, molto marcata, tra movimenti in cui vi \u00e8 una espressione di potenza e movimenti morbidi e fluidi.\nTaizu Changquan e Meihua Changquan.\nTaizu Changquan () \u00e8 un nome molto conosciuto nelle arti marziali cinesi.\nNel sistema trasmesso da Han Qingtang questa \u00e8 la terza forma del Meihua Changquan.\nSecondo Adam Hsu i nomi Meihua Changquan e Taizu Changquan verrebbero utilizzati quasi come sinonimi. La tecnica di questa sequenza di pugilato prevede l'utilizzo del Chansijing (\u7e8f\u7d72\u52c1, energia dell'avvolgere il filo di seta) lungo, medio e corto.\nXiaowushou.\nHan Qingtang ha insegnato un solo Duilian (che viene detto Duida) di Meihua Changquan, lo Xiaowushou (). \u00c8 un esercizio con pochi movimenti (cinque).\nJiushui Meihua Changquan.\nUn altro pugilato rivendica il nome Meihua Changquan ed essendo anch'esso praticato nelle vicinanze di Jimo, nel distretto del Laoshan, in Shandong non possiamo fare a meno di associarlo a quello portato a Taiwan da Han Qingtang, personaggio che proveniva da quell'area: si tratta del Jiushui Meihua Changquan, cio\u00e8 il \" Pugilato Lungo del Fiore di Prugno dei Nove Fiumi\" (). Il nome pu\u00f2 essere abbreviato in \"Jiushuiquan\"(\u4e5d\u6c34\u62f3) o reso in una forma pi\u00f9 lunga in \"Laoshan Jiushui Meihua Changquan\" (\u5d02\u5c71\u4e5d\u6c34\u6885\u82b1\u957f\u62f3). La gente della zona chiama questa scuola \"Kang Gala\" (\u7095\u65ee\u65ef).\nLa storia che tramandano i suoi praticanti \u00e8 per\u00f2 differente da quella che viene ricordata a Taiwan, infatti essi asseriscono che questa Scuola \u00e8 stata creata dai membri della famiglia Liu nell'area di Nan Jiushui (\u5357\u4e5d\u6c34) del Laoshan (\u5d02\u5c71), per tenersi in forma e per difendersi. Si ritiene che esso abbia trecento anni di storia. A met\u00e0 dell'epoca della Dinastia Qing questa scuola godeva di grande prosperit\u00e0. Un membro della famiglia Liu di ottava generazione, Liu Yumen (\u5218\u7389\u95e8), visit\u00f2 celebri maestri ed arricch\u00ec la scuola, mescolandovi nuove conoscenze e dando vita alle sequenze fondamentali dello stile.\nEsso possiede tre sequenze:\nOggi lo stile \u00e8 rappresentato da Liu Huazhong (\u5218\u534e\u4e2d), il quale racconta che esso \u00e8 stato fondato tra il finire della Dinastia Ming e gli inizi della Dinastia Qing da Liu Yingyao (\u5218\u5e94\u5c27). Egli spiega anche che lo stile poteva essere insegnato solo agli uomini, e non alle donne.\nShangcheng Meihuaquan.\nLo Shangcheng Meihuaquan () \u00e8 un ramo di Meihuaquan insegnato nel Fujian da Wang Jincheng (\u738b\u91d1\u57ce) al figlio Wang Ding (\u738b\u9f0e,1882-1985). Wang Jincheng apprese lo stile a sua volta dal proprio padre, Wang Zhenfu (\u738b\u632f\u5bcc).\nMeihua Jie Quan.\nIl Meihua Jie Quan () \u00e8 uno stile di arti marziali cinesi considerato interno, sebbene lo si consideri una ramificazione della Scuola Shaolin. Han Kuisheng (\u97e9\u6127\u751f), un uomo dello Shandong, praticava questo pugilato e lo trasmise a Fu Xiushan (\u5085\u79c0\u5c71) di Yucheng (\u79b9\u57ce). Quest'ultimo ha scritto e dato alle stampe un libro dal titolo Jiequan Tushuo (\u6377\u62f3\u56fe\u8bf4) dove parla dello stile. Il Meihua Jie Quan emette i pugni come lo Xingyiquan, porta i colpi di palmo come il Baguazhang e possiede delle figure, come ad esempio \"Yunu Chuansuo\" (\u7389\u5973\u7a7f\u68ad) e Danbian (\u5355\u97ad), identiche al Taijiquan. Esso possiede 5 Figure (Wushi) di base: Pi (\u5288), Tiao (\u6311), Shan (\u95ea), Chong (\u51b2), Xie (\u659c). Utilizza tre piani (Alto, Medio, basso) come metodo per l'agilit\u00e0. La forma completa si compone di 48 figure, comprese la posizione di inizio e quella finale, ed \u00e8 caratterizzata da 12 formule ritmate (\u5341\u4e8c\u5b57\u8bc0, Shier zi jue).\nLo Shaomoquan, Ovvero Wang Xiangzhai ed il Meihuaquan.\nTra i vari stili analizzati in una celebre intervista da Wang Xiangzhai, c'\u00e8 anche il Meihuaquan che lui indica anche con il nome di Wushizhuang (\u4e94\u5f0f\u6869, Cinque figure palo) ed afferma che all'epoca era diffuso in Henan e Sichuan. Quest'ultima affermazione \u00e8 curiosa, perch\u00e9 il Meihuaquan era gi\u00e0 allora presente in modo significativo nell'area di origine di Wang e a Pechino, dove egli ebbe delle dispute con Han Qichang e con i suoi discepoli. Non \u00e8 dato sapere come mai Wang Xiangzhai abbia omesso di citare queste aree.\nIl contatto pi\u00f9 significativo con questo stile, Wang Xiangzhai lo ebbe nell'ambito del suo viaggio di ricerca attraverso la Cina: nel 1928 conosce e si lega in amicizia con il maestro Liu Pixian, dodicesima generazione di Meihuaquan, con cui scambia metodi e conoscenze. Dopo questa esperienza Liu Peixian cre\u00f2 un nuovo stile a cui diede il nome di Shaomoquan (\u5c11\u6469\u62f3).\nIl Meishanquan.\nIl Meishanquan () \u00e8 un pugilato dell'Hunan che sarebbe stato fondato durante l'epoca della dinastia Song e progressivamente migliorato durante l'epoca della dinastia Ming e della dinastia Qing. Il nome Meishan deriva dal fatto che la zona di origine di questo stile \u00e8 cos\u00ec chiamata. Anche questa scuola di pugilato prende il nome di Meihuaquan.\nEssa possiede ben 77 Taolu conosciuti nel loro insieme come Meishan Wugong. Oggi questa scuola \u00e8 diffusa, oltre che in Hunan, in Yunnan, in Guangxi, in Jiangxi, in Hubei, in Sichuan, ecc..\nShunshimen e Meihuaquan.\nShunshimen () \u00e8 un tipo di pugilato che \u00e8 stato creato alla fine dell'epoca della dinastia Qing, da una guardia di scorta dell'Hebei, del villaggio Fengrun Dou Ge Zhuang (\u4e30\u6da6\u8c46\u4e2a\u5e84) tale Feng Wanhe (\u51af\u4e07\u548c o \u51af\u4e07\u5408). la seconda generazione \u00e8 rappresentata da Liu Yanchang (\u5218\u5f66\u660c) del medesimo villaggio del fondatore. Lo stile \u00e8 stato poi trasmesso da Wang Rongchang (\u738b\u8363\u660c, 1906-1976), maestro di pugilato del Tangshan (\u5510\u5c71), altra localit\u00e0 dell'Hebei, per poi diffondersi in quella stessa provincia ed in quella del Jiangsu. Un maestro di quarta generazione \u00e8 stato Liu Zhaoyuan (\u5218\u7167\u8fdc). Oggi \u00e8 rappresentato dal maestro Hu Chunguang (\u80e1\u6625\u5149) del Tangshan, che \u00e8 una quinta generazione di questa scuola. Il Shunshimen appare come uno stile composito ed una parte di esso \u00e8 definita Meihuaquan. Queste le forme appartenenti alla parte del Meihuaquan: Meihuaquan (\u6885\u82b1\u62f3), Chuanlinzhang (\u7a7f\u6797\u638c), Bafangzhang (\u516b\u65b9\u638c), Meihua Sanshou Ershi Shi (\u6885\u82b1\u6563\u624b\u4e8c\u5341\u5f0f), Meihuaqiang (\u6885\u82b1\u67aa), Wuhu qunyang gun (\u4e94\u864e\u7fa4\u7f8a\u68cd). Il Meihuaquan \u00e8 la parte pi\u00f9 importante di questa scuola, che ha come idea centrale i W\u01d4sh\u00ec \u4e94\u5f0f, dando rilievo ad uno in particolare. Il nome stesso infatti sottolinea che in questa scuola \"il Qi scorre, la forza scorre, lasciando che la natura segua il suo corso\" (\u987a\u6c14\u3001\u987a\u52bf\uff0c\u987a\u5176\u81ea\u7136).\nTongtianzi Meihuapai ovvero Shaolin Changquan.\nSecondo Zhao Shuangyin \u00e8 esistito nella citt\u00e0 di Shengfangzhen\u80dc\u82b3\u9547, nella zona di Baxian\u9738\u53bf, in provincia di Hebei, uno Stile di Pugilato chiamato Shaolin Changquan che \u00e8 traducibile in \"Pugilato Lungo del Tempio Shaolin\" () che \u00e8 anche chiamato Tongtianzi Meihuapai cio\u00e8 \"Scuola del Fiore di Prugno Potentissima\" (). In quest'area si racconta che lo stile fu tramandato da un maestro detto Bishi\u859c\u5e08 proveniente dallo Shandong a tre persone: Li Fengchun \u674e\u98ce\u6625, Zhao Wansheng \u8d75\u4e07\u751fe Yang Baoshan \u6768\u5b9d\u5c71.\nL'elenco dei nomi dei Taolu fa pensare a qualche attinenza con l'Hongquan.\nQuesti i nomi delle forme:\nA questo gi\u00e0 nutrito novero, si aggiungono tantissime forme con armi.\nQianchui Meihua Paoquan.\nLa tradizione del \"Qianchui Meihua Paoquan \u4e7e\u6376\u6885\u82b1\u70ae\u62f3\" racconta che esso sarebbe stato creato da un Capo Religioso Taoista del Kunlunshan detto Yiran \u4e00\u7136 durante il regno di Wanli della dinastia Ming . Durante il regno di Qianlong della dinastia Qing \u00e8 stato trasmesso ad Han Shizheng \u97e9\u4e16\u5f81 del villaggio Chenlichangcun\u9648\u91cc\u957f\u6751, dell'area di Tangmiaoxiang \u5510\u5e99\u4e61nella contea di Yuncheng \u90d3\u57ce\u53bf in Shandong.\nSia il collegamento al Kunlunshan che l'area di diffusione mettono in relazione questo stile con i rami principali del Meihuaquan.\nWumeiquan.\nWumeiquan (\u4e94\u679a\u62f3, pugilato di Wumei) \u00e8 uno stile di arti marziali cinesi classificabile come Nanquan. In alcuni testi troviamo Wumeiquan (\u4e94\u6885\u62f3, pugilato di \u201c5 prugni\u201d) con altri ideogrammi. In cantonese \u00e8 Ng Mui Kuen.\nIl nome.\nIl nome di questa scuola deriva da quello della sua fondatrice leggendaria, Wu Mei (\u4e94\u679a) o Ng Mui in Cantonese. Siccome poi la tradizione vuole che Wu Mei praticasse Meihuaquan o Meihuazhuang lo stile pu\u00f2 a volte prendere il nome di Pugilato di \u201c5 Prugni\u201d, inoltre per alcuni \u201c5 prugni\u201d \u00e8 il nome della fondatrice. Per alcuni lo stile pu\u00f2 anche essere chiamato Meihuazhuang Bafaquan (\u6885\u82b1\u6869\u516b\u6cd5\u62f3, Pugilato degli Otto Metodi dei Pali del Fiore di Prugno) o ancora Meihua Rouzhuang Bafa (\u6885\u82b1\u62f3\u8f6f\u6869\u516b\u6cd5, otto metodi dei pali morbidi del Meihua).\nA New York, dove la scuola ha una ramificazione, si utilizza Wumeipai (\u4e94\u6885\u6d3e, Scuola dei 5 Prugni).\nUn articolo universitario afferma con chiarezza che il \"Wumeiquan \u4e94\u679a\u62f3\" \u00e8 anche conosciuto come \"Meihuaquan \u6885\u82b1\u62f3\".\nLe origini.\nNel \u201cWumeiquan Quanpu\u201d (\u4e94\u6885\u62f3\u62f3\u8c31) si narra che lo stile \u00e8 stato tramandato da una monaca buddista (\u5c3c\u59d1) il cui nome monastico era Wu Mei (\u4e94\u6885). Per altre tradizioni Wu Mei era una monaca Taoista (Daogu \u9053\u59d1). Questa monaca lo trasmise a Huang Baoshan (\u9ec4\u5b9d\u5584, anche conosciuto come Huang Baolin, \u9ec4\u5b9d\u6797) nella citt\u00e0 di Lufengxiang (\u5e90\u4e30\u4e61) nel distretto di Shanghangxian (\u4e0a\u676d) del Fujian, il quale a sua volta lo tramand\u00f2 a Gong Rongguang (\u9f9a\u8363\u714c) di Lanxixiang (\u5170\u6eaa\u4e61) sempre in Fujian. Gradualmente la scuola si \u00e8 propagata nel Fujian e nel Guangdong. Gli \u201cAnnali della Contea di Shanghang\u201d (\u4e0a\u676d\u53bf\u5fd7, Shanghang Xianzhi) raccontano che il Pugilato Shaolin Ortodosso Wumeiquan (\u4e94\u6885\u62f3), alla fine dell'epoca della dinastia Qing era diffuso nei distretti di Lanxi (\u84dd\u6eaa), Huangtan (\u9ec4\u6f6d), Taiba (\u592a\u62d4) e della stessa Shanghang.\nSecondo Zhang Cidong \u5f20\u8d50\u4e1c, Li Zhijun \u674e\u5fd7\u519b e Zhang Yuan \u5f20\u5a9b il Wumeiquan avrebbe avuto origine nel tempio Shaolinsi dell'Henan da Wumei Zushi \u4e94\u679a\u7956\u5e08, anche detta Wumei Shitai \u4e94\u679a\u5e08\u592a o Wumei Daogu \u4e94\u679a\u9053\u59d1 per poi diffondersi nell'area dove vive l'Etnia Hakka nell'ovest del Fujian.\nSempre sulla diffusione di questo stile si pu\u00f2 leggere:\nL'articolo \"Shanghang Wumeiquan\" riporta che durante il periodo dei regni di Jiaqing e Daoguang, Qiu Zhengyuan \u4e18\u6b63\u5143, originario del villaggio Fuyangcun \u6276\u9633\u6751 dell'area di Lufengxiang \u5e90\u4e30\u4e61 nella contea di Shanghang, assieme alla moglie che veniva chiamata Meihua \u6885\u82b1 divennero discepoli di Wumei Zushi \u4e94\u6885\u7956\u5e08.\nTaolu.\nQueste sono alcune sequenze (Taolu) a mano nuda insegnate a New York: Tianguangzhang (\u5929\u5149\u638c); Wuxingquan (\u4e94\u884c\u62f3); Shier Dizhi (\u5341\u4e8c\u5730\u652f); ecc.\nBisogna per\u00f2 precisare che in questo stile vengono spesso praticate \u201cforme libere\u201d e si d\u00e0 ampio spazio all'applicazione libera dei movimenti.\nLe armi.\nQueste sono le armi utilizzate nella scuola dell'area di Shanghang\nSanchiba (\u4e09\u9f7f\u8019); gou lian qiang(\u94a9\u9570\u67aa); qinglongdao (\u9752\u9f99\u5200); mupa (\u6728\u8019); dandao (\u5355\u5200); shuangdao (\u53cc\u5200); jian (\u5251); f\u01d4 (\u65a7); shuang tongchui (\u53cc\u94dc\u9524); Ti\u011bch\u01d0 (\u94c1\u5c3a); hutoupai (\u864e\u5934\u724c); bandeng (\u677f\u51f3); ecc.\nMeihuajiao.\nNella scuola di Tong Jinlong \u7ae5\u91d1\u9f8d si tramanda la Dottrina del Fiore di Prugno (\"Meihuajiao,\u6885\u82b1\u6559\") che proverrebbe da Huangyandong \u9ec3\u5dd6\u6d1e del Futoushan \u6d6e\u982d\u5c71. Questo stile si compone di queste sequenze: Meiheshenzhang \u6885\u9db4\u795e\u638c (Palmi Spirituali del Prugno e della Gru), Meihuashenzhang \u6885\u82b1\u795e\u638c(Palmi Spirituali del fiore di Prugno), Meihua Sanshou \u6885\u82b1\u6563\u624b (Mani libere del Fiore di Prugno), Meihua Hudie Zhang \u6885\u82b1\u8774\u8776\u638c (Palmi Farfalla del Fiore di Prugno).\nLa Scuola Langmei del Wudang.\n\" La Scuola Langmei del Wudang\" () anche chiamata \"Scuola alla base della montagna del Wudang\" () \u00e8 stata creata da Sun Biyun \u5b59\u78a7\u4e91.\nCome Taolu utilizza il \"Pugilato della scuola del pesce (Yumenquan)\" () che utilizza passi che seguono la linea circolare.\nQuesta scuola utilizza un sistema di caratteri che corrispondono alle generazioni (\"Zibei\" ()) di quaranta ideogrammi.\nChengshi Meihuaquan.\nIl libro Ch\u00e9ngsh\u00ec M\u00e9ihu\u0101qu\u00e1n \u7a0b\u5f0f\u6885\u82b1\u62f3 (scuola di pugilato del fiore di prugno dello stile Cheng) presenta uno stile della provincia di Fujian.\nAlcune nozioni storiche.\nIn riferimento ai rami Ganzhi Wushi Meihuazhuang, Luodi Meihuaquan, Baijiazhi Meihuaquan, Wuzi Meihuaquan, molti praticanti ritengono che lo stile abbia avuto pi\u00f9 di cento generazioni leggendarie e fanno risalire questo stile ad un'epoca anteriore alla dinastia Han ad opera di un maestro che \u00e8 chiamato Yun Pan. Ci sono anche esponenti che ritengono che il Meihuaquan provenga dallo Shaolinquan.\nAltri autori individuano tre leggende, tra le pi\u00f9 diffuse, sulla fondazione del Meihuaquan, che in alcuni casi vanno a colmare l'inesistenza di documentazioni scritte:\nSecondo il testo Meihuaquan mipu, questo stile apparterrebbe alla Kunlun pai. Il fondatore leggendario Yun Pan, avrebbe vissuto nel Tempio di Xuanjin del Palazzo di Qingjing, situato nel distretto di Yunchengxiao vicino alla montagna Kunlun.\nIl primo maestro riconoscibile in una figura storica \u00e8 Zhang Sansheng che visse tra la fine della dinastia Ming e gli inizi della dinastia Qing.Zhang Sansheng trasmise il Meihuaquan a Zou Hongyi che \u00e8 ritenuto colui che ha diffuso assieme ai propri figli lo stile in Shandong, Henan ed Hebei. Nel corso degli anni il Meihuaquan \u00e8 stato sottoposto ad una serie di cambiamenti che ne hanno determinato la ricchezza e la variet\u00e0 attuale, grazie alle conoscenze e all'ingegno dei suoi appartenenti.\nUno dei maestri pi\u00f9 importanti fu Yang Bing (\u6768\u70b3), ufficiale imperiale e guardia della Citt\u00e0 Proibita. Quinta generazione dello stile contribu\u00ec in maniera significativa alla teoria dello stile, scrivendo tra l'altro un libro, lo Xi Wu Xu (\u4e60\u6b66\u5e8f).\n\"Feng Keshan\" \u51af\u514b\u5584, uno dei membri della rivolta \"Baguajiao\" \u516b\u5366\u6559, che praticava \"meihuaquan\" venne messo a morte nel 1813 dal governo imperiale. Egli aveva appreso il Meihuaquan di Tang Henlao, a sua volta allievo di un discepolo di Yang Bing. Siccome entr\u00f2 a far parte della setta Liguajiao divenne anche allievo di Wang Xiang, un capo di un ramo di questa setta di Jining. Di lui non si sa esattamente che stile praticasse, ma si pensa fosse un maestro di Da Hongquan o dello stesso Meihuaquan, o di entrambi gli stili.\nQuesto stile ha poi avuto un ruolo di primo piano nella \"Rivolta dei Boxer\" (\"Yihequan\" \u4e49\u548c\u62f3, \"Yihetuan\" \u4e49\u548c\u56e2). Zhao Sanduo, leader degli Yihequan (Pugili della Giustizia e della Concordia) era in effetti un maestro di Meihuaquan.\nLo stile venne rinominato Yihequan perch\u00e9 non tutti i maestri di Meihuaquan condivisero la partecipazione dello stile ad attivit\u00e0 anti imperiali o comunque sovversive.\nDopo l'istaurazione del governo comunista, in seguito ad una proibizione della pratica delle Arti Marziali, il Meihuazhuang venne praticato nella quasi clandestinit\u00e0 fino agli anni '80.\nMeihuaquan e Hongquan.\nSpesso nelle vicende storiche quali ad esempio quella della Rivolta dei Boxer troviamo che il Meihuaquan \u00e8 associato allo Stile Hongquan, scritto in vari modi. Secondo l'articolo che prende il nome da questo stile, pubblicato in un sito della Televisione Nazionale Cinese CCTV, il Meihuaquan sarebbe assieme all'Hongquan (\u7ea2\u62f3), al Tantui ed al Mizongquan una delle Quattro Grandi Scuole (\u4e0a\u56db\u95e8).\nNel libro \"Sanhuangbang\", si segnala la presenza di Cinque Figure (\u4e94\u52bf) nella Sequenza di Base i cui nomi corrispondono curiosamente alle Cinque del Meihuaquan. Da \u5927, Shun \u987a, Ao \u62d7, Xiao\u5c0f, Bai \u8d25. Nel Dahongquan in questo ordine sono associate ai: Cinque Agenti (Wuxing), cio\u00e8 Jin \u91d1, Mu \u6728, Shui\u6c34, Huo\u706b, Tu\u571f; alle Cinque Immagini (Wuxing, \u4e94\u5f62), cio\u00e8 Ji\u9e21, Feng\u51e4, She \u86c7, Hu\u864e, He \u9e64; ai Cinque Colpi (Wuchui, \u4e94\u6376), cio\u00e8 Pi \u5288, Beng\u5d29, Zuan \u94bb, Pao\u70ae, Heng \u6a2a.\nWang Jinshun scrive che nel Meihuaquan esiste una sequenza che viene chiamata \"Hongshi Meihuaquan\" (\u6d2a\u5f0f\u6885\u82b1\u62f3), che rielaborata proviene dall'Hongquan Tradizionale.\nUna Sequenza dello Shaanxi Hongquan.\nLo Shaanxi Hongquan \u9655\u897f\u7ea2\u62f3 ha una sequenza che ha il nome Meihuaquan.\nI Vecchi Trattati del Meihuaquan.\nIl Meihuaquan possiede un numero considerevole di Trattati che solitamente vengono descritti con la definizione di \"Classici\" nelle descrizioni occidentali sugli stili cinesi. Questo ne \u00e8 un elenco parziale:\nDiffusione dello stile.\nIl Meihuaquan in Jiangsu.\nIl Meihuaquan a Peixian.\nSecondo la tradizione del Meihuaquan lo stile \u00e8 emerso dall'anonimato grazie al maestro Zhang Sansheng (\u5f20\u4e09\u7701) che lo ha insegnato nell'area di Peixian a Zou Hongyi (\u90b9\u5b8f\u4e49). Per altre fonti il primo allievo di Zhang sarebbe stato Zou Anbang (\u90b9\u5b89\u5e2e), originario del villaggio Balizhuang (\u516b\u91cc\u5e84) dell'area Nord Est della contea di Peixian.\nIn seguito la famiglia Zou si trasfer\u00ec fino ad andare ad insediarsi in Hebei.\nNel 1900 vi erano ancora praticanti di diversi rami di Meihuaquan nell'area, ma grazie al trasferimento di Li Zhengting prima e di Liu Baojun nel 1925, divennero preminenti il Luodi Meihuaquan ed il Baijiazhi Meihuaquan. Questi due rami in onore dei due maestri che li hanno trasmessi nell'area sono detti rispettivamente Lipai Meihuaquan (pugilato del fiore di prugno della scuola Li) e Liupai Meihuaquan (pugilato del fiore di prugno della scuola Liu).\nDi Peixian \u00e8 il maestro Chang Dsu Yao, famoso negli ambienti delle Arti Marziali in Italia.\nIl Meihuaquan a Nanchino.\nNella citt\u00e0 di Nanchino il Meihuaquan \u00e8 stato introdotto recentemente ed insegnato da un allievo di Han Qichang, che si chiama Wang Qi (\u738b\u797a).\nIl Meihuaquan in Shandong.\nLa provincia di Shandong \u00e8 una zona di particolare diffusione del Meihuaquan, in particolare l'area sud ovest, nelle aree amministrative di Shanxian, Heze, Dongming, Jining, Liaocheng, ecc.\nAgli inizi dell'epoca della dinastia Qing, agli esordi della fase della storia del Meihuaquan di cui esistono riscontri storici precisi, Zou Hongyi ed il figlio Zou Wenjiu, insegnarono nei dintorni di Dongming.\nIn seguito, Bai Jindou (nona generazione) port\u00f2 la propria versione di questo stile nell'area di Heze, ma altri rami vi erano gi\u00e0 diffusi.\nA Liangshan, teatro del famoso romanzo Shuihuzhuan, lo stile \u00e8 stato portato da un maestro di decima generazione, Wang Fasheng (\u738b\u6cd5\u80dc), nell'epoca tra il 1796 ed il 1820 ed oggi sono presenti maestri di diciassettesima generazione.\nA Linqing lo stile era stato insegnato da Feng Keshan ed \u00e8 stato nuovamente introdotto da un maestro di quattordicesima generazione, Wang Tingmei (\u738b\u5ef7\u6885).\nNegli anni '80 del novecento il Maestro Yan Zijie si \u00e8 adoperato per diffondere il Meihuaquan e fargli avere riconoscimenti ufficiali, tant'\u00e8 che oggi questo stile \u00e8 insegnato come materia opzionale all'interno dell'Universit\u00e0 dello Shandong.\nSong Tianlong ritiene che il Meihuaquan assieme al Tanglangquan ed al Sunbinquan sono stili nati in Shandong.\nIl Meihuaquan in Qufu.\nNel 1905 Y\u00e1ng J\u00ecng \u6768\u656c, che aveva partecipato alla rivolta dei Boxer, arriv\u00f2 a Qufu ed inizi\u00f2 ad insegnare W\u01d4z\u01d0 M\u00e9ihu\u0101qu\u00e1n \u6b66\u5b50\u6885\u82b1\u62f3 nel villaggio Ji\u00f9xi\u00e0nc\u016bn \u65e7\u53bf\u6751.\nIl Meihuaquan in Yanggu.\nIl maestro Guo Wengao \u90ed\u6587\u9ad8 nel 2010 era considerato un insegnante importante di Meihuaquan della contea di Yanggu (\u9633\u8c37\u53bf). Egli ha appreso questo stile da Yue jingui \u5cb3\u91d1\u8d35 ed ha in seguito codificato una propria versione dello stile che \u00e8 detta Guoshi Meihuaquan \u90ed\u6c0f\u6885\u82b1\u62f3.\nUn articolo del quotidiano \"Liaocheng Wanbao \u804a\u57ce\u665a\u62a5\" racconta che dopo il 1986, il maestro di sedicesima generazione del Meihuaquan Han Qingqi \u97e9\u6e05\u6b67, originario della cittadina rurale Shouzhangzhen \u5bff\u5f20\u9547 della contea di Yanggu, ha insegnato a Meng Zhaoli \u5b5f\u662d\u529b.\nIl Meihuaquan in Henan.\nRiferimenti storici al Meihuaquan sono stati ritrovati anche negli archivi della dinastia Qing a Pechino, in particolare a proposito di Feng Keshan, che era originario della Contea di Huaxian nel nord est dell'Henan. Feng aveva appreso il Meihuaquan da Tang Hengdong, che a sua volta era stato allievo di Qi Dazhuang, il quale lo aveva imparato da Yang Bing. Anche oggi lo stile \u00e8 diffuso, in alcuni casi \u00e8 stato reintrodotto da maestri di province vicine, quali Hebei e Shandong.\nIl ramo pi\u00f9 diffuso in questa provincia \u00e8 il Wuzi Meihuaquan che \u00e8 stato tramandato nell'area di Xuchang da Cao Zhenpu (\u66f9\u632f\u8c31), un maestro originario dell'Hebei, ed in seguito da suoi allievi tra cui spicca Kou Yunxin. Nel Nord Ovest della Provincia invece \u00e8 ancora tramandato il Leijia Meihuaquan.\nIl Meihuaquan in Hebei.\nIl Meihuaquan nella prefettura di Xingtai.\nNella provincia di Hebei si insedi\u00f2 Zou Hongyi, considerato maestro terza generazione, e la sua famiglia. Precisamente questa famiglia prese dimora stabile nel villaggio Mazhuangqiao nella contea di Pingxiangxian nel distretto amministrativo di Xingtai.Zou Wenjiu e Zou Wenrei, due dei suoi figli, presero degli abitanti del villaggio come allievi. Nel medesimo distretto si trovano Guanxian e Weixian contee molto attive nella pratica del Meihuaquan. \u00c8 in questa zona, oltre che a Pechino che \u00e8 molto sentita e riconosciuta la divisione in Ganzhi Wushi Meihuazhuang Xiaojia e Dajia, anche perch\u00e9, Zhang Congfu il creatore del ramo Xiaojia era anch'egli della contea di Pingxiangxian.Cui Guangrei insegn\u00f2 nel villaggio Qianwei (contea di Guangzong, Hebei). Wu Qingchang, della nona generazione, acquis\u00ec una grande fama nel suo villaggio, Dongzhao (contea di Guangzong).\nOggi a Pingxiang \u00e8 famoso Liu Yinji \u5218\u94f6\u8ba1 che fu capo della milizia popolare e collabor\u00f2 con la polizia alla cattura di importanti criminali della zona negli anni intorno al 1980.\nIl Meihuaquan a Wuqiang.\nUn'altra zona molto importante per il Ganzhi Wushi Meihuazhuang \u00e8 quella di Wuqiang. Esattamente nel villaggio di Wangjiazhuang (contea di Wuqiang, Hebei) presso il tempio Guandimian, si install\u00f2 Li Tingji, originario del villaggio Qujiazhuang (contea di Wei, in Hebei). Li Tingji, che praticava il Meihuazhuang, allen\u00f2 gli abitanti. Ebbe come allievo Ren Junjie, che studi\u00f2 anche con Li Tinggui, fratello di Li Tingji. Ren Junjie insegn\u00f2 a sua volta a Yin Mochi e a Zhao Yinglian, che ebbe come discepolo Han Qichang. Quest'ultimo introdusse il Meihuazhuang a Pechino, dove insegn\u00f2 a suo figlio Han Jianzhong e a suo nipote Han Chao.\nIl Meihuaquan ed il Panshan.\nSecondo alcuni il Meihuaquan si sarebbe originato presso il Tempio Shaolin del Nord (Bei Shaolinsi) che si trovava sul monte Panshan nelle vicinanze di Tianjin.\nIl Meihuaquan a Jizhou.\nIl Wuzi Meihuaquan, oggi largamente praticato in Henan, \u00e8 stato portato dall'Hebei da Cao Zhenpu (\u66f9\u632f\u8c31). Cao proveniva dal villaggio Daluocun (\u5927\u7f57\u6751), della zona amministrativa di Jizhou (\u5180\u5dde), zona a Nord di quella della gi\u00e0 citata Xingtai. Egli apprese il Meihuaquan da Kong Jixiang (\u5b54\u7ee7\u7965) del villaggio Dakongcun (\u5927\u5b54\u6751).\nIl Meihuaquan a Feixiang Xian.\nUn gruppo di praticanti di Meihuaquan \u00e8 attivo nella contea di Feixiang.\nIl Meihuaquan a Jize e Yongnian.\nA Yongnian (\u6c38\u5e74\u53bf) presso il Tempio Longhua (\u9f99\u534e\u5bfa) nel villaggio Nanxincun (\u5357\u8f9b\u6751) nel 2011 si \u00e8 tenuto un incontro sportivo di Meihuaquan che ha visto tra gli altri la partecipazione delle associazioni di questo stile di Yongnian e di Jize (\u9e21\u6cfd\u53bf). A Yongnian si parla di Pugilato del Fiore di Prugno della Famiglia Zhou, \u5468\u6c0f\u6885\u82b1\u62f3, Zhoujia Meihuaquan.\nIl Meihuaquan a Pechino.\nNella capitale Pechino si hanno alcuni racconti per cui il Meihuaquan sarebbe gi\u00e0 stato praticato da Yin Fu e da Cao Zhenpu ma senza lasciare tracce evidenti della pratica di questo stile. L'introduzione significativa di questo scuola \u00e8 dovuta, in tempi relativamente recenti, ad Han Qichang grazie al cui insegnamento oggi \u00e8 molto conosciuta ed annovera tra i suoi maestri figure importanti quali Wang Zhizhong, Li Peiqi, Sui Yunjiang, ed il figlio gi\u00e0 citato. A Sui Yunjiang in particolare si deve l'insegnamento a diversi discepoli Italiani, nonch\u00e9 a numerosi altri sparsi per il mondo. Wang Zhizhong che insegnava presso la Qinghua Daxue oggi risiede ed insegna in Germania.\nIl Meihuaquan in Shanxi.\nCi sono alcune zone dello Shanxi in cui sono praticate delle ramificazioni dello stile.\nWang Youxiang \u738b\u6709\u7965 \uff081868-1940\uff09di Yushe \u6986\u793e lo apprese dal monaco Buddista Juezhong \u89c9\u949f del tempio Fuzhongsi \u798f\u4ef2\u5bfa nel villaggio \u94f6\u90ca\u6751 Y\u00ednji\u0101oc\u016bn. Oggi Li Chunhu \u674e\u6625\u864e \u00e8 il caposcuola della zona di Yushe.\nNella cittadina Shicheng \u77f3\u57ce della contea di Pingshunxian \u5e73\u987a\u53bf, Xu Weisheng \u5f90\u4f1f\u80dc pratica ed insegna la ramificazione Luodi Meihuaquan.\nIl ramo Ganzhi \u00e8 invece praticato Zhang Longsheng \u5f20\u9f99\u751f nel villaggio Tucangdicun \u571f\u82cd\u5e95\u6751 della contea Xianghengxian \u8944\u6052\u53bf.\nIl Meihuaquan in Shaanxi.\nIl Meihuaquan a Xian.\nOltre allo Shaomoquan, in Xian si \u00e8 diffuso il Meihuaquan ad opera di Jiao Mingde (\u7126\u660e\u5fb7, 1910-1991), un maestro di quindicesima generazione che proveniva da Qinyang \u6c81\u9633 in Henan. Jiao era discepolo di Sun Hongxun \u5b59\u9e3f\u52cb. Questo Meihuaquan deriva dal Baijiazhi.\nIl Meihuaquan in Gansu.\nIl Meihuaquan a Zhangjiachuanxian.\nTong Tianxiang(\u7ae5\u5929\u7965, 1897-1981), un cinese di etnia musulmana Hui, durante il periodo del regno di Tongzhi si trasfer\u00ec a Zhangjiachuanxian \u5f20\u5bb6\u5ddd\u53bf nella provincia del Gansu da Xian. Impar\u00f2 con altri sistemi di pugilato il Meihuaquan da Li Yaolin \u674e\u8000\u6797.\nIl Meihuaquan in Anhui.\nIl Meihuaquan si \u00e8 diffuso in questa area dalle vicine province di Shandong, Hebei ed Henan. I maestri che lo hanno insegnato sono stati:Ren Fengchang (\u4efb\u51e4\u660c) di Wuhu (\u829c\u6e56citt\u00e0 portuale della provincia), Zhang Zhendong (\u5f20\u9707\u4e1c) di Huaining (\u6000\u5b81), Yu Dailong (\u4fde\u4ee3\u9f99) di Hefei (\u5408\u80a5, la capitale), Ni Hongbin (\u502a\u5b8f\u658c) che proveniente dallo Shandong si \u00e8 stabilito a Tongling (\u94dc\u9675), Li Zhongxin (\u674e\u5fe0\u4fe1), che proveniente dallo Shandong si \u00e8 stabilito a Bengbu (\u868c\u57e0), eccetera. Questo pugilato \u00e8 diffuso a Bengbu (\u868c\u57e0), Huainan (\u6dee\u5357), Huaibei (\u6dee\u5317), Hefei (\u5408\u80a5), Ma'anshan (\u9a6c\u978d\u5c71), Tongling (\u94dc\u9675), Anqing (\u5b89\u5e86), Suxian (\u5bbf\u53bf), Chuxian (\u6ec1\u53bf).\nIl Meihuaquan in Zhejiang.\nSecondo il \"Zhejiangsheng Wushu Quanxielu \u6d59\u6c5f\u7701\u6b66\u672f\u62f3\u68b0\u5f55\" il Meihuaquan sarebbe stato creato da un Monaco del Monastero Shaolin dell'Henan alla fine dell'epoca della Dinastia Qing. Nel 1930 \u00e8 stato trasmesso in Zhejiang da un certo Li Zhenlin \u674e\u632f\u6797, originario di Shexian \u6d89\u53bf dell'Hebei. Questo stile \u00e8 attualmente diffuso ad Hangzhou \u676d\u5dde, Jiaxing \u5609\u5174, Huzhou \u6e56\u5dde, ecc. La forma di base ad esso associata si compone di 49 figure.\nIl Meihuaquan in Hunan.\nUno stile di arti marziali cinesi chiamato Meihuaquan \u00e8 stato tramandato in Hunan nel periodo del regno dell'imperatore Guangxu (\u5149\u7eea, 1875-1908), dal maestro Wan Fuzi (\u4e07\u798f\u5b50), che lo aveva appreso in Sichuan. Tornato nella sua provincia diffuse lo stile in Chen Zhou (\u90f4\u5dde), Guiyang (\u6842\u9633, da non confondersi con la capitale del Guizhou), Lan Shan (\u84dd\u5c71), Jiahexian (\u5609\u79be\u53bf), ecc. Attualmente si contano 6 generazioni.\nTra i Taolu a mano nuda troviamo: Tiaoxian (\u6761\u7ebf); Shiqiangqiu (\u72ee\u62a2\u7403); Duo Meihuazhuang (\u6735\u6885\u82b1\u6869); ecc.\nIl Meihuaquan in Yunnan.\nTra i membri dell'etnia De'ang (\u5fb7\u6602\u65cf) dello Yunnan e dell'area sud del Sichuan \u00e8 praticato fin dall'epoca della dinastia Ming un Meihuaquan. Tra il 1795 ed il 1804 si verific\u00f2 una rivolta in Sichuan, Shaanxi, Henan ed Hubei detta Chuanchu Bailianjiao Qi Yi (\u5ddd\u695a\u767d\u83b2\u6559\u8d77\u4e49, Ribellione della Setta del Loto Bianco in Sichuan ed Hubei) o Chuanchu Jiao Luan (\u5ddd\u695a\u6559\u4e71, Setta Caotica del Sichuan e dell'Hubei) che port\u00f2 questo Pugilato del Fiore di Prugno a mettersi in posizione defilata.\nSecondo quanto scritto nelle \"Yunnan Sheng Zhi Tiyu Zhi \u4e91\u5357\u7701\u5fd7\u4f53\u80b2\u5fd7\" (Cronache sportive della Provincia dello Yunnan) vi sono due riferimenti importanti al Meihuaquan tra gli stili di Pugilato praticati tra le minoranze: il Meihuaquan della Etnia De'ang ed il Meihuazhuang dell'Etnia Wa (\u4f64\u65cf, Va (popolo)).\nYin Jie, Yin Jingjing e Sun Yawei riferiscono che molte persone identificano la localit\u00e0 \"Xiyu Tianpan Yuncheng Xiaoxian \u897f\u57df\u5929\u76d8\u4e91\u7a0b\u5b5d\u53bf\", indicata come luogo di provenienza del Meihuaquan nel \"Meiquan Mipu \u6885\u62f3\u79d8\u8c31\", con la Contea di Yunxian \u4e91\u53bf dello Yunnan.\nIl Meihuaquan in Fujian.\nLin Mengsheng inserisce il Meihuaquan in un elenco di pugilati del Fujian, differenziandolo da Wumeiquan \u4e94\u6885\u62f3 e Shaolin Wumei Huaquan \u5c11\u6797\u4e94\u679a\u82b1\u62f3.\nFunzioni del Meihuaquan.\nSecondo il Professor Yan Zijie il Meihuaquan \u00e8 una sorta di sunto e di condensato della cultura Cinese con degli obiettivi ben precisi legati sia alla Medicina tradizionale cinese, sia alle Arti marziali cinesi, sia alle conoscenze pi\u00f9 in generale siano esse scientifiche, tecniche o umanistiche.\nQuesta attenzione ad uno sviluppo complessivo viene confermata anche dalla lettura dello Xi Wu Xu di Yang Bing. In tale testo Yang Bing ha inserito\nQuesto \u00e8 l'elenco che fornisce il Professor Yan:\nQueste funzioni anche se sono assimilabili a tutte le pratiche di Meihuaquan, vengono realizzati in modi a volte completamente differenti nei vari sottostili. Quella spiegata \u00e8 l'esperienza del Professor Yan Zijie.\nLe funzioni esposte sono talmente generiche che sono molto simili a quelle delle Arti Marziali Cinesi e del Wushu Sportivo.\nQuesto \u00e8 un elenco parziale fornito da un libercolo di presentazione delle Arti Marziali Cinesi:\nLa Coltivazione Morale, il cosiddetto Wude, \u00e8 un aspetto non considerato direttamente dal Professor Yan che \u00e8 molto importante anche nel Meihuaquan, in qualsiasi ramo venga preso in esame. Essa \u00e8 intesa come funzione essenziale per la crescita psicologica, comportamentale del discepolo e per la sua capacit\u00e0 di relazionarsi con gli altri esseri umani in maniera positiva, capacit\u00e0 che \u00e8 alla base dell'armonia sociale.\nL'Attacco e la Difesa sono stati indicati anche dal Professor Yan, e vengono appresi in modo originale in ogni sistema.\nIn \" Essentials of Chinese Wushu \" vengono distinti due ambiti relativi alla promozione della Salute dell'individuo, gli Effetti Curativi ed il Miglioramento della Salute, distinguendo in questo modo la funzione curativa da quella preventiva, per\u00f2 sempre in chiave di effetti sul praticante. Non c'\u00e8 l'idea di preparare dei Guaritori, come abbiamo visto succedere in alcuni casi nel Meihuaquan nelle campagne, eredit\u00e0 delle antiche pratiche sciamaniche.\nL'Effetto Artistico \u00e8 un concetto interessante che concerne l'Estetica nella Filosofia Cinese. La produzione di movimenti belli ed eleganti pu\u00f2 rientrare sia nel fatto che le arti marziali cinesi si sono sviluppati in parte dalle Danze Popolari dell'antichit\u00e0 (oltre che dall'imitazione dei movimenti di attacco e di difesa degli animali) sia perch\u00e9 vi \u00e8 stata una fortissima influenza del Teatro Tradizionale Cinese.\nL'Intelligenza viene favorita attraverso lo sviluppo del pensiero e del sistema nervoso, che il Wushu affianca alla pratica fisica.\nIn un discorso scientifico serio queste funzioni dovrebbero essere paragonate con quelle di altre pratiche \"sportive\", confrontando in un campione significativo i risultati concreti. Solo cos\u00ec si uscir\u00e0 da un'ottica pubblicitaria basata su immagini accattivanti ed irrazionali, potendo seriamente scegliere una disciplina per il semplice fatto che ci piace oppure perch\u00e9 ci permette maggiori risultati rispetto ad un'altra.\nMeihuaquan ed altri stili.\nNumerosi altri stili di Wushu hanno nei propri programmi di insegnamento dei Taolu con questo nome, di cui \u00e8 difficile capire il collegamento con lo stile di cui sopra: Shaolin Meihuaquan; Cailifo Xiao meihuaquan; Hongjia Meihuaquan; Hongdong Tongbei Meihuaquan; Qimen Meihuaquan; ecc.\nShaolin Meihuaquan.\nShaolin meihuaquan \u5c11\u6797\u6885\u82b1\u62f3 \u00e8 il nome di alcuni Taolu che vengono insegnati all'interno delle scuole Shaolin del Songshan. Queste forme vengono anche chiamate \"Xiao meihuaquan\" (piccolo pugilato del fiore di prugno) e \"Da meihuaquan\" (grande pugilato del fiore di prugno). Lo Xiao meihuaquan \u00e8 anche detto \"Shaolin ditang meihuaquan\".\nLa leggenda vuole che a creare queste forme sia stato Jinnaluo Wang (\u7d27\u90a3\u7f57\u738b).\nShi Yantong ha descritto in un articolo un'altra forma detta Shaolin Meihua Paoquan (\u5c11\u6797\u6885\u82b1\u70ae\u62f3), di cui egli afferma che contiene 24 lu e che appartiene al sistema interno (neijia) di Shaolin.\nMeihuaquan e Shaolin.\nIn Italia, secondo almeno \"Il Kung Fu\", il Meihuaquan sarebbe stato tramandato in epoca Ming da Bai Jindou che lo avrebbe appreso da un Monaco Shaolin.\nSebbene a livello storico ci sia chi ha confutato tale versione dei fatti, portando a suffragio una ricca documentazione, bisogna sottolineare che questo racconto riflette il dato che alcuni praticanti di Meihuaquan sono convinti che esso provenga dallo Shaolinquan.\nIl Meihuaquan del Cailifo (Choyleefut).\nLo Xiao Meihuaquan del Cailifo (Choyleefut).\nXiao meihuaquan \u5c0f\u6885\u82b1\u62f3, Piccolo Pugilato del Fiore di Prugno, \u00e8 il nome che hanno alcune forme di stili di arti marziali cinesi differenti. Una forma Shaolin Meihuaquan prende questo nome, ma la sequenza pi\u00f9 conosciuta a livello mondiale \u00e8 quella dello stile Cailifo \u8521\u674e\u4f5b, di cui \u00e8 un esercizio molto importante. La sequenza rispetta uno schema a croce come quello dei Pali del Fiore di Prugno (Meihuazhuang). Nella Plum Blossom International Federation questa sequenza \u00e8 inserita nel secondo livello di apprendimento Intermedio corrispondente alla Frangia Verde nella cintura.\nIl Da Meihuaquan del Cailifo (Choyleefut).\nDoc-Fai Wong racconta che in origine le forme del Cailifo erano otto. Non esisteva il nome Meihuaquan (Mui Fa Kuen), che in origine si chiamava \" pugilato del fiore nazionale\" () (in cantnese Gwok Fa Kuen). Esso venne rinominato Meihuaquan per ricordare la resistenza che il Fiore di Prugno rappresenta. Si usava anche l'abbreviazione Huaquan. Siccome in seguito fu inserito nel sistema lo Xiao Meihuaquan, questa forma prese il nome di Da Meihuaquan (Dai Mui Fa Kuen, Grande Pugilato del Fiore di Prugno) e Meihua Baguaquan (Mui Fa Bot Gwa Kuen, Pugilato del Fiore di Prugno e degli Otto Trigrammi).\nLibri.\nMoltissimi sono i testi che si occupano di questa sequenza, tra essi ricordiamo:\nHongjia Meihuaquan (Hunggar Mui Fa Kuen).\nHongjia Meihuaquan (\u6d2a\u5bb6\u6885\u82b1\u62f3, Il pugilato del fiore di prugno della famiglia Hong) \u00e8 una forma dello stile Hongjiaquan. Pi\u00f9 conosciuto come Mui Fa Kuen, nella sua pronuncia Cantonese. Il nome completo \u00e8 Shizi Meihuaquan (\u5341\u5b57\u6885\u82b1\u62f3, Pugilato del Fiore di Prugno a Croce, in Cantonese Sap Ji Mui Fa Kuen). \u00c8 un Taolu di base che si sviluppa in quattro direzioni, seguendo uno schema di passi che \u00e8 legato ai 5 punti dello schema pi\u00f9 comune di Meihuazhuang (Pali del Fiore di Prugno). Essa allena le tecniche e le posizioni di base dello stile. Secondo il libro \u201cHung Gar Moi Fah\u201d di Guidotti Luigi, questa forma sarebbe il frutto dell'unificazione di una serie di esercizi di base creati da Hong Xiguan, il fondatore dell'Hongjiaquan. Secondo alcuni questa forma venne introdotta nell'Hongjiaquan da Lin Shirong (\u6797\u4e16\u69ae, Lam Sai Wing), secondo altri essa venne codificata da un gruppo di maestri di Hongjiaquan, durante una riunione che si sarebbe tenuta nel 1950.\nAltre fonti parlano di Huaquan (\u82b1\u62f3) ed identificano questo Taolu con il Meihuaquan. Questa forma sarebbe stata tramandata nel Sud della Cina da Hu Huichan (\u80e1\u60e0\u4e7e), che era un discepolo laico di Shaolin ed era praticata eccellentemente da Lu Yacai (\u9678\u4e9e\u91c7, Luk Ah Choi) e Huang Qiying (\u9ec3\u9e92\u82f1, Wong Kay Ying), famosi maestri di Hongjiaquan.\nMeihuaquan e Tongbeiquan.\nNon vi sono testimonianze di collegamenti tra questi due stili, per\u00f2 esistono forme dette Meihuaquan nel Tongbeiquan e viceversa, che per\u00f2 potrebbero anche essere di recente creazione.\nL'Associazione di Tongbeiquan di Hong Kong (Xiang Gang Tongbeiquan Xiehui) in un'introduzione alle proprie attivit\u00e0 afferma:\nUna forma chiamata Meihua Tongbeiquan (\u6885\u82b1\u901a\u80cc\u62f3) \u00e8 stata trasmessa nel 1930 dal maestro tredicesima generazione di Meihuaquan Ding Jinxi (\u4e01\u91d1\u897f), direttore del Guoshu Guan di Dingtao a Liu Hanjun (\u5218\u6c49\u519b). Questo Taolu era conosciuto anche da Li Jinxiang (\u674e\u91d1\u7965), dell'Hebei, e dai maestri Gao Yuting (\u9ad8\u7389\u4ead) e Wang Peizeng (\u738b\u57f9\u589e) di Puyang nella provincia di Henan.\nHongdong Tongbei Meihuaquan.\nTongbei meihuaquan \u901a\u80cc\u6885\u82b1\u62f3 \u00e8 il nome di un Taolu che viene insegnato all'interno della scuola Hongdong di Tongbeiquan. Questa \u00e8 una forma di livello intermedio di Tongbeiquan con movimenti rapidi delle braccia e delle gambe. \u00c8 anche chiamato Qichu (\u4e03\u6775, settimo pestello). Pu\u00f2 essere praticato sia come esercizio a solo che come esercizio in coppia. I movimenti sono piccoli e veloci,\nTanglangquan e Meihuaquan.\nIl Tanglangquan ha svariati collegamenti con il nome Meihuaquan. Uno dei rami principali dello stile \u00e8 chiamato Meihua Tanglangquan ed un altro Taiji Meihua Tanglangquan; alcune forme sono dette Meihua ed in particolare una \u00e8 chiamata Meihuaquan; le altre sono Meihualu (\u6885\u82b1\u8def)\ne Meihuashou (\u6885\u82b1\u624b), tutte e tre insieme sono dette \u201c3 mani fiorite\u201d; Jiang Hualong (\u59dc\u5316\u9f99), il fondatore del ramo Babu Tanglangquan, avrebbe praticato Meihuaquan prima di iniziare a studiare il pugilato della mantide religiosa.\nZiwu Tanglangquan e Ziwu Meihuaquan.\nSecondo quanto raccont\u00f2 il maestro Shi Fengpo il Tanglangquan della sua famiglia proverrebbe dagli insegnamenti di Li Zhongxian \u674e\u5fe0\u8d24, il quale aveva condensato in esso la quintessenza del Ziwu Meihuaquan dello Shanxi \u5c71\u897f\u5b50\u5348\u6885\u82b1\u62f3 e del Tanglangquan. Li Zhongxian sarebbe stato tredicesima generazione di questo stile di Meihuaquan e sarebbe stato un insegnante laico presso il tempio Tielinsi \u94c1\u6797\u5bfa sul Wutaishan \u4e94\u53f0\u5c71.\nZiwumen e Meihuaquan.\nZh\u00e0o Y\u00f2ush\u0113ng \u8d75\u5e7c\u751f descrive uno stile che si chiama \"Scuola dei Meridiani\"( che ha tra le proprie sequenze (Taolu) il \"pugilato dei Meridiani del Fiore di Prugno\". Questo stile \u00e8 diffuso nell'area di Chongqing.\nIl Meihuaquan nel Chaquan.\nNel Chaquan esiste un Taolu che si chiama Meihuaquan e che \u00e8 la Settima Via del Chaquan ().\nMeihuaquan e Liuhequan.\nCome in tanti altri stili, anche nel Liuhequan esiste un Taolu dal nome Meihuaquan (Qianhou Meihuaquan, \u524d\u540e\u6885\u82b1\u62f3).\nNel Liuhequan di Potoushi (\u6cca\u5934\u5e02), localit\u00e0 dell'area amministrativa di Cangzhou in Hebei, viene praticato un Taolu che si chiama Xingmen Bashi Meihuaquan \u884c\u95e8\u516b\u5f0f\u6885\u82b1\u62f3.\nNel libro \"Liuhequan \u516d\u5408\u62f3\" viene descritto un metodo di lavoro detto Meihuabu (\u6885\u82b1\u6b65, passi del fiore di prugno).\nMeihuaquan nel Qimen.\nLa Scuola Qi () \u00e8 uno stile di Pugilato del Tangshan in Hebei, tramandato da un capo gruppo degli Yihetuan, tale Zhao Mingshan (\u8d75\u660e\u5c71), alla fine dell'epoca della dinastia Qing. Questa scuola viene tramandata oggi insieme ad una scuola di Liuhequan. Lo stile Qimen contiene una forma detta Meihuaquan che \u00e8 un metodo di pugilato di preparazione all'ingresso nella scuola. Insegna le seguenti tecniche fondamentali di utilizzo delle mani: Mani che Catturano (); Mani che spalmano (); Mani astute (); Mani che avvolgono (). Questi alcune tecniche fondamentali di gamba contenute in questa forma: Gamba lanciata a freccia (); Gamba con il piede piatto (); Gamba incrociata ().\nEmei Zhaomen Meihuaquan.\nAnche nella Scuola Zhaomen (), uno degli stili principali dell'Emeipai, c'\u00e8 una forma che si chiama Meihuaquan. Questo \u00e8 un Taolu tradizionale di questo stile. Coordina mani e piedi ed armonizza il metodo delle torsioni del corpo (Shenfa, \u8eab\u6cd5) con i cambiamenti delle tecniche dei passi (Bufa, \u6b65\u6cd5). In questo stile esiste anche una forma che si chiama Meihuazhou (\u6885\u82b1\u8098, Gomiti del Fiore di Prugno).\nBamenquan e Meihua Danquan.\nLo stile Bamenquan possiede una forma che si chiama Meihua Danquan (\u6885\u82b1\u5355\u62f3).\nPiguaquan e Meihuaquan.\nSecondo ci\u00f2 che testimonia Che Xingchen, il vecchio nome del Piguaquan nel distretto di Cangxian (\u6ca7\u53bf), era Meihua Changquan (\u6885\u82b1\u957f\u62f3).\nIl Meihuapao del Guandongquan.\nL'articolo \"Cangzhou Chuantong Mingquan - Guandongquan Gailun\" presenta uno stile che viene praticato nell'area di Cangzhou, cio\u00e8 il Guandongquan (\u5173\u4e1c\u62f3, pugilato del nord est). Tra i Taolu che troviamo nell'elenco intitolato \"Quanxie Gongfa\" (\u62f3\u68b0\u529f\u6cd5, apparato dei pugilati del Metodo di lavoro) viene inserito il Meihua Paoquan (\u6885\u82b1\u70ae\u62f3).\nBaimeiquan e Qidian Meihuaquan.\nNello stile Baimeiquan troviamo una sequenza che si chiama \"Qidian Meihuaquan\" (Fiore di Prugno dei Sette Punti ())\nDue Forme della Scuola Tianshanpai.\nLa Tianshanpai presenta due sequenze, rispettivamente alla Cintura Verde ed a quella Porpora, riconducibili al nome Fiore di prugno, cio\u00e8 il \"Meihuaquan\" ed i \"Meihua Lianhuantui\" (\u6885\u82b1\u9023\u74b0\u817f).\nChangsuijian.Meihuaquan.\nIl libro \"Changsuijian.Meihuaquan\u957f\u7a57\u5251\u00b7\u6885\u82b1\u62f3\" descrive una sequenza di Meihuaquan legata alla nota campionessa Li Xia \u674e\u971e. Questa forma si compone di 63 figure. Il libro purtroppo non ne spiega l'origine.\nIl Meihuaquan del Tempio Kaiyuan.\nDurante la dinastia Qing nel Tempio Kaiyuansi (\u5f00\u5143\u5bfa) della citt\u00e0 di Zhangzhou \u6f33\u5dde in Fujian, Huizhao \u6167\u7167, un monaco di quarantatreesima generazione, insegn\u00f2 un pugilato che prese il nome dal tempio, cio\u00e8 il Kaiyuanquan \u5f00\u5143\u62f3, ed una delle sequenze \u00e8 chiamata Sanduan Meihuaquan \u4e09\u6bb5\u6885\u82b1\u62f3.\nMeihuaquan ed Hequan.\nIl libro \"Hequan\" riporta tra le forme praticate in seno allo \"Zonghequan\" \u5b97\u9e64\u62f3 (una delle ramificazioni del Hequan) una dal nome Wu Meihua (\u4e94\u6885\u82b1), che segue il modello detto Meihuaxing \u6885\u82b1\u5f62, cio\u00e8 a forma di Meihua. Il passo fondamentale del Hequan detto Sanjiaobu (\u4e09\u89d2\u6b65, passo a triangolo) ricorda molto il metodo Xiao Bafangbu che viene fatto su tre punti.\nChen Jian riferisce che Guo Aimin (\u90ed\u7231\u6c11) dopo aver imparato vari stili tra cui il Meihuaquan, ha appreso lo \"Shihequan\" \u98df\u9e64\u62f3 da Liu Jinming (\u5218\u91d1\u660e). Tra i fondamentali del Pugilato della Gru che Mangia appresi da Guo Aimin c'\u00e8 una Tecnica di Passi che \u00e8 chiamata Sandian Wu meihua (\u4e09\u70b9\u4e94\u6885\u82b1, Cinque Fiori di Prugno e Tre Punti). La stessa tecnica fondamentale \u00e8 attribuita da Wu Bin, Li Xingdong e Yu Gongbao, al \"Feihequan\": \"esso \u00e8 incentrato sull'attacco con una sola mano e sui tre punti, i cinque fiori di prugno con cui \u00e8 stabile\". Qualcuno, sempre a proposito del \"Feihequan\", afferma che questo stile usa i Meihuazhuang come allenamento delle tecniche di spostamento.\nUn altro collegamento \u00e8 Tong Jinlong (\u7ae5\u91d1\u9f8d), il maestro che a Taiwan tramandava il Meihuajiao e che \u00e8 anche famoso come maestro di \"Zonghequan\" (\u8e64\u9db4\u62f3). Nel suo curriculum di Meihuajiao c'\u00e8 una forma detta Meihe Shenquan (\u6885\u9db4\u795e\u62f3).\nLongxingquan Meihuaquan.\nZhang Guotai inserisce in un elenco di sequenze del Longxingquan una forma chiamata Meihuaquan.\nYingzhaoquan Meihuaquan.\nL'articolo \"Yingzhao Fanzimen Quanshu\" riferisce che lo stile Yingzhaoquan possiede una sequenza detta Meihuaquan\nMeihuaquan e Changjiaquan.\nYan Zijie spiega che da un confronto tra \"Meiquan Mipu\" (\u6885\u62f3\u79d8\u8c31) e Changshi Wuji Shu (\u82cc\u6c0f\u6b66\u6280\u4e66) sono stati trovati molti punti in comune. Il primo libro citato \u00e8 un testo del Meihuaquan, mentre il secondo \u00e8 un trattato scritto da Chang Naizhou sullo stile da lui creato, cio\u00e8 il Changjiaquan.\nUna Sequenza di Yuejiaquan.\nIn una descrizione dello stile Yuejiaquan si racconta che esso possiede 10 sequenze di cui la seconda si chiama Meihua \u6885\u82b1.\nHuzhao Meihuaquan del Fojiaquan.\nDa un articolo che descrive gli stili di pugilato del Guangdong sappiamo che il programma di insegnamento del Fojiaquan prevede una forma detta Huzhao Meihuaquan \u864e\u722a\u6885\u82b1\u62f3.\nYang Luchan.\nZh\u0101ng Y\u00ecsh\u00e0ng racconta che il fondatore del Taijiquan stile Yang, Yang Luchan, prima di recarsi a Chenjiagou, avrebbe studiato il Meihuaquan.\nTiangangmen e Meihuaquan.\nZh\u014du Zh\u0113nsh\u0113ng \u5468\u771f\u751f riferisce che la Scuola del Grande Carro (Ti\u0101ng\u0101ngm\u00e9n\u5929\u7f61\u95e8) \u00e8 stato insegnato a Y\u00e1ng D\u00e9y\u01d2u \u6768\u5fb7\u53cb (1915-) da P\u00e1ng S\u014dngni\u00e1n \u5e9e\u677e\u5e74 \uff08nome originario P\u00e1ng Ni\u00e1nz\u01d4 \u5e9e\u5e74\u7956\uff09 un maestro itinerante, capo della scuola Ti\u0101ng\u0101ng ed erede della Scuola di pugilato del Fiore di Prugno (m\u00e9ihu\u0101qu\u00e1n \u6885\u82b1\u62f3).\nP\u00e1ng S\u014dngni\u00e1n aveva partecipato alla Rivolta dei Boxer."}
{"id": "617827", "revid": "599013", "url": "https://it.wikipedia.org/wiki?curid=617827", "title": "Makuna", "text": "I Makuna sono un gruppo etnico della Colombia e del Brasile.\nLingua.\nParlano la lingua Makuna (codice ISO 639: MYY) che appartiene alla famiglia linguistica Tucano. Si fanno chiamare \"Yeba-mas\u00e3\".\nInsediamenti.\nVivono soprattutto nel territorio della Colombia confinante con il Brasile, in particolare sul fiume Komeya Ca\u00f1o, affluente del Pira-Paran\u00e1, e sul corso inferiore del fiume Apap\u00f3ris. In Brasile, si trovano nello stato dell'Amazonas, sul corso superiore del fiume Tiqui\u00e9e sui suoi affluenti, i torrenti Castanha e On\u00e7a.\nStoria.\nPoco si sa circa la storia antica del Macuna. Sono stati menzionati per la prima volta nei resoconti portoghesi del XVIII secolo e nel XIX secolo, quando ha avuto inizio lo sfruttamento commerciale di gomma naturale nella Colombia amazzonica. In particolare verso la fine del XIX secolo i contatti con gli estranei si sono verificati pi\u00f9 frequentemente, e con un effetto per loro negativo. Gli uomini furono portati via con la forza a lavorare per i padroni terrieri, una situazione che dur\u00f2 fino al 1940. La prima missione cattolica \u00e8 stata stabilita nella zona nel 1960, anche se il contatto con i missionari esisteva almeno dal XVIII secolo.\nA cavallo tra gli anni settanta e ottanta, ci fu un nuovo boom nella regione, con la coltivazione di coca da parte dei trafficanti illegali, che port\u00f2 notevoli quantit\u00e0 di beni commerciali e denaro agli indigeni che lavorano per i bianchi nella zona. A met\u00e0 degli anni ottanta la produzione di foglie di coca termin\u00f2 bruscamente cos\u00ec come ebbe inizio, ma poco dopo fu scoperto l'oro lungo il fiume Taraira, a pochi giorni di distanza dal territorio Macuna. Migliaia di cercatori d'oro bianchi si riversarono nel territorio, la maggior parte attraverso le terre Macuna. Molti giovani del gruppo si misero alla ricerca d'oro per settimane o mesi per conto proprio o sotto l'assunzione temporanea di un cercatore d'oro bianco.\nNel 1990 il governo colombiano ha creato due riserve indiane che comprendono la maggior parte del territorio Macuna; ci\u00f2 ha fornito loro un maggiore controllo sulle loro terre.\nOrganizzazione sociale.\nSono specializzati nella produzione di cerbottane e pozioni curative, ma sono anche abili costruttori di canoe, oltre a fornire remi leggeri e molto ben rifiniti agli altri gruppi indigeni della regione del Tiqui\u00e9 superiore."}
{"id": "617828", "revid": "339392", "url": "https://it.wikipedia.org/wiki?curid=617828", "title": "Olocron", "text": ""}
{"id": "617829", "revid": "339392", "url": "https://it.wikipedia.org/wiki?curid=617829", "title": "Castrati", "text": ""}
{"id": "617831", "revid": "767487", "url": "https://it.wikipedia.org/wiki?curid=617831", "title": "Malayo", "text": " I Malayo (o anche Marocasero, Maracasero, Wiwa) sono un gruppo etnico della Colombia, con una popolazione stimata di circa 3868 persone. Questo gruppo etnico \u00e8 principalmente di fede animista e parla la lingua Malayo (codice ISO 639: MBP).\nVivono sui versanti sud e est del Sierra Nevada de Santa Marta."}
{"id": "617833", "revid": "12379", "url": "https://it.wikipedia.org/wiki?curid=617833", "title": "Leonardo Loredano", "text": ""}
{"id": "617838", "revid": "1582900", "url": "https://it.wikipedia.org/wiki?curid=617838", "title": "Transavia Airlines", "text": "Transavia Airlines C.V. \u00e8 una compagnia aerea olandese che opera quale parte indipendente del gruppo Air France-KLM ed effettua collegamenti low cost.\nLa base principale \u00e8 l'aeroporto di Amsterdam-Schiphol e basi secondarie sono presso gli aeroporti olandesi di Rotterdam, Eindhoven, Maastricht e Groninga. Detiene un buon numero di collegamenti specialmente con il sud Europa e l'area del Mediterraneo (Italia, Grecia, Spagna, Portogallo, Baleari, Canarie, Malta).\nStoria.\nLa compagnia nacque alla fine del 1965 come Transavia Limburg N.V. per iniziativa di due investitori privati (uno belga e l'altro scozzese) con base presso l'Aeroporto di Maastricht Aquisgrana a Beek.\nIl 3 gennaio 1966 fu rilasciato dal \"Ministero dei Trasporti e della gestione delle acque\" il permesso di effettuare voli charter dagli aeroporti di Beek e Zestienhoven. Nella primavera del 1966, tutte le azioni furono acquisite da parte della societ\u00e0 americana \"Boreas Corporation\" della Florida. Nel giugno 1966 John Block fu nominato direttore generale. Block \u00e8 stato anche in Martinair Holland e poi Air Canada.\nIl 14 novembre 1966 la compagnia \u00e8 stata autorizzata a volare dall'aeroporto di Schiphol. Il primo volo commerciale ha avuto luogo il 16 novembre dello stesso anno: il \"Nederlands Dans Theater\" e il \"Nederlands Balletorkest\" sono stati trasportati da Amsterdam a Napoli.\nCon il nuovo nome di Transavia Holland N.V. ha iniziato ad operare il 17 novembre 1966. Alla fine del 1966, \"Transavia Holland\" disponeva di tre Douglas DC-6 con la combinazione di colori progettata da Thijs Postma.\nTransavia ha ottenuto dal 1968 i diritti di atterraggio per trasporto passeggeri e merci a New York. Nel 1974, ha acquistato tre DC-10-30CF. Ha interrotto a seguito della crisi petrolifera del 1973.\nDagli anni ottanta, l'azienda \u00e8 attiva in Europa e nell'area circostante. Dal 1986 la societ\u00e0 si \u00e8 chiamata Transavia Airlines C.V..\nHa effettuato anche voli per destinazioni come l'Iran, New York, Boston, Sydney, Biafra, Germania Est, India, Kenya, Brasile e ha anche usato la sua flotta di Boeing 707 per molte rotte transatlantiche per conto di terzi. Nel 1986 ha affettuato anche voli cargo per conto di terzi, anche nella RDT. Dopo l'acquisizione da parte di KLM, la societ\u00e0 \u00e8 stata notevolmente ridimensionata.\nNel 1972, il KNSM (precursore di Nedlloyd) ha comprato un certo numero di azioni della \"Boreas Corporation\". \"Transavia KNSM\" era vista come un'alternativa alla fermata del traghetto di linea per passeggeri. Successivamente KNSM estese la sua partecipazione in Transavia e nel 1977 il 100% era propriet\u00e0 della KNSM.\nNedlloyd nel 1988 vendette il 40% a KLM e il 20% al \"Gruppo Heeswijk\", composto da AMEV, NORO e Kempen &amp; Co. Nel 1991, dopo 25 anni di partecipazione in Transavia, Nedlloyd vendette la sua restante quota del 40% a KLM. Transavia divenne cos\u00ec una \"controllata\" di KLM. Fino al 2003 \"Nederlandse Investeringsbank\" (NIB) possedeva il 20% di Transavia, ma da quell'anno Transavia divenne al 100% una sussidiaria di Air France-KLM.\nDal dicembre 2004 il \"nome pubblico\" \u00e8 diventato transavia.com. La ragione di ci\u00f2 sta nel fatto che il sito web di Transavia Airlines - \"transavia.com\" - \u00e8 diventato cos\u00ec importante per l'azienda, che si riflette anche nel nome. La societ\u00e0 ha sede a Schiphol e trasporta circa 5 milioni di passeggeri l'anno per destinazioni di vacanza in Europa e in Africa.\nLa flotta \u00e8 composta esclusivamente da aerei Boeing 737 Next Generation: 10 Boeing 737-700 (149 passeggeri) e 18 Boeing 737-800 (186 passeggeri). In passato, \"transavia.com\" ha volato con Boeing 737-200, Boeing 737-300, Boeing 757-200, Boeing 707-320, Airbus A300-B4, Airbus A310, BAe 146, Caravelle e Douglas DC-6. \"Transavia.com\" \u00e8 un membro della ELFAA.\nDal gennaio 2006 \"transavia.com\" ha un nuovo \"look\". Gli assistenti di volo hanno ricevuto nuove divise che sono state disegnate da \"Broeckmans\" (pi\u00f9 avanti in collaborazione con la \"Dutch Fashion Foundation\"). L'equipaggio di volo indossa le nuove uniformi disegnate da Oger. Gli aeromobili hanno una nuova livrea e nuovi interni progettati da Landor.\nTransavia France.\nCreata nel novembre 2006 da Air France (60%) e dalla societ\u00e0 olandese \"transavia.com\" (40%), Transavia France S.A.S. \u00e8 una nuova compagnia aerea francese il cui marchio commerciale \u00e8 \"transavia.com\", la sede \u00e8 a Paray-Vieille-Poste, il codice vettore IATA \u00e8 TO e il codice vettore ICAO TVF.\nLa base \u00e8 presso l'aeroporto di Parigi-Orly e la flotta \u00e8 composta da 16 Boeing 737-800 e 2 Airbus A320-200 operati da Air France .\nNel 2012 era la quinta compagnia aerea francese per traffico passeggeri con 1,65 milioni di passeggeri.\nTransavia Denmark.\nDa novembre 2008, a seguito del fallimento della Sterling Airlines, la Transavia decise di entrare nel mercato low-cost danese e cre\u00f2 la divisione Transavia Denmark ApS (codice vettore IATA PH e codice vettore ICAO TDK). Inizialmente erano presenti tre Boeing 737 ad operare da due aeroporti danesi. La base era presso l'aeroporto di Copenaghen.\n\"Transavia.com Denmark\" ha volato da Billund con voli charter commissionati da tour operator, mentre all'inizio di dicembre 2008 da Copenaghen con propri voli di linea, inizialmente per dieci destinazioni. \"Transavia Denmark\" \u00e8 stata attiva dal 6 novembre 2008 al 23 aprile 2011.\nBasiq Air.\nOltre ai voli vacanze charter \"transavia.com\" aveva una filiale, la Basiq Air, che effettuava voli di linea low cost verso le principali destinazioni in Europa. La base della compagnia era a Rotterdam e i voli partivano anche da Amsterdam. Aeromobili ed equipaggi erano di \"transavia.com\".\nNel gennaio 2005 la Basiq Air \u00e8 stata rilevata e tutte le attivit\u00e0 sono state integrate in \"transavia.com\", da quel momento diventata a tutti gli effetti una compagnia aerea low cost.\nFlotta.\nLa flotta a dicembre 2020 \u00e8 composta dai seguenti aeromobili:"}
{"id": "617841", "revid": "729019", "url": "https://it.wikipedia.org/wiki?curid=617841", "title": "Aldo Arroni", "text": "\u00c8 stato eletto deputato europeo alle elezioni del 1994 per le liste di Forza Italia. \u00c8 stato vicepresidente della Delegazione per le relazioni con l'Australia e la Nuova Zelanda; membro della Commissione per la cultura, la giovent\u00f9, l'istruzione e i mezzi di informazione, della Delegazione per le relazioni con la Repubblica Ceca, la Repubblica Slovacca e la Slovenia, della Delegazione alla commissione parlamentare mista UE-Polonia, della Delegazione alla Commissione parlamentare mista Spazio economico europeo (SEE), della Commissione per i bilanci."}
{"id": "617845", "revid": "400694", "url": "https://it.wikipedia.org/wiki?curid=617845", "title": "Valerio Baldini", "text": "Biografia.\nNel 1994 si \u00e8 candidato al Senato nel collegio di Modena: sostenuto dal centrodestra, ha ottenuto il 20,8% dei voti ed \u00e8 stato sconfitto dal rappresentante dei Progressisti Luciano Guerzoni.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato membro della Commissione per lo sviluppo e la cooperazione e dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE)."}
{"id": "617846", "revid": "2210536", "url": "https://it.wikipedia.org/wiki?curid=617846", "title": "Fauna del Madagascar", "text": "La fauna del Madagascar ha avuto una storia evolutiva estremamente peculiare, che la rende assai diversa dalla fauna continentale africana e da quella di altre isole dell'Oceano Indiano. Sono numerosissime le specie endemiche, fra cui spiccano un centinaio di specie di lemuri, oltre 260 specie di rane, numerose specie di camaleonti, tartarughe, uccelli e farfalle. Sull'isola si trova un unico grande predatore, il fossa, un carnivoro che secondo gli studiosi pu\u00f2 definirsi un fossile vivente. Anche le acque intorno all'isola ospitano una grande variet\u00e0 di vita; numerose sono, tra l'altro, le specie di squali e balene.\nMammiferi.\nLemuri.\nI lemuri del Madagascar esibiscono una notevole variet\u00e0 di dimensioni, abitudini e aspetto.La specie pi\u00f9 nota, ampiamente diffusa nel sud, \u00e8 il lemure dalla coda ad anelli (\"Lemur catta\"), dalle proporzioni simili a quelle di un gatto, e piuttosto socievole nei confronti degli esseri umani; vive in branchi numerosi con organizzazione matriarcale.Molto popolari sono anche le nove specie di sifaka (\"Propithecus diadema\", \"Propithecus candidus\", \"Propithecus edwardsi\", \"Propithecus perrieri\", \"Propithecus tattersalli\", \"Propithecus verreauxi\", \"Propithecus coquereli\" e \"Propithecus deckenii\"). Di dimensioni leggermente pi\u00f9 grandi di quelle dei catta, e un po' pi\u00f9 simili a orsetti, i sifaka sono noti soprattutto per la loro \"danza\", ovvero per la curiosa andatura che adottano per spostarsi al suolo, riproducendo a terra l'atto di saltare di ramo in ramo.I lemuri pi\u00f9 diffusi sono i lemuri marroni (\"Eulemur fulvus\"), di colore bruno, presenti in quasi tutte le zone dell'isola. Il lemure macaco (\"Eulemur macaco\") \u00e8 presente solo sull'isola di Nosy Be e sul vicino isolotto di Nosy Komba, divenuto quasi domestico a causa dei frequentissimi rapporti con i turisti.I pi\u00f9 grandi sono gli indri (\"Indri indri\"), che possono raggiungere venti chili di peso e assomigliano a piccoli orsi o bradipi; sono presenti in gran numero nella riserva di P\u00e9rinet, nei pressi di Antananarivo. I pi\u00f9 piccoli sono i lemuri topo (\"Microcebus myoxinus\"), lemuri notturni che possono stare comodamente in una tazzina da t\u00e8.Fra i lemuri notturni si deve anche citare l\"aye aye\" (\"Daubentonia madagascariensis\"), simile a un pipistrello senza ali e ritenuto dalla popolazione locale messaggero di malaugurio. Di alcune specie di lemuri notturni si sa molto poco: per esempio, esemplari di cheirogaleo dalle orecchie pelose (\"Allocebus trichotis\") sono stati catturati solo in due occasioni, nel 1965 e nel 1989.\nPipistrelli.\nIn Madagascar sono state descritte 45 differenti specie di pipistrelli, 37 delle quali sono endemiche. Tra di esse vi sono rappresentanti di ben 6 delle 8 famiglie di pipistrelli presenti in Africa. Una famiglia (Myzopodidae) ed un genere (\"Paremballonura\") sono presenti solo in Madagascar. Tre generi (\"Eidolon\", \"Coleura\" e \"Triaenops\") hanno origini africane mentre altri (\"Pteropus\", \"Emballonura\" e \"Mormopterus\") sono di origine asiatica.\nFra le specie pi\u00f9 note c'\u00e8 quella che viene chiamata \"volpe volante\" (\"Pteropus rufus\"). Una colonia piuttosto numerosa viene mostrata abitualmente ai turisti nella riserva naturale di Berenty.\nTenrec.\nIn Madagascar si trovano diverse specie endemiche di tenrecidi, piccoli mammiferi simili a porcospini e imparentati con le talpe. La specie principale \u00e8 il \"Tenrec ecaudatus\", originario del Madagascar e importato dall'uomo anche nelle isole Mascarene e nelle Comore. \u00c8 un animale notturno, di una trentina di centimetri di lunghezza, e apprezzato dalle popolazioni locali per il sapore della sua carne. Altri tenrec malgasci sono lo \"Hemicentetes semispinosus\", lo \"Hemicentetes nigriceps\" e l\"Echinops telfairi\".\nRoditori.\nOltre al comune \"Mus musculus\", in Madagascar si contano diverse specie di ratti giganti, tra cui lo \"Hypogeomys antimena\" (60 cm coda compresa) e la \"Brachytarsomys albicaudata\" (oltre il mezzo metro). Fra le specie endemiche si trova il \"Macrotarsomys bastardi\".\nFossa.\nIl \"Cryptoprocta ferox\", o fossa, \u00e8 il principale carnivoro dell'isola. Assomiglia a un piccolo puma, al punto che era stato inizialmente classificato come felino, ma in realt\u00e0 \u00e8 pi\u00f9 affine alla mangusta. Arriva a misurare un metro e mezzo di lunghezza e pesare una decina di chili. Ha un comportamento simile a quello delle volpi: nelle zone abitate dall'uomo, spesso si nutre compiendo razzie nei pollai.\nAltri carnivori.\nSimili al fossa, ma di pi\u00f9 piccola taglia, sono la civetta malgascia (\"Fossa fossana\") e il falanouc (\"Eupleres goudotii\"). Altri piccoli carnivori comprendono diverse specie di manguste della famiglia degli \"Herpestidae\". La specie pi\u00f9 elusiva \u00e8 la \"Galidictis grandidieris\", una mangusta di cui sono stati osservati solo due esemplari, entrambi catturati prima del 1930. La mangusta dalla coda cerchiata (\"Galidia elegans\"), una delle specie pi\u00f9 affascinanti, \u00e8 invece piuttosto comune nel Parco nazionale della Montagna d'Ambra.\nMammiferi introdotti.\nIl pi\u00f9 grande mammifero terrestre dell'isola \u00e8 indubbiamente il potamochero, che si sospetta essere stato introdotto sulla costa occidentale dalle prime trib\u00f9 arrivate dall'Africa. Alcuni scienziati per\u00f2 ritengono che questa specie sia arrivata in Madagascar attraversando il Canale di Mozambico su letti di papiro galleggianti. In ogni caso \u00e8 ormai presente in tutta l'isola con popolazioni piuttosto numerose nonostante venga cacciato in molte localit\u00e0 del Madagascar.\nUn altro mammifero introdotto dall'uomo \u00e8 la piccola civetta indiana, portata dai colonizzatori provenienti dall'Asia e abbondantemente diffusa in tutta l'isola eccezion fatta per l'interno delle foreste pi\u00f9 fitte.\nIn ogni caso il Madagascar fino ad ora non ha sofferto introduzioni di massa da parte dell'uomo, a differenza di altri ecosistemi unici quali Australia, Nuova Zelanda o Hawaii; sono comunque presenti cani e gatti rinselvatichiti, piccole popolazioni di zeb\u00f9 a loro volta rinselvatichite e gli immancabili commensali dell'uomo, vale a dire ratti e topi, presenti ormai in tutto il Madagascar.\nCetacei.\nDiverse specie di cetacei popolano stagionalmente le acque del Madagascar, soprattutto nei pressi di \u00cele Sainte Marie, localit\u00e0 rinomanata per il \"whale watching\". Fra queste si possono citare la balena di Sowerby e la balena di Bryde.\nSirenidi.\nSono anche presenti i dugonghi.\nSpecie estinte.\nAlmeno 17 specie di lemuri si sono estinte dopo l'arrivo dell'uomo; tutte quelle note erano di dimensioni pi\u00f9 grandi dei lemuri attuali, e vengono talvolta indicate collettivamente come \"lemuri giganti\". Il pi\u00f9 noto lemure gigante era l'aye-aye gigante, cinque volte pi\u00f9 grande dei lemuri attuali. I \"Megaladapis\", di cui esistevano tre specie, avevano le dimensioni di un orango. I lemuri bradipi erano straordinariamente simile ai bradipi sudamericani; fra questi, il \"Palaeopropithecus\" aveva le dimensioni di uno scimpanz\u00e9, mentre l\"Archaeoindris\", il pi\u00f9 grande mammifero malgascio noto, raggiungeva il peso di un gorilla.\nAnche il fossa aveva un parente gigante, ora estinto, il \"Cryptoprocta spelea\", delle dimensioni di una tigre.\nAltre specie malgasce estinte includono l'ippopotamo pigmeo della specie \"Choeropsis madagascariensis\" e tre specie di uccello elefante, tra cui l\"Aepyornis maximus\", di altezza superiore ai 3 metri e del peso di mezza tonnellata (secondo alcuni, a questi giganteschi uccelli malgasci potrebbe essere collegato il mito del Roc).\nUccelli.\nPur contando un numero di specie di uccelli relativamente basso (quasi 300), anche in questo caso il Madagascar si distingue per l'elevato tasso di endemicit\u00e0. Quattro famiglie di uccelli (Bernieridae, Brachypteraciidae, Leptosomidae e Mesitornithidae) sono esclusive dell'isola e circa 110 specie sono endemiche.\nDiffusi su tutta l'isola sono i vanga, tra cui il vanga dal becco a falce (\"Falculea palliata\") e il vanga dalla coda rossa (\"Calicalicus madagascariensis\"). Alcune specie, come l'epiornite (\"Aepyornis maximus\"), il tuffetto del Delacour (\"Tachybaptus rufolavatus\") e il cua chioccioliere (\"Coua delalandei\") si sono estinte in epoche relativamente recenti. Sopravvivono invece altre specie di cua, come il cua gigante (\"Coua gigas\") e il cua crestato (\"Coua cristata\"). In grave pericolo di estinzione sono l'aquila di mare (\"Haliaeetus vociferoides\"), di cui si contano oggi solo alcune centinaia di esemplari, e diverse specie di svassi dei laghi, fra cui il tuffetto del Madagascar (\"Tachybaptus pelzelnii\"). Il fiume Tsiribihina e i laghi Alaotra e Ihorty costituiscono l'habitat di numerose specie di uccelli acquatici, fra cui il martin pescatore pigmeo (\"Corythornis madagascariensis\"), il martin pescatore malachite (\"Corythornis vintsioides\") e molte specie di anatre, ralli e pivieri. Tre specie di anatre sono endemiche: l'alzavola del Madagascar (\"Anas bernieri\"), il germano di Meller (\"Anas melleri\") e la moretta del Madagascar (\"Aythya innotata\"). Il falco della regina (\"Falco eleonorae\") nelle sue migrazioni stagionali, fa la spola fra il Madagascar, dove sverna, e il bacino del Mediterraneo, ove si trovano i principali siti di nidificazione.\nPesci.\nSono relativamente poche le specie endemiche di pesci, sia d'acqua dolce che di mare. Fra queste ci sono l\"Arius madagascariensis\", il \"Paretlopus petiti\", la \"Paratilapia polleni\" e il \"Periophthalmus koreleuri\" che, come molti perioftalmi, ha abitudini anfibie. Estremamente comuni sono gli squali, che si spingono talvolta nei pressi della costa laddove manca la barriera corallina.\nAnfibi.\nIl Madagascar presenta due peculiarit\u00e0 rispetto alla popolazione di anfibi: sono infatti presenti \"solo\" rane, e queste (oltre 350 specie) sono tutte endemiche (tranne 2). \nAppartengono a cinque diverse famiglie: Hyperoliidae, Mantellidae, Microhylidae, Dicroglossidae e Ptychadenidae. Le specie minacciate di estinzione sono 76, di cui 17 in pericolo critico. \nCome i camaleonti, le rane malgasce si distinguono per i colori brillanti di tutte le tonalit\u00e0 (verde, rosso, giallo, arancione, grigio, marrone, ruggine, nero). La pi\u00f9 popolare \u00e8 probabilmente la rana pomodoro (\"Dyscophus antongilii\"). Molto bella a vedersi, ma velenosissima, \u00e8 la \"Mantella aurantiaca\", facilmente avvistabile nella riserva di P\u00e9rinet. Merita infine un cenno la \"Stumpffia pygmaea\", endemica di Nosy Be, che con una lunghezza di 10\u201312\u00a0mm ed un peso di appena 0,2 g \u00e8 una delle rane pi\u00f9 piccole del mondo.\nRettili.\nCamaleonti.\nIn Madagascar vive oltre il 40% di tutte le specie di camaleonti esistenti nel mondo. Tre generi di camaleonti sono endemici del Madagascar: \"Brookesia\", \"Calumma\" e \"Furcifer\"; le loro dimensioni variano dai 2-3 cm di \"Brookesia micra\" e \"Brookesia minima\" agli oltre 60\u00a0cm di \"Calumma parsonii\" e \"Furcifer oustaleti\".\nIguane.\nUna famiglia di iguane, Opluridae, \u00e8 endemica del Madagascar.\nGechi.\nIn Madagascar si trovano 103 specie di gechi (famiglia Gekkonidae) molte delle quali si distinguono per le notevoli dimensioni. Fra gli altri si possono citare i gechi dalla coda piatta (\"Uroplatus\" spp.), i gechi vellutati (\"Blaesodactylus\" spp.) e i gechi diurni del genere \"Phelsuma\", dal colore verde sgargiante.\nCoccodrilli.\nL'unica specie presente \u00e8 il coccodrillo del Nilo (\"Crocodylus niloticus\"), che i malgasci chiamano \"voay\". Un tempo molto diffuso nelle acque dolci dell'entroterra, \u00e8 stato oggetto dello sterminio da parte dell'uomo a partire dal XVII secolo. A partire dal 1920 le istituzioni hanno iniziato a proteggerli; per le popolazioni locali sono \"fady\".\nSerpenti.\nI serpenti malgasci sono principalmente lamprofidi (81 specie), tiflopidi (12 specie) o boa (4 specie). Il boa del Madagascar (\"Acrantophis dumerili\") pu\u00f2 raggiungere i quattro metri di lunghezza. Non mancano i serpenti velenosi; tuttavia, la posizione arretrata dei denti da veleno li rende innocui per l'essere umano.\nTartarughe.\nIn Madagascar si contano una decina di specie fra tartarughe di terra, d'acqua dolce e marine. Alcune di esse sono in pericolo, soprattutto per via del commercio delle loro carni fra il XVII e XIX secolo; fra queste la \"Astrochelys yniphora\", una tartaruga di terra di circa 70\u00a0cm di lunghezza (la cui carne veniva esportata verso le Comore) e la \"Astrochelys radiata \" (esportata verso Riunione e Mauritius).\nInvertebrati.\nMolluschi.\nSi contano 380 specie di molluschi terrestri (di cui 361 endemiche), 29 specie di acqua dolce (che includono due generi interamente endemici) e oltre 1000 specie di molluschi marini. Fra le conchiglie pi\u00f9 notevoli si deve citare quella della \"Charonia tritonis\", talmente grande da poter essere trasformata in un rumoroso corno da battaglia. Le specie marine contano numerose variet\u00e0 di ostriche, tra cui la \"Crassostea cucullata\" e la \"Crassostea margaritacea\".\nInsetti.\nIn Madagascar sono state catalogate . La farfalla pi\u00f9 celebre \u00e8 la \"Atrophaneura antennor\", con una apertura alare di 13\u00a0cm e colori sgargianti. Molte specie, soprattutto nel genere \"Charaxes\", hanno le ali dotate di lunghe code; fra le pi\u00f9 spettacolari farfalle notturne c'\u00e8 la \"Argema mittrei\", detta \"falena cometa\". Le falene vere e proprie sono considerate \"fady\", protette dagli spiriti dei morti. Fra le altre numerose specie di insetti si contano mantidi, insetti stecco e lo scarabeo giraffa (cos\u00ec chiamato per via del lungo collo dei maschi).\nAltri invertebrati.\nIn Madagascar si trovano molte specie di aracnidi; alcune specie di ragni e di scorpioni sono velenose e possono rappresentare un pericolo per l'uomo. Tra i ragni meritano un cenno \"Gasteracantha versicolor\" o \"ragno spinoso\", dotato di inquietanti aculei e \"Caerostris darwini\", una specie in grado di tessere ragnatele talmente grandi e resistenti da estendersi da una riva all'altra di un fiume.."}
{"id": "617847", "revid": "729019", "url": "https://it.wikipedia.org/wiki?curid=617847", "title": "Ernesto Caccavale", "text": "Studi e famiglia.\nNasce a Napoli da una famiglia di insegnanti nella quale i genitori sono entrambi professori di matematica alle Scuole superiori. Consegue la Maturit\u00e0 scientifica al Galileo Galilei di Napoli nel 1982 e la laurea in Giurisprudenza con 110 e Lode alla Federico II di Napoli nel 1987. \u00c8 sposato ed ha tre figli.\nCarriera giornalistica.\nInizia giovanissimo a collaborare per alcuni organi d'informazione (Canale 21, Canale 8, Napoli Oggi, Napoli Notte, Reporter, L'Opinione ecc.) e gi\u00e0 nel 1986 \u00e8 Giornalista Pubblicista. \nNel 1988 viene selezionato per il Master in Comunicazione di Publitalia '80 e si trasferisce a Milano dove lavora nel Gruppo Fininvest dal 1989 al 1994 nel marketing dei programmi e della pubblicit\u00e0. Giornalista Professionista dal 2000, ha creato due Societ\u00e0 di comunicazione a Napoli e a Roma che si occupano in particolare di piani media per le aziende, eventi, uffici stampa.\nImpegno politico.\nProtagonista delle battaglie referendarie tra la fine degli anni '80 e l'inizio degli anni '90 (in particolare quella per la trasformazione della legge elettorale dal proporzionale al maggioritario), nel settembre del 1993 viene chiamato da Silvio Berlusconi e da Marcello Dell'Utri, a far parte del gruppo dei 25 membri dell'azienda, di quello che sarebbe diventato, di l\u00ec a poco, il gruppo dei fondatori di Forza Italia. \nNel gennaio del 1994 \u00e8 il coordinatore dei nascenti Club Forza Italia della Campania e nel giugno dello stesso anno, dopo la vittoria di Berlusconi alle Politiche del 27 marzo, viene eletto trionfalmente al Parlamento Europeo in Forza Italia con quasi quarantaseimila preferenze personali (di cui trentacinquemila in Campania e novemila solo a Napoli, il pi\u00f9 votato in citt\u00e0 dopo Berlusconi). \nCome parlamentare europeo, ricopre i ruoli di vice presidente del gruppo \"Unione per l'Europa\", vice presidente della Commissione dei Diritti dell'Uomo, membro della Commissione Giustizia e Libert\u00e0 Pubbliche e dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE), \nrelatore per la situazione delle carceri italiane e per l'ingresso di Lettonia ed Estonia nell'Unione Europea.\nSi ricandida nel 1999 per l'Europarlamento come indipendente nelle liste di Alleanza Nazionale, gi\u00e0 allora per il partito unico del Centro Destra (l'Elefantino).\nNonostante un ottimo risultato personale (quarantunomila preferenze), Alleanza Nazionale nel suo complesso raccoglie una percentuale molto inferiore alle attese e non viene rieletto. \nDal 2006 si fa promotore della costituzione dei \"Circoli del Buongoverno\" e nel 2008 viene nominato Portavoce regionale prima di Forza Italia poi nel 2009 del Popolo della Libert\u00e0 in Campania.\nDal 2010 \u00e8 responsabile comunicazione istituzionale della Presidenza della Regione Campania."}
{"id": "617849", "revid": "29478", "url": "https://it.wikipedia.org/wiki?curid=617849", "title": "Manoel Deodoro da Fonseca", "text": ""}
{"id": "617850", "revid": "29478", "url": "https://it.wikipedia.org/wiki?curid=617850", "title": "Manoel Ferraz de Campos Salles", "text": ""}
{"id": "617851", "revid": "29478", "url": "https://it.wikipedia.org/wiki?curid=617851", "title": "Manuel Ferraz de Campos Salles", "text": ""}
{"id": "617852", "revid": "1149807", "url": "https://it.wikipedia.org/wiki?curid=617852", "title": "Cheetah Girls 2", "text": "Cheetah Girls 2 (\"The Cheetah Girls 2\") \u00e8 un film per la televisione del 2006 ed \u00e8 anche il secondo capitolo del film \"Una canzone per le Cheetah Girls\".\nTrama.\nIn \"The Cheetah Girls 2\" le quattro ragazze cercano di farsi conoscere di pi\u00f9 nel mondo, e quando scoprono che il fidanzato della madre di Chanel, Luc, vive a Barcellona, desiderano andarci per partecipare ad un'importante competizione musicale internazionale. Una volta convinte le mamme Dorothea e Juanita, le ragazze arrivano in Spagna e qui cominciano i problemi. Dorinda si innamora di un conte, amico di Luc, Chanel fa amicizia con Marisol, la cantante che fa concorrenza alle Cheetah Girls al festival, e Aqua \u00e8 distratta da Barcellona. Galeria, quindi, capisce di essere di troppo e decide di andarsene e tornare a New York. Le ragazze, capendo che hanno perso un sacco di tempo riescono a fermarla prima che prenda l'aereo e promettono di impegnarsi al massimo per vincere il concorso. La madre di Marisol, per\u00f2, non riesce ad accettare che le Cheetah Girls non si siano sciolte, per cui decide di fare in modo che le ragazze abbiano 100 euro a testa dopo la dimostrazione di una loro canzone in preparazione del festival. L'organizzatore non le considera pi\u00f9 \"voci nuove\" e annulla la loro presenza al festival. La madre di Marisol, quindi, fa partecipare la figlia assieme a Chanel, per assicurarle la vittoria. Ma Angel (nipote dell'organizzatore del festival, nonch\u00e9 amico di Galeria) salva la situazione perch\u00e9 capisce il piano e lo rivela a suo zio. Marisol dice a sua madre Lola che non vuole vincere mentendo e imbrogliando e cos\u00ec si ritira. Le ragazze cantano (insieme a Marisol, Angel e a tutti gli altri ballerini) Amigas Cheetah e vincono il concorso. Nell'ultima parte del film, non andata in onda in Italia, Juanita e Luc si sposano in un paesaggio meraviglioso mentre le 4 ragazze cantano un'ultima canzone tutte insieme: \"Cherish The Moment\".\nColonna sonora.\nDal film \u00e8 stata tratta anche una colonna sonora, uscita in Italia nel dicembre 2006. Questa include, oltre alle canzoni del film, alcuni pezzi inediti e anche la versione italiana di \"The Party's Just Begun\", \"La festa \u00e8 intorno a noi\", interpretata da Mafy, star di Quelli dell'intervallo e ora pronta al debutto da solista."}
{"id": "617853", "revid": "767487", "url": "https://it.wikipedia.org/wiki?curid=617853", "title": "Riarrangiamento di Wolff", "text": "Il riarrangiamento di Wolff consiste nella conversione di un \u03b1-diazochetone in un chetene. La reazione fu descritta da L. Wolff nel 1912.\nIl processo \u00e8 catalizzato dalla luce, dal calore o da un catalizzatore a base di metallo di transizione come l'ossido di argento. Viene liberato azoto gassoso con formazione di un carbene che si stabilizza subendo il riarrangiamento.\nIn un'applicazione elettrochimica \u00e8 possibile fare avvenire il riarrangiamento di Wolff in una cella galvanica, facendo ridurre il catalizzatore Ag2O ad argento elementare in fase nano-dispersa."}
{"id": "617854", "revid": "729019", "url": "https://it.wikipedia.org/wiki?curid=617854", "title": "Luigi Caligaris", "text": "Biografia.\nSottotenente di cavalleria uscito dall'Accademia di Modena nel 1953, frequenta lo Staff College di Camberley nel 1969. Dal 1978 al 1982 \u00e8 Capo ufficio della Politica militare dello stato maggiore della Difesa. Nel corso della carriera militare si \u00e8 distinto per il contributo alle relazioni ed alle strategie militare dell'Italia nella NATO. Promosso Generale di brigata si pone in congedo dall'esercito e inizia l'attivit\u00e0 di analista ed editorialista in Politica internazionale e strategie militari.\nIl 18 gennaio 1994 con Berlusconi, Tajani, Martino, Valducci e altri \u00e8 tra i fondatori del Movimento Politico Forza Italia di cui fa parte del comitato di presidenza.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato vicepresidente della Delegazione alla commissione parlamentare mista UE-Malta; membro della Commissione per gli affari esteri, la sicurezza e la politica di difesa, della Delegazione per le relazioni con i paesi membri dell'ASEAN, il Sud-est asiatico e la Repubblica di Corea, della Commissione per gli affari istituzionali.\nNel gennaio 1997 abbandona Forza Italia e aderisce al Gruppo del Partito Europeo dei Liberali, Democratici e Riformatori in netto contrasto con l'entrata di FI nel PPE, e nel 1998 lascia anche il partito e fonda il movimento \"Identit\u00e0 liberale\" e aderisce al Partito Liberale Italiano. Resta eurodeputato fino al 1999."}
{"id": "617856", "revid": "122326970", "url": "https://it.wikipedia.org/wiki?curid=617856", "title": "Incertezza di misura", "text": "Secondo il \"Vocabolario internazionale di metrologia\" (\"VIM\") del 2007, per incertezze di misure si intendono i relativi parametri non negativi che caratterizzano un intervallo di valori attribuiti a un misurando. Il parametro pu\u00f2 essere: \nSecondo la norma UNI ISO 3534-1:2000, l'incertezza di misura \u00e8 la stima legata ad un risultato di prova che caratterizza l'escursione dei valori entro cui si suppone che cada il valore vero (del misurando); ha le dimensioni di uno scarto quadratico medio e si indica con la lettera \"u\".\nLa stima dell'incertezza di misura \u00e8 molto importante in chimica analitica in quanto l'incertezza esprime l'affidabilit\u00e0 intrinseca del risultato. Dal 1999 La norma ISO/IEC 17025, fondamentale per l'accreditamento dei laboratori di prova e di taratura, prevede infatti che le misurazioni siano espresse in termini di incertezza di misura.\nStoria.\nSebbene il concetto di incertezza di misura sia noto da molto tempo, le regole generali per la valutazione formale dell'incertezza si fanno risalire al 1993 con la pubblicazione della \"\"Guide to the expression of Uncertainty in Measurement\" (\"GUM\") da parte dell'ISO. Le difficolt\u00e0 di applicare il concetto di incertezza, come definito dalla \"GUM\", alla chimica analitica, ha portato l'Eurachem a produrre nel 1995 una guida per la sua applicazione nelle misurazioni chimiche \"Quantifying Uncertainty in Analytical Measurement\"\" (\"QUAM\"), la cui seconda edizione \u00e8 stata tradotta in lingua italiana e adattata da ricercatori dell'ISS e dell'INRiM.\nDescrizione.\nErrore di misura e incertezza.\nNel \"VIM\" l'errore di misura \u00e8 definito come il valore ottenuto dalla misurazione di una grandezza meno il valore di riferimento di questa. L'errore, pur costituito da una componente casuale e da una sistematica, \u00e8 pertanto un valore singolo, essendo ottenuto dalla differenza fra un singolo risultato di misura e il \"valore vero\" del misurando. In realt\u00e0, secondo la teoria della misurazione basata sull'errore, il valore vero di una grandezza \u00e8 considerato unico e non conoscibile. Al contrario, a causa della incompletezza dei dettagli nella definizione di una qualsiasi grandezza, nel caso dell'incertezza (che ha la forma di un intervallo) non esiste un unico valore vero, ma un insieme coerente di valori veri, sebbene anch'essi non conoscibili. Quando per\u00f2 l'incertezza di definizione associata al misurando \u00e8 trascurabile rispetto alle altre componenti dell'incertezza, si ammette in tal caso che il misurando abbia un valore vero unico. In ogni modo, per calcolare l'incertezza di misura, differentemente dall'errore di misura, non \u00e8 necessario conoscere il valore vero della grandezza.\nComponenti dell'incertezza.\nIn genere, l'incertezza di misura comprende numerose fonti di incertezza, ciascuna delle quali \u00e8 detta \"componente dell'incertezza\". Alcune componenti sorgono da effetti di natura sistematica (per esempio, le componenti associate alle correzioni, oppure i valori assegnati ai campioni di misura), e fra queste c'\u00e8 l'incertezza di definizione. Per stimare l'incertezza globale, pu\u00f2 essere necessario esaminare ciascuna componente dell'incertezza e trattarla separatamente per valutarne il suo contributo all'incertezza totale. Il pi\u00f9 delle volte, tuttavia, \u00e8 possibile valutare l'effetto contemporaneo di pi\u00f9 componenti, il che permette di semplificare il calcolo dell'incertezza. Per un risultato di misurazione \"y\" potremo avere:\nProcedimento di stima dell'incertezza.\nIl procedimento di stima dell'incertezza, ovvero della stima dell'errore, dal punto di vista pratico richiede:\nEspressione dei risultati.\nI risultati si esprimono nel seguente modo:\nIncertezza relativa.\nL'incertezza relativa correla l'incertezza assoluta di una misura al suo risultato indicando la bont\u00e0 della misura stessa; \u00e8 una quantit\u00e0 priva di una unit\u00e0 di misura. Si calcola eseguendo il rapporto fra l'incertezza assoluta e il valore della misura assumendo il risultato con una sola cifra significativa arrotondata sempre per eccesso tranne nel caso in cui la seconda cifra significativa sia uno zero. L'incertezza relativa percentuale si ottiene poi moltiplicando per 100.\nCome esprimere l'incertezza.\nScarto quadratico medio.\nNel caso in cui il misurando \u00e8 un valore scalare formula_5, la variabilit\u00e0 delle misure viene espressa in termini\ndove formula_7 \u00e8 chiamato lo \"scarto quadratico medio\" o \"l'incertezza assoluta\" ed ha la grandezza del misurando. Viene anche utilizzata \"l'incertezza relativa\"\ne \"l'incertezza convenzionale\"\ndove formula_10 \u00e8 un valore fisso, ad esempio quello massimo della scala di misurazione. I due ultimi vengono spesso espressi come valore percentuale e sono adimensionali.\nIl valore misurato e l'errore vanno arrotondati a due o tre cifre significative dello scarto. Ad esempio\nLo \"scarto quadratico medio\" dovuto alla risoluzione di misura viene calcolato come deviazione standard della distribuzione uniforme. Se l'incertezza \u00e8 causata dagli effetti casuali, lo scarto quadratico medio \u00e8 calcolato come la radice quadrata di varianza campionaria.\nGli effetti sistematici, pur essendo esclusi dal valore misurato, contribuiscono all'incertezza. Bisogna prendere in considerazione la distribuzione di probabilit\u00e0 formula_11 del misurando dovuto all'imprecisione di questi effetti. Il quadrato dello scarto:\nIncertezza estesa.\nConoscendo la distribuzione del misurando, \u00e8 possibile esprimere l'incertezza indicando l'intervallo di confidenza costruito intorno al risultato di misurazione. In questo modo il valore misurato appartiene all'intervallo con una data probabilit\u00e0, chiamata \"livello di confidenza\". Tipicamente viene utilizzato l'intervallo con \"fattore di copertura\" k:\nSe gli effetti casuali che influiscono sulla misurazione hanno una distribuzione normale, la probabilit\u00e0 che il valore vero del misurando sia compreso nell'intervallo di confidenza \u00e8 di circa 68,3% per formula_14, 95,4% per formula_15 e 99,7% per formula_16.\nIncertezza multidimensionale.\nSe vengono misurate contemporaneamente formula_17 propriet\u00e0 fisiche (anche se di diversa grandezza)\nil valore misurato \u00e8 un vettore di formula_17 dimensioni\nL'incertezza si esprime in termini di covarianza formula_21 dei componenti formula_22 e formula_23, chiamata anche \"matrice di errori\". Sulla diagonale della matrice si trova il quadrato dello scarto quadratico medio dei componenti formula_22:\nL'analogo dell'intervallo di confidenza \u00e8 l'interno dell'ellissoide\ndove viene applicata la matrice di errori inversa. La proiezione dell'ellissoide sugli assi cartesiani formula_22 produce gli intervalli di confidenza marginali\nEsempi.\nLe seguenti dichiarazioni sono equivalenti:\nOperare con le incertezze.\nSe il risultato di misurazione \u00e8 incerto, lo \u00e8 anche la funzione del misurando. L'incertezza di misura della propriet\u00e0 fisica funzione dei misurando viene calcolata applicando la propagazione degli errori."}
{"id": "617857", "revid": "308238", "url": "https://it.wikipedia.org/wiki?curid=617857", "title": "Improvviso", "text": "L'improvviso \u00e8 una composizione musicale libera avente carattere d'improvvisazione ed \u00e8 generalmente scritta per uno strumento solista, quasi sempre per il pianoforte. \nIn ambito religioso, soprattutto nelle comunit\u00e0 di origine protestante a indirizzo pentecostale o mistico (Ephrata Cloister, Shakers, ecc.), \u00e8 inteso pure come espressione vocale di un canto spontaneo dell'anima.\nIl termine fu usato per la prima volta sulla rivista tedesca \"Allgemeine musikalische Zeitung\" per indicare una composizione per pianoforte di Jan V\u00e1clav Vo\u0159\u00ed\u0161ek, compositore boemo.\nPoco tempo dopo i primi compositori romantici scriveranno delle opere in questa nuova forma:\nIl genere \"improvviso\" rimane popolare fino alla fine del XIX secolo."}
{"id": "617863", "revid": "77358", "url": "https://it.wikipedia.org/wiki?curid=617863", "title": "Don Giacomo Alberone", "text": ""}
{"id": "617870", "revid": "1318658", "url": "https://it.wikipedia.org/wiki?curid=617870", "title": "Palla Strozzi", "text": "Biografia.\nGrazie alla ricchezza accumulata nelle ultime generazioni dalla sua famiglia degli Strozzi, il padre pot\u00e9 far istruire il figlio da letterati ed umanisti, e grazie all'interesse e all'intelligenza, Palla divenne di fatto uno dei pi\u00f9 fini uomini di cultura fiorentini del suo tempo.\nRicco e colto, commission\u00f2 numerose opere d'arte, tra le quali la \"Cappella Strozzi\" (oggi Sagrestia) nella Basilica di Santa Trinita, opera di Filippo Brunelleschi e Lorenzo Ghiberti (1419-1423). La cappella, progetto irrealizzato di suo padre Onofrio (Noferi) Strozzi, venne fatta erigere in sua memoria da Palla dopo la morte, e ne ospit\u00f2 la sepoltura monumentale. Per questo ambiente commission\u00f2 l'\"Adorazione dei Magi\" a Gentile da Fabriano e la \"Deposizione dalla Croce\" a Lorenzo Monaco, terminata poi da Beato Angelico che ne fece uno dei suoi capolavori. \nFu fatto Cavaliere dai Reali Angioini di Napoli nel 1415, quando vi si rec\u00f2 per conto della Repubblica di Firenze per congratularsi delle nozze avvenute fra la Regina Giovanna II di Napoli e Giacomo II di Borbone. Abit\u00f2 Villa La Petraia sui colli di Firenze, che sar\u00e0 poi dei de' Medici. \nL'opposizione ai Medici.\nCollezionista di libri rari e conoscitore del greco e del latino, si trov\u00f2 gi\u00e0 sessantenne invischiato nell'opposizione strenua contro Cosimo de' Medici, nel momento in cui Palla Strozzi era il maggior contribuente della Repubblica fiorentina. \nCosimo il Vecchio la cui famiglia era da poco salita nell' \u00e9lite economica e politica di Firenze, era l'uomo che per la prima volta si era di fatto preso tutto il potere cittadino, grazie a un sistema di clientelismo con uomini chiave alla guida degli uffici della Repubblica fiorentina. Davanti a Cosimo solo due strade erano possibili: l'alleanza accettando un ruolo subordinato o lo scontro frontale; e Palla, forte della sua ricchezza e fiero della propria cultura, fu a capo della fazione antimedicea assieme ad un altro oligarca indomabile, Rinaldo degli Albizi.\nIn un primo momento la fortuna arrise alla sua fazione, riuscendo ad ottenere prima l'incarcerazione di Cosimo, poi la dichiarazione del medesimo come \"magnate\", cio\u00e8 tiranno, ed il suo conseguente esilio dalla citt\u00e0 (1433). L'obiettivo dello Strozzi comunque non era tanto l'eliminazione di un avversario, ma la restaurazione della \"libertas\" fiorentina e in questo fu diverso dall'alleato Rinaldo degli Albizi.\nIntanto Cosimo mandava gi\u00e0 segni di prepararsi a un rientro, che avvenne puntuale al cambio di governo con il veloce avvicendamento dei gonfalonieri, meno di un anno dopo la sua partenza da Firenze.\nL'esilio.\nTra i primi provvedimenti vi \u00e8 proprio la vendetta sugli avversari, con l'esilio delle famiglie degli Albizi e degli Strozzi, e in questo Cosimo fu favorito anche dall'appoggio popolare che lui e la sua casata si erano saputi conquistare.\nNel 1434 quindi lo Strozzi parte per la citt\u00e0 universitaria di Padova, dove si preparava per un rientro che non avvenne mai. La sua casa di Padova, nella quale egli visse una seconda giovinezza, fu un ritrovo di artisti e letterati, nel periodo d'oro quando la citt\u00e0 veneta era uno dei centri culturali pi\u00f9 notevoli della penisola italiana, per certi risultati artistici pi\u00f9 importante della stessa Firenze (si pensi ai capolavori lasciati proprio da due fiorentini come Giotto o Donatello). Nel Palazzo Strozzi (oggi Palazzo Fiocco) di Prato della Valle, fatto costruire nel 1441, ospitava umanisti come Giovanni Argiropulo, Rettore dell'Universit\u00e0 di Padova e tra i primi promotori della riscoperta degli autori antichi nell'Europa occidentale. La sede della sua banca fu invece nell'odierno Palazzo Cattaneo Strozzi. Lasci\u00f2 la sua raccolta di libri rari, arricchita ulteriormente durante il suo soggiorno padovano, al monastero di Santa Giustina. Mor\u00ec a Padova l'8 maggio 1462 e fu sepolto nella vicina chiesa di Santa Maria di Betlemme.\nDei figli maschi di Palla Strozzi, Onofrio (1411-1452) visse con il padre a Padova, senza discendenza; Carlo fu Cameriere segreto di Papa Niccol\u00f2 V a Roma, senza discendenza; Lorenzo (1404 - 1452) fu ambasciatore e i suoi discendenti vissero a Ferrara (ramo estintosi nel 1737); Gianfrancesco Strozzi (n. 1418) cerc\u00f2 di rientrare a Firenze e cacciare i De' Medici, senza esito. Visse a Venezia e a Ferrara dove i suoi discendenti in linea maschile diretta si estinsero nel 1617: questo ramo di Gianfrancesco di Palla Strozzi conflu\u00ec negli Strozzi 'di Mantova' per il matrimonio di Maria di Carlo di Gianfrancesco Strozzi 'di Ferrara' con Ludovico Strozzi 'di Mantova'. \nMatrimoni e discendenza.\nDalla moglie Maria Strozzi, sua lontana parente, ebbe undici figli: \nIn tarda et\u00e0 si spos\u00f2 con una figlia di Felice Brancacci, che lo segu\u00ec a Padova.\nI suoi discendenti si stabilirono in seguito a Ferrara e diedero origine al ramo ferrarese degli Strozzi."}
{"id": "617871", "revid": "1252726", "url": "https://it.wikipedia.org/wiki?curid=617871", "title": "Ferrari 250 Testa Rossa", "text": "La Ferrari 250 Testa Rossa nacque nel 1957 in seguito alla modifica del regolamento operata dalla Commissione Sportiva Internazionale, che limit\u00f2 la cilindrata dei prototipi a tre litri. La produzione di questa autovettura prosegu\u00ec fino al 1961.\nStoria.\nIl suo nome \"250 Testa Rossa\" nasce dall'unione del numero che indica la cilindrata unitaria (250 cm3 x 12 cilindri = 3000 cm3) e dalla particolare colorazione, non della parte superiore del motore, bens\u00ec dei coperchi delle valvole, appunto di colore rosso.\nPesante solo 800 kg, monta un motore 3.0 V12 abbinato ad un cambio a quattro marce derivato da quello delle 250 stradali ma con una potenza ben superiore\u02d0 circa 300 CV, merito dei 6 carburatori Weber doppio corpo e dello scarico libero con terminali \"a megafono\". Il motore \u00e8 quindi ad alimentazione singola\u02d0 ogni cilindro \u00e8 riempito da un corpo del carburatore. Grazie anche alla sua carrozzeria barchetta disegnata e costruita a mano in alluminio battuto da Sergio Scaglietti poteva raggiungere i 270 Km/h circa.\nIl 1957 fu l'anno del debutto ma anche un anno di apprendistato per la Ferrari 250 Testa Rossa che debutt\u00f2 ufficialmente in gara il 26 maggio 1957 alla 1000 km del N\u00fcrburgring pilotata da Masten Gregory in coppia con Olinto Morolli (10\u00b0 assoluti).\nIl duo tedesco composto da Wolfgang Seidel e Wolfgang von Trips conquistarono il primo podio (3\u00ba posto) della carriera sportiva di quest'auto al GP del Venezuela valido per il Mondiale Sportprototipi. Nella stessa occasione Maurice Trintignant e Olivier Gendebien arrivarono 4\u00b0 con una vettura gemella.\nNel 1958 disput\u00f2 l'intera stagione e fu un trionfo. La prima vittoria di quell'anno fu una doppietta e arriv\u00f2 alla 1000 km di Buenos Aires con la coppia anglo-americana Peter Collins-Phill Hill e il trio italo-belga-tedesco Luigi Musso-Olivier Gendebien-Wolfgang von Trips. A marzo la coppia anglo-americana si ripet\u00e9 conquistando la 12 Ore di Sebring, Gendebien e Musso giunsero secondi. Questi ultimi si riscattarono l\u201911 maggio vincendo la Targa Florio. In giugno Gendebien-Hill trionfarono alla 24 Ore di Le Mans. Queste vittorie valsero il Mondiale Sportprototipi alla Ferrari 250 Testa Rossa.\nL\u2019unico risultato rilevante del 1959 arriv\u00f2 alla 12 Ore di Sebring ma fu una doppietta: primi Olivier Gendebien-Phill Hill insieme a 2 piloti statunitensi Chuck Daigh-Dan Gurney e in seconda posizione l'equipaggio Cliff Allison-Jean Behra.\nNel 1960 la barchetta del Cavallino riport\u00f2 a Maranello il Mondiale Sportprototipi grazie alla vittoria a Buenos Aires con Cliff Allison-Phill Hill e alla doppietta a Le Mans: primo Olivier Gendebien in coppia con Paul Fr\u00e8re e secondo Andr\u00e9 Pilette in coppia con Ricardo Rodriguez.\nNel 1961 il Mondiale Sportprototipi \u00e8 vinto dall'evoluzione della 250 Testa Rossa, la 250 TR 61 Spyder Fantuzzi e la barchetta ottiene solo un terzo posto alla 12 Ore di Sebring grazie ai fratelli messicani Pedro e Ricardo Rodriguez.\nL\u2019anno seguente la scoperta emiliana porta a casa qualche successo minore negli USA: l\u2019ultima vittoria risale al 4 novembre 1962 grazie allo statunitense Bob Hurt a Caguas (Porto Rico).\nIn totale nelle varie versioni la \"TR\" si aggiudicher\u00e0 ben tre titoli mondiali nei campionati sport prototipi: quelli del 1957 (insieme ad altre sportive Ferrari coeve), 1958 e 1960.\nQuesta \u00e8 l'unica vettura ad aver vinto per 3 volte la 24 Ore di Le Mans\u02d0 nel 1958, nel 1960 e nel 1961 sempre con Olivier Gendebien alla guida, in coppia con Phil Hill il primo e terzo anno e con Paul Fr\u00e8re il secondo. \nRisultano costruiti solamente 34 esemplari di \"Testa Rossa,\" ci\u00f2 la rende la seconda Ferrari pi\u00f9 ricercata sul mercato del collezionismo e con le maggiori quotazioni, preceduta solamente dalla Ferrari 250 GTO.\nIl 17 maggio 2009 una Ferrari 250 Testa Rossa, in particolare la quarta mai costruita, \u00e8 stata battuta all'asta di Maranello per 9.020.000 euro, cifra \"ufficiale\" pi\u00f9 alta mai registrata per una compravendita di automobili fra privati. La Ferrari in questione \u00e8 dipinta di nero con un particolare decoro rosso sulla bocca di apertura del radiatore.\nIl 20 agosto 2011 un esemplare prototipo messo all'asta negli Stati Uniti da Gooding &amp; Company \u00e8 stata venduta alla cifra di 16,39 milioni di dollari.\nNel febbraio 2014, dopo una trattativa privata, l'auto \u00e8 stata venduta al prezzo di 39,8 milioni di dollari, superando cos\u00ec ogni record e rivelandosi l'auto pi\u00f9 costosa di tutti i tempi venduta in Gran Bretagna.\nVarianti.\nSulla base della 250 Testarossa furono sviluppate la Ferrari 250 TR 61 Spyder Fantuzzi, costruita dalla \"Carrozzeria Fantuzzi\" di Medardo Fantuzzi, e la Ferrari 330 TR, vincitrice alla 24 Ore di Le Mans del 1962."}
{"id": "617875", "revid": "767487", "url": "https://it.wikipedia.org/wiki?curid=617875", "title": "Motilon", "text": "I Motilon (o anche Bari, Motil\u00f3n Bar\u00ed) sono un gruppo etnico della Colombia e del Venezuela, con una popolazione stimata di circa 3536 persone. Questo gruppo etnico \u00e8 principalmente di fede animista e parla la lingua Motilon (codice ISO 639: MOT).\nL'etnia \u00e8 stanziata nelle foreste del bacino dell'alto Catatumbo (Colombia, Venezuela). I Motil\u00f3n, che vivono di raccolta allo stato nomade, sono uno dei gruppi amerindi pi\u00f9 arcaici; presentano molte affinit\u00e0 con i Fuegini.\nDocumenti e testimonianze materiali di questa popolazione, raccolti dal missionario Dino Grossa, sono conservati presso i Musei del Seminario vescovile di Treviso."}
{"id": "617876", "revid": "46931", "url": "https://it.wikipedia.org/wiki?curid=617876", "title": "Motil\u00f3n", "text": ""}
{"id": "617878", "revid": "41310", "url": "https://it.wikipedia.org/wiki?curid=617878", "title": "Massimiliano Kolbe", "text": ""}
{"id": "617879", "revid": "92097977", "url": "https://it.wikipedia.org/wiki?curid=617879", "title": "Rom\u00e0nia", "text": ""}
{"id": "617898", "revid": "767487", "url": "https://it.wikipedia.org/wiki?curid=617898", "title": "Muinane", "text": " I Muinane sono un gruppo etnico della Colombia, con una popolazione stimata di circa 150 persone. Questo gruppo etnico \u00e8 principalmente di fede animista e parla la lingua Muinane (codice ISO 639: BMR).\nVivono nei pressi del fiume Cahuinar\u00ed. Il gruppo \u00e8 bilingue: oltre al muinane \u00e8 diffuso anche il Bora."}
{"id": "617905", "revid": "1354930", "url": "https://it.wikipedia.org/wiki?curid=617905", "title": "Maglia nera", "text": "La maglia nera fu il simbolo dell'ultimo classificato nella competizione ciclistica del Giro d'Italia e molto ambito dai ciclisti che non avevano altre occasioni per mettersi in mostra e per conquistare il cospicuo premio in denaro che garantiva al traguardo finale. \nStoria.\nLa \"maglia nera\" \u00e8 stata ispirata dalla figura di Giuseppe Ticozzelli, calciatore piuttosto noto nei primi anni venti per aver militato nell', nel , nella e persino in Nazionale che, nel 1926, decise di partecipare al Giro d'Italia come indipendente. Ticozzelli prese parte a sole quattro tappe del Giro in quanto venne investito da una moto e costretto al ritiro, ma divenne celebre per il suo comportamento in gara: durante una delle tappe infatti ad un certo punto riusc\u00ec ad avere oltre un'ora di vantaggio sugli inseguitori, ma dal momento che correva come indipendente non aveva il supporto di una squadra che potesse portargli i rifornimenti. All'ora di pranzo si ferm\u00f2 quindi a mangiare in un ristorante lungo il tragitto, riprendendo la corsa solo all'arrivo del resto del gruppo.\nAnche l'abbigliamento di Ticozzelli era caratteristico: corse infatti con indosso la maglia del Casale, la squadra di calcio in cui militava al tempo, di colore nero con una stella bianca. Proprio questa maglia fu d'ispirazione quando nel 1946, alla ripresa del Giro d'Italia dopo la pausa dovuta alla Seconda guerra mondiale, si decise di istituire un premio anche per l'ultimo in classifica. \nIl premio per la maglia nera si rivel\u00f2 molto desiderabile, arrivando anche a toccare cifre superiori a quelle spettanti al corridore sesto in classifica generale, a cui si dovevano aggiungere altri premi, dati dagli sponsor. Vi fu quindi una vera e propria gara al contrario per conquistare questo particolare simbolo; si ricordano spesso al riguardo le lotte al ritardo fra Sante Carollo e Luigi Malabrocca. I due cercavano di perdere pi\u00f9 tempo possibile rispetto all'altro nascondendosi nei bar, nei fienili e perfino forando le loro stesse ruote. Malabrocca divenne anche maestro nel dare indicazioni false riguardo alla sua strategia di gara. Nel 1948 questo riconoscimento fu aggiudicato al toscano Aldo Bini, che a detta di alcuni giornalisti e appassionati del tempo continu\u00f2 ostinatamente la corsa fino alla fine nonostante la mano destra rotta in una caduta collettiva e i patimenti che specialmente . Quell'anno si astennero dal correre per la maglia nera perch\u00e9 il comportamento avrebbe dato troppo nell'occhio e sarebbe stato dichiarato antisportivo. L'abilit\u00e0 della maglia nera stava anche nel fatto che doveva, oltre a non farsi \"scoprire\" dall'avversario diretto (pena la squalifica per comportamento antisportivo), arrivare comunque al traguardo entro il tempo massimo. Va anche per\u00f2 detto che spesso il vincitore della maglia non era il corridore pi\u00f9 \"abile\", ma quello pi\u00f9 sfortunato, in un'epoca in cui le strade, dopo la fine del secondo conflitto mondiale, erano spesso sterrate e dissestate. Proprio per questo motivo all'epoca era anche pi\u00f9 difficile tenere sotto continuo controllo tutti i corridori, rendendo pi\u00f9 agevoli i comportamenti scorretti per aggiudicarsi la maglia. \nLa maglia nera fu poi abolita nel 1952 in seguito alle proteste dei corridori, i quali ritenevano che la lotta per conquistarla desse luogo a spettacoli indecorosi che con lo sport non avevano nulla a che fare. Fu reintrodotta eccezionalmente al termine del Giro del 1967, cinquantesima edizione della corsa, e ad aggiudicarsela fu Lucillo Lievore.\nIl termine di maglia nera \u00e8 passato per estensione a indicare l'ultimo classificato in molti altri contesti, spesso con una connotazione negativa e a volte goliardica.\nSolo per il 2008 \u00e8 stato introdotto l'analogo \"numero nero\", \"conquistato\" da Markus Eichler del Team Milram."}
{"id": "617917", "revid": "287204", "url": "https://it.wikipedia.org/wiki?curid=617917", "title": "Alessandro Danesin", "text": "\u00c8 stato eletto deputato europeo alle elezioni del 1994 per le liste di Forza Italia. \u00c8 stato vicepresidente della Delegazione per le relazioni con l'Ucraina, la Bielorussia e la Moldavia; membro della Commissione per gli affari istituzionali, della Commissione per i trasporti e il turismo, della Delegazione per le relazioni con la Repubblica Ceca, la Repubblica Slovacca e la Slovenia, della Delegazione per le relazioni con la Svizzera, l'Islanda e la Norvegia, della Delegazione alla commissione parlamentare mista UE-Bulgaria, della Commissione per le petizioni.\nIl 22 ottobre 2007 \u00e8 stato eletto all'unanimit\u00e0 coordinatore cittadino di Forza Italia nel comune di Venezia."}
{"id": "617920", "revid": "484362", "url": "https://it.wikipedia.org/wiki?curid=617920", "title": "Storia della Sicilia erulo-ostrogota", "text": "La dominazione ostrogota della Sicilia inizi\u00f2 nel 493, con l'uccisione di Odoacre da parte di Teodorico il Grande, e si concluse da ultimo nel 555, con la definitiva conquista dei bizantini ad opera di Narsete. Se si include anche il dominio degli eruli, si risale al 476, quando Genserico cedette l'isola in cambio di un tributo al re Odoacre.\nPrima dominazione ostrogota.\nNel 476 Genserico re dei Vandali, logorato dalle guerre contro Odoacre, decise di cedere l'isola per un tributo. Rimase comunque nelle mani vandale la sola citt\u00e0 di Lilibeo, che sarebbe stata sottratta poi al re Gutemondo. Nel 493 Odoacre fu ucciso da Teodorico il Grande, re degli Ostrogoti, che prese cos\u00ec il suo posto nel governo dell'Italia. Sotto il regno di Teodorico fu l'apice del potere ostrogoto nella penisola, anche perch\u00e9 di l\u00ec a poco l'Impero bizantino avrebbe iniziato una serie lunghissima di guerre (guerra gotica (535-553)) per riconquistarla.\nNel 535 Giustiniano I ordin\u00f2 a Belisario di attaccare gli Ostrogoti in Sicilia, che fu uno dei teatri della guerra greco-gotica. Belisario, con un esercito forte di settemilacinquecento soldati schierati contro Teodato, espugn\u00f2 prima Catania, poi Siracusa e quindi Palermo.\nSeconda occupazione ostrogota.\nFino al 549 l'isola fu dominata dai Bizantini, ma la guerra contro i Bulgari distolse l'attenzione dalle guerre in Italia e gli Ostrogoti riconquistarono i territori persi. Totila, dopo aver riconquistato l'Italia con l'assedio di Roma nell'autunno del 546, invase anche la Sicilia nel 549. Per vendicarsi dei siciliani, rei di aver \u00abspalancato le porte a Belisario\u00bb senza opporre resistenza, egli evit\u00f2 di assediare Messina e saccheggi\u00f2 le campagne dell'isola, devastandola. Riusc\u00ec infine a cingere d'assedio Siracusa. L'imperatore Giustiniano I, compresa la gravit\u00e0 della situazione, invi\u00f2 in Sicilia prima il senatore Liberio, poi Artabane. Una tempesta ritard\u00f2 tuttavia l'arrivo in Sicilia di Artabane, e Liberio, ignaro del suo richiamo a Costantinopoli, una volta giunto in Sicilia tent\u00f2 senza successo di liberare dall'assedio goto la citt\u00e0 di Siracusa. Nel frattempo Totila, dopo aver saccheggiato l'intera isola, la lasci\u00f2 volontariamente, mantenendo solo il possesso delle quattro citt\u00e0 pi\u00f9 importanti. Artabane giunse in Sicilia nel 550 dopo la partenza di Totila, inform\u00f2 Liberio del suo richiamo a Costantinopoli e tolse ai Goti le ultime quattro fortezze, che si arresero per fame nel 551."}
{"id": "617921", "revid": "47767", "url": "https://it.wikipedia.org/wiki?curid=617921", "title": "Phlogiotis rufa", "text": ""}
{"id": "617931", "revid": "47767", "url": "https://it.wikipedia.org/wiki?curid=617931", "title": "Tremella rufa", "text": ""}
{"id": "617936", "revid": "729019", "url": "https://it.wikipedia.org/wiki?curid=617936", "title": "Pietro Antonio Di Prima", "text": "\u00c8 stato eletto deputato europeo alle elezioni del 1994 per le liste di Forza Italia. \u00c8 stato presidente della Delegazione per le relazioni con il Canada; membro della Commissione per i bilanci, della Sottocommissione monetaria, della Delegazione alla commissione parlamentare mista UE-Malta, della Delegazione alla commissione parlamentare mista UE-Repubblica Slovacca, della Commissione per la pesca."}
{"id": "617939", "revid": "47767", "url": "https://it.wikipedia.org/wiki?curid=617939", "title": "Tremella helvelloides", "text": ""}
{"id": "617941", "revid": "647919", "url": "https://it.wikipedia.org/wiki?curid=617941", "title": "Nhengatu", "text": ""}
{"id": "617949", "revid": "47767", "url": "https://it.wikipedia.org/wiki?curid=617949", "title": "Tremiscus helvelloides", "text": ""}
{"id": "617965", "revid": "404449", "url": "https://it.wikipedia.org/wiki?curid=617965", "title": "Luigi Florio", "text": " \u00c8 stato sindaco di Asti dal 1998 al 2002 e parlamentare europeo esponente di Forza Italia.\nBiografia.\nAlle elezioni comunali di Asti del 1998 batt\u00e9 al ballottaggio il candidato del centro-sinistra Antonio Fassone.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato vicepresidente della Delegazione per le relazioni con Israele, membro della Commissione giuridica e per i diritti dei cittadini, della Commissione per il regolamento, la verifica dei poteri e le immunit\u00e0, della Delegazione per le relazioni con l'Estonia, la Lituania e la Lettonia."}
{"id": "617979", "revid": "60395", "url": "https://it.wikipedia.org/wiki?curid=617979", "title": "Auricularia auricula", "text": ""}
{"id": "617986", "revid": "599013", "url": "https://it.wikipedia.org/wiki?curid=617986", "title": "Nukak", "text": " \nI Nukak (o Guaviare Macusa, Nukak Mak\u00f9) sono un gruppo indigeno della Colombia con una popolazione stimata in 378 individui nel 1995. Fanno parte del macrogruppo dei popoli Mak\u00f9, insieme ai Kakwa, agli Hupda, agli Yuhupde, ai D\u00e2w e ai Nad\u00f6b.\nLingua.\nParlano un idioma (codice ISO 639: MBR) appartenente al gruppo delle lingue mak\u00f9 oltre allo spagnolo.\nStile di vita.\nVivono nella giungla colombiana, nei pressi dei fiumi Guaviare e In\u00edrida, ed evitano i contatti con l'esterno.\nI Nukak sono cacciatori-raccoglitori nomadi e vivono tradizionalmente in piccoli gruppi composti da nove-trenta persone nelle parti pi\u00f9 remote e fitte della foresta. Si spostano in continuazione e non restano mai in uno stesso posto per pi\u00f9 di qualche giorno. La vita nomade li porta a non possedere quasi nulla, solo oggetti leggeri e facilmente trasportabili: amache in fibre vegetali, piccoli vasi e oggettistica minima di uso quotidiano. Una volta riposto il materiale in zaini artigianali, sono pronti a partire velocemente. Anche le case sono ripari temporanei molto semplici e leggeri, realizzati con frasche e rami, con giusto lo spazio necessario per appendere sotto un'amaca.\nOgni famiglia ha il suo focolare che \u00e8 usato per cucinare, riscaldasi, bruciare le erbe che allontanano le zanzare. Si nutrono di pesce, selvaggina, tartarughe, frutta, verdura, noci, insetti e miele. Gli uomini cacciano con le cerbottane e le loro frecce sono intinte nel curaro.\nI Nukak si trovano al centro degli scontri legati alla violenza sanguinaria della guerra civile colombiana. Guerriglieri di sinistra (FARC), paramilitari di destra (AUC) ed esercito colombiano si combattono nella regione per il controllo della coca. A causa degli scontri molti Nukak sono stati costretti a fuggire dalla foresta natale e a cercare rifugio nella periferia di San Jose del Guaviare, una citt\u00e0 dell'area. L\u00ec hanno occupato alcune piccole aree dove in breve sono dilagate povert\u00e0, miseria e malattie.\nDa molti anni, diverse associazioni per la difesa dei diritti degli indigeni denunciano la situazione dei Nukak cercando di accrescere la consapevolezza dell'opinione pubblica sulla condizione della trib\u00f9. In particolare, Survival International, il movimento mondiale per i diritti dei popoli indigeni, ha promosso una campagna per combattere la cattiva informazione delle testate giornalistiche di tutto il mondo, che spesso hanno riportato in modo \"acritico e irresponsabile\" le notizie relative a questo popolo, usando \"toni sensazionalisti e cornici esotiche\".\nNel 2011 le Nazioni Unite hanno lanciato una campagna per proteggere 35 trib\u00f9 colombiane dall'estinzione, tra cui anche i Nukak. L'obiettivo era aumentare la preoccupazione pubblica per le trib\u00f9 pi\u00f9 vulnerabili della Colombia. Survival e l'ONIC, l'organizzazione nazionale dei popoli indigeni della Colombia, hanno denunciato che, senza un riconoscimento territoriale, i Nukak sono sempre pi\u00f9 vicini all'estinzione."}
{"id": "617997", "revid": "72563", "url": "https://it.wikipedia.org/wiki?curid=617997", "title": "Foresta di Ed", "text": ""}
{"id": "618002", "revid": "1342115", "url": "https://it.wikipedia.org/wiki?curid=618002", "title": "Riccardo Garosci", "text": "Biografia.\nNato nel 1955 a Torino, nel 2006 \u00e8 stato designato presidente del comitato tecnico-scientifico del Ministero dell'istruzione, dell'universit\u00e0 e della ricerca per l'educazione alimentare. L'anno seguente si aggiudic\u00f2 la Coppa del mondo rally raid di Classe T2, venendo inserito nell'Associazione Nazionale Atleti Olimpici e Azzurri d'Italia. Nel gennaio 2019 \u00e8 stato nominato ispettore per l'Italia settentrionale dell'Istituto nazionale per la guardia d'onore alle reali tombe del Pantheon.\nAttivit\u00e0 politica.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato vicepresidente del gruppo parlamentare \"Unione per l'Europa\" e della Commissione per i problemi economici e monetari e la politica industriale; membro della Commissione temporanea per l'occupazione, della Delegazione per le relazioni con la Repubblica popolare cinese, della Delegazione alla commissione parlamentare mista UE-Turchia, della Delegazione per le relazioni con l'Ucraina, la Bielorussia e la Moldavia e della Delegazione per le relazioni con l'Estonia.\nSi ricandida alle elezioni del 1999 per il Centro Cristiano Democratico nella circoscrizione Italia nord-occidentale, ottenendo oltre 7.000 voti, ma senza essere eletto.\nNel 2001 si candida alla Camera dei deputati nel collegio uninominale Torino 2: sostenuto dalla Casa delle Libert\u00e0, ottenne il 41,7% dei voti e venne sconfitto dal rappresentante dell'Ulivo Luciano Violante."}
{"id": "618018", "revid": "767487", "url": "https://it.wikipedia.org/wiki?curid=618018", "title": "Ocaina", "text": " Gli Ocaina sono un piccolo gruppo etnico della Colombia e del Per\u00f9, con una popolazione stimata di circa 181 persone. Questo gruppo etnico \u00e8 principalmente di fede animista e parla la lingua Ocaina (codice ISO 639: OCA).\nLe poche famiglie che compongono questo gruppo ormai prossimo all'estinzione vivono lungo il fiume Igara-Paran\u00e1, nella regione dell'Amazzonia colombiana."}
{"id": "618020", "revid": "2039387", "url": "https://it.wikipedia.org/wiki?curid=618020", "title": "Giacomo Leopardi (politico)", "text": "Biografia.\n\u00c8 stato presidente di Federfarma dal 1975 al 1985 e successivamente presidente della Federazione nazionale degli Ordini fino al 2009.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato membro della Commissione per la protezione dell'ambiente, la sanit\u00e0 pubblica e la tutela dei consumatori, della Delegazione per le relazioni con gli Stati Uniti e della Delegazione alla commissione parlamentare mista UE-Malta.\nAlle elezioni politiche del 2001 si \u00e8 candidato alla Camera dei deputati nel collegio Roma Pietralata: sostenuto dalla coalizione di centrodestra della Casa delle Libert\u00e0, ha ottenuto il 45,1% dei voti ed \u00e8 stato sconfitto dalla rappresentante dell'Ulivo Gabriella Pistone con il 50,9%.\n\u00c8 morto il 13 settembre 2015."}
{"id": "618030", "revid": "486946", "url": "https://it.wikipedia.org/wiki?curid=618030", "title": "Repubblica Democratica di Jugoslavia", "text": ""}
{"id": "618031", "revid": "123910167", "url": "https://it.wikipedia.org/wiki?curid=618031", "title": "Maxiprocesso", "text": "Nel linguaggio giornalistico, con il termine Maxiprocesso si indicano alcuni procedimenti penali di un certo rilievo politico-sociale caratterizzati da un gran numero di imputati, con particolare riferimento a quelli che si celebrarono nel corso degli anni '80 contro esponenti della criminalit\u00e0 organizzata:"}
{"id": "618032", "revid": "486946", "url": "https://it.wikipedia.org/wiki?curid=618032", "title": "Repubblica Popolare Federale di Jugoslavia", "text": ""}
{"id": "618035", "revid": "123236142", "url": "https://it.wikipedia.org/wiki?curid=618035", "title": "P\u00e1ez", "text": "I Paeces [\"sing. P\u00e1ez\"], o anche Nasa = gente, sono un gruppo etnico della Colombia, con una popolazione stimata di circa 140.000 persone. Questo gruppo etnico \u00e8 principalmente di fede animista sincretica con il cattolicesimo ed una minoranza appartiene a movimenti protestanti pentecostali e carismatici.\nL'idioma tradizionale \u00e8 il P\u00e1ez o anche \"Nasa Yuwe\" (\"yuwe = bocca\"). (D:Pitayo-PBB01).\nVivono principalmente sulla cordillera central (Colombia) delle Ande, ad un'altitudine compresa fra i 1600 e i 3000 metri, intorno a Popay\u00e1n, e sono presenti nei dipartimenti del Cauca, Huila e Putumayo. Il centro storico e culturale di questo popolo \u00e8 la regione di Tierradentro .\nStoria.\nNon esiste chiarezza sull'origine del popolo P\u00e1ez, \u00e8 probabile che \"sia il risultato di molteplici ed intensi processi di assimilazione interculturale tra diverse comunit\u00e0 etniche al quale concorsero sicuramente pratiche politiche, forme di controllo e subordinazione, accordi ed alleanze, ecc. O almeno cos\u00ec indicano le cinque variazioni dialettali dell'idioma, i diversi tratti fenotipici e le diverse versioni mitiche di origine\" (G\u00f3mez y Ruiz, 1997).\nA favore della teoria che sostiene una origine amazzonica, legata all'etnia Caribe, ed ipotizza l'insediamento in Tierradentro (Huila) all'inizio del XIV sec. depongono i seguenti fattori:\nD'altra parte, per\u00f2, esistono tratti che deporrebbero a favore di una procedenza andina:\nNel bacino del fiume Cauca si incontrano toponimi di provenienza Nasa quali Cali (\"kaly\" = tessuto intrecciato senza aghi), Chipichape (choclo cotto, \"choclo\" = mais acerbo), Yumbo (inondazione, riva del fiume, grande fiume), Buga (grande pentola), Tulu\u00e0 (orti), Yotoco (ravvivare la fiamma col mantice), Dagua (nome d'albero), Quilichao (versare ci\u00f2 che \u00e8 fuso), Jamund\u00ec (strada a sinistra), Petecui (vecchio), laguna de Sonso (\"zonz\" = rana).\nSu questo elemento si fonda l'ipotesi secondo cui i Nasa siano stati protagonisti della fase finale della cultura \"Calima\", in cui si distinsero come orafi, vasai ed agricoltori. A seguito dell'invasione spagnola si rifugiarono sulle montagne della cordigliera centrale. A questa epoca risale il nome di Paeces, che sarebbe la storpiatura castigliana di \"pats\" = \"a destra\" (del fiume Cauca) che mantengono tuttora.\nPer molte generazioni i P\u00e1ez furono un popolo guerriero e temuto, nella tradizione orale \u00e8 rimasta memoria delle guerre con gli \"abitanti dello spazio di sotto\" ovvero i Pijao, di origine Caribe.\nL'arrivo dei conquistadores spagnoli li spinse ad allearsi con i vecchi nemici, come nel caso della federazione di Yalcones, Paeces, Piramas e Guanacas, organizzata nel 1538 dalla \"cacica\" Gaitana con l'appoggio di Pigoanza, \"cacique\" degli Yalcones, per vendicare l'assassinio del figlio, bruciato vivo per ordine del capitano Pedro de A\u00f1asco al quale aveva rifiutato il tributo. Catturatolo in un'imboscata gli cav\u00f2 gli occhi e lo esib\u00ec come trofeo per tutta la regione fino a che non cadde morto.\nNel 1540 Juan de Ampudia tent\u00f2 nuovamente di sottomettere i P\u00e1ez, ma anch'egli venne sconfitto.\nLa battaglia del Pe\u00f1on de Talaga (1541), nel cuore di Terradentro, dove venne sconfitto l'esercito di Belalc\u00e1zar giunto col proposito di \"castigare le insolenze degli \"indios\"\" mise fine alla possibilit\u00e0 di sottomettere i P\u00e1ez per via militare, nonostante lo tentassero in seguito Domingo Lozano (1562) e Bartolom\u00e9 Talabera (1563).\nNel 1613 i gesuiti, chiamati dall'allora governatore di Neiva Juan de Borja, cominciamo l'opera di evangelizzazione in Tierradentro, ma dovettero ritirarsi nel 1640 a causa del persistente rifiuto da parte dei P\u00e1ez; nel 1682 giunsero i francescani, poi sostituiti dai diocesani nel 1689. Il processo di evangelizzazione port\u00f2 alla progressiva distensione nelle relazioni tra indigeni e spagnoli, pur con livelli di conflittivit\u00e0 sempre alti.\nIl clima di guerra permanente contro i conquistadores \u00e8 testimoniato dalle rime del cronista Juan de Castellanos che scrive:\nAl principio del XVIII secolo la corona spagnola concesse a Juan Tama (cacicco di Pitay\u00f3, Jambal\u00f3, Quinchaya, Pueblo Nuevo, Caldono, Vitonco e Wila) e Manuel de Quilos y Sicos (cacicco di Toribio) il riconoscimento come \"resguardos\" dei territori da loro governati. Con la \"Real Cedula\" del 1701 venivano istituiti i \"resguardos\" riconoscendo l'autorit\u00e0 dei cacicchi. In cambio i P\u00e1ez accettavano la giurisdizione coloniale e l'invio di missionari cattolici.\nIn quell'epoca i P\u00e1ez ancora sfruttavano miniere di rame e ne lavoravano il metallo, produzione poi sostituita da prodotti importati. La perdita di identit\u00e0 fu strettamente connesso all'erosione delle basi economiche ed dalla continua riduzione dei territori.\nCon l'avvento della repubblica della Gran Colombia, il governo di Sim\u00f3n Bol\u00edvar riconobbe i titoli dei \"resguardos\", sostitu\u00ec i cacicchi con \"cabildos\", consigli elettivi ricalcati sul modello spagnolo, ed auspic\u00f2 la restituzione delle terre usurpate. Nella pratica ci\u00f2 non avvenne e prosegu\u00ec l'erosione di territori P\u00e1ez ad opera di latifondisti e coloni, da parte sua il governo accettava le registrazioni di terre di resguardo con titoli di propriet\u00e0 privati. \nQuesto costrinse i P\u00e1ez a ritirarsi progressivamente nei territori montagnosi marginali o a divenire \"terrazgueros\" ovvero a prestare giornate di lavoro non retribuito nella tenuta del \"terrateniente\" in cambio del diritto ad occupare e coltivare una parcella all'interno della tenuta stessa.\nAll'alba del XX secolo i \"cabildos\" esistevano solo formalmente, in realt\u00e0 desautorati dei loro poteri, e le terre dei \"resguardos\" erano considerate \"bald\u00edas\" ovvero terre di libera colonizzazione.\nNel 1915 sorse una resistenza armata guidata da Manuel Quintin Lame Chantre (1880-1967), ex-caporale dell'esercito colombiano che aveva combattuto con i conservatori nella guerra dei mille giorni. \nConosciuta come \"la quintinada\" tale rivolta rivendicava:\nL'insurrezione venne soffocata nel 1920 con la cattura e l'esilio di Manuel Quintin Lame nel Tolima, al contempo la legge 104 del 1919 ratific\u00f2 la divisione dei \"resguardos\" in propriet\u00e0 private.\nLa guerra civile colombiana conosciuta come \"La Violencia\" che segu\u00ec all'omicidio di Jorge Eli\u00e9cer Gait\u00e1n nel 1948 (cosiddetta \"Bogotazo\") caus\u00f2 la perdita di ulteriori terre di \"resguardo\" e la distruzione delle organizzazioni indigene.\nIl 24 febbraio 1971 nacque a Torib\u00edo il \"Consejo Regional Ind\u00edgena del Cauca\" - CRIC, che riuniva anche altri popoli indigeni del Cauca, con il proposito di recuperare ed ampliare le terre di resguardo, rafforzare i \"cabildos\", non sottomettersi al \"terraje\", far conoscere e rispettare la legislazione indigena, difendere la cultura e formare insegnanti indigeni. L'azione di questo organismo collegiale ha permesso nel tempo il riconoscimento di 554.000 ettari come \"resguardos\".\nNel 1975 venne nominato parroco di Toribio il diocesano Alvaro Ulcu\u00e9 Chocu\u00e9, primo sacerdote P\u00e1ez della storia, il quale seppe mettere fine alla guerra partitica che vedeva contrapposti i resguardos di Tacuey\u00f2, Toribio e San Francisco, legati rispettivamente ai partiti conservatore, liberale e comunista, riunendo le comunit\u00e0 attorno alla comune identit\u00e0 P\u00e1ez. Recuperata l'unit\u00e0 propose un programma di sviluppo integrale della comunit\u00e0, rappresentato graficamente da una mano le cui dita rappresentavano la terra, la casa, l'istruzione e la salute, il pollice era l'evangelizzazione. Dall'8 al 12 settembre 1980 si riunirono nella vereda Santa Rita (resguardo di San francisco, municipio di Toribio) 143 persone, per dare avvio alla realizzazione di quel programma, era l'inizio del Progetto Nasa, organizzazione locale ancor oggi esistente.\nIl 10 novembre 1980 Alvaro Ulcu\u00e9 Chocu\u00e9 venne assassinato con tre colpi di pistola da due sicari in motocicletta mentre nella sua auto attendeva che gli si aprisse il cancello della casa delle suore Laurite a Santander del Quilichao.\nNegli anni '80 sorse il \"Movimiento Armado Quintin Lame\", movimento guerrigliero composto da P\u00e1ez con l'obiettivo di difendere le comunit\u00e0 dalla violenza della guerra, addestrato ed appoggiato dall'M-19 in chiave anti-FARC. A seguito degli accordi di pace del 1990 tra M-19 e governo del presidente Virgilio Barco Vargas, nel 1991 anche il Quintin Lame si smobilit\u00f2.\nNel 1991 la rinnovata Costituzione Colombiana riconobbe i diritti dei popoli indigeni, tra i quali l'autonomia dei \"cabildos\" (art.246 e 330) e l'inalienabilit\u00e0 delle terre di \"resguardos\" (art.63) , oltre a rimuovere la definizione giuridica di \"minori d'et\u00e0\" fino ad allora applicata agli indigeni.\nOrganizzazione.\nL'attuale struttura socio-politica dei Nasa si fonda sul sistema assembleare. In ogni \"resguardo\" o comunit\u00e0 viene eletto il cabildo, retto da un governatore, il mandato \u00e8 annuale, solitamente rinnovato per l'anno seguente . Il governatore riunisce in s\u00e9 potere esecutivo e parte di quello giudiziale, mentre il potere legislativo \u00e8 nelle mani dell'assemblea che interviene anche nella determinazione dei castighi, non esiste un codice di leggi scritte.\nI cabildos hanno scelto di mantenersi neutrali rispetto al conflitto armato che vede confrontarsi le varie denominazioni di guerriglia e l'esercito colombiano. La sicurezza della comunit\u00e0 \u00e8 garantita dalla \"guardia ind\u00edgena\", composta da circa 7000 volontari uomini e donne muniti di \"chonta\" un bastone cerimoniale simbolo della loro autorit\u00e0.\nMolti \"cabildos\" sono riuniti in associazioni zonali, le quali fanno riferimento al CRIC, il quale \u00e8 riconosciuto dal governo colombiano come autorit\u00e0 tradizionale ed al quale vengono girati fondi di trasferenza dalla fiscalit\u00e0 generale per l'amministrazione dei resguardos (decreto 1718 del 2001).\nTra le associazioni zonali pi\u00f9 rappresentative si ricordano:\nGiustizia.\nLa sanzione dei delitti nelle comunit\u00e0 Nasa \u00e8 compito del governatore coadiuvato dal \"cabildo\", nei casi pi\u00f9 gravi convoca un'assemblea per decidere il castigo. Esistono vari tipi di sanzione:\nMiti e cosmologia.\nLa cosmologia P\u00e1ez considera centrale il concetto di casa (\"yet\" o \"yat\" in alcuni dialetti) come spazio e riparo per la costruzione della vita. La casa \u00e8 concepita come un organismo ed ha un cuore (il focolare o \"tulpa\"), occhi (le finestre), bocca (la porta), fianchi (le pareti) e gambe (le colonne) [4]\nIl mito delle origini racconta come \u00cbete Ksxaw (\"lo spirito dello spazio\") cre\u00f2 il mondo ed i primi spiriti, i quali all'assumere un corpo cominciarono a farsi danno l'un l'altro, cos\u00ec ognuno cominci\u00f2 a costruire la propria casa.\nI principali eroi mitici sono:\nReligione.\nLa maggioranza dei Nasa vive una religiosit\u00e0 sincretica, in cui si fondono elementi sia sciamanici che cattolici. Nelle comunit\u00e0 Nasa sono ancora presenti sciamani (\"the' wala\", detti anche \"medici tradizionali\"), \"parteras\" (levatrici) ed i \"pulseros\", che hanno funzioni sia mediche che spirituali, poich\u00e9 nella concezione P\u00e1ez la salute fisica \u00e8 strettamente legata a quella spirituale.\nNel 1975 venne ordinato il primo sacerdote cattolico P\u00e1ez, Alvaro Ulcu\u00e9 Chocu\u00e9, fino al 2009 sono stati ordinati??? sacerdoti Nasa.\nPoblaci\u00f3n.\nLa popolazione P\u00e1ez \u00e8 stimata in circa 140.000 individui. La maggioranza (numero?) vive nel dipartimento del Cauca, altri nel Valle del Cauca, Tolima e Huila. Una minoranza vive nel Caquet\u00e0 e Putumayo, dove arrivarono come profughi durante il periodo detto \"La Violencia\" (1946-58), la migrazione nell'area amazzonica continua al giorno d'oggi attraverso programmi di migrazione gestiti dal CRIC per ovviare la scarsit\u00e0 di terre.\nEconomia.\nLa maggioranza dei P\u00e1ez pratica l'agricoltura di sussistenza, con basse rese per l'uso di tecniche di coltivo antiquate e del \"taglia e brucia\". La forma di coltivo tradizionale \u00e8 detta \"tul\" e consiste in una parcella il cui si coltiva un po' di tutto, solitamente associando le coltivazioni, per esempio il mais viene seminato assieme ai fagioli, cos\u00ec che il fusto del primo fornisca al secondo l'appoggio per crescere.\nLe coltivazioni pi\u00f9 diffuse sono: mais, fagioli, yucca e patate; la coltivazione del caff\u00e8 rappresenta la principale voce dell'economia lecita ed in misura minore la canna da zucchero.\nSono comuni le migrazioni stagionali per lavorare come braccianti nelle piantagioni di canna da zucchero del Valle del cauca.\nEconomia illecita.\nLa coca \u00e8 una pianta di uso tradizionale tra le comunit\u00e0 indigene, si usa sia con scopi medicinali e rituali, che per calmare la fame e non sentire la fatica. La legislazione colombiana permette alle comunit\u00e0 indigene la coltivazione, per gli usi sopra citati, di un massimo di 50 piante per famiglia .\nA partire dagli anni '70, con l'apparire del fenomeno del narcotraffico, anche nelle comunit\u00e0 indigene sono comparse coltivazioni di coca, papavero da oppio e cannabis volte al commercio illegale. A queste si associano le \"cocinas\", laboratori rurali dove la foglia di coca viene trasformata in pasta base, per essere poi venduta alle organizzazioni che la raffineranno. Questo ha portato ad un ulteriore incremento della violenza, che si \u00e8 aggiunta al conflitto armato che vede contrapposte le FARC all'esercito nazionale."}
{"id": "618037", "revid": "1305772", "url": "https://it.wikipedia.org/wiki?curid=618037", "title": "Roberto Mezzaroma", "text": "Biografia.\n\u00c8 stato eletto deputato europeo alle elezioni del 1994 per le liste di Forza Italia. \u00c8 stato presidente della Delegazione per le relazioni con il Sudafrica, vicepresidente del gruppo parlamentare \"Unione per l'Europa\", membro della Commissione per i problemi economici e monetari e la politica industriale, della Commissione per gli affari sociali e l'occupazione, della Delegazione per le relazioni con la Russia, della Delegazione alla commissione parlamentare mista UE-Malta, della Sottocommissione monetaria.\n\u00c8 tra i fondatori del Movimento Etico per la Difesa Internazionale Crocifisso (MEDIC)."}
{"id": "618038", "revid": "59753023", "url": "https://it.wikipedia.org/wiki?curid=618038", "title": "Hockey Club Torino Bulls", "text": ""}
{"id": "618039", "revid": "767487", "url": "https://it.wikipedia.org/wiki?curid=618039", "title": "Palenquero", "text": " I Palenquero (o Palenque) sono un gruppo etnico della Colombia, con una popolazione stimata di circa 2500 persone. Questo gruppo etnico \u00e8 principalmente di fede animista e parla la lingua Palenquero (codice ISO 639: PLN). La lingua Palenquero deriva dalla lingua kikongo parlata in Africa.\nVivono soprattutto nel villaggio di San Basilio de Palenque, a sud-est of Cartagena. La lingua originaria si \u00e8 quasi persa, molti Palenquero parlano lo spagnolo come lingua madre."}
{"id": "618041", "revid": "123170942", "url": "https://it.wikipedia.org/wiki?curid=618041", "title": "Distinzione mosaica", "text": "La distinzione mosaica \u00e8 una teoria di Jan Assmann relativa alla storia dell'ebraismo. La teoria cerca di spiegare come sia comparsa l'alternativa \"vero o falso\", senza vie di mezzo, nella cultura e nelle religioni indoeuropee.\nSecondo questa teoria il primo monoteismo \u00e8 stato inventato dal faraone Akhenaton (originariamente chiamato Amenofi IV, o Amenhotep IV). Visto il netto contrasto tra il monoteismo e le credenze di quei tempi, l'imposizione del monoteismo \u00e8 stata definita come \u00abil pi\u00f9 radicale e violento manifestarsi di una contro-religione nella storia dell'umanit\u00e0\u00bb. Quindi fin dalla nascita il monoteismo sembra accompagnarsi all'Integralismo religioso. Gli studiosi perderanno traccia di questi fatti fino a riscoprirli nel XIX secolo.\nIl termine distinzione mosaica deriva dal fatto che, secondo questa teoria, l'idea monoteista ed integralista venga ripresa da Mos\u00e8.\nL'autore di questa teoria afferma anche che i monoteismi successivi abbiano tutti ereditato una componente integralista. Un critico della teoria, Joseph Ratzinger, afferma che anche ideologie di tipo diverso da quello religioso, tra cui il marxismo, hanno avuto la loro componente integralista.\nDistinzione tra vero e falso nei politeismi.\nSe \u00e8 inevitabile che ogni formazione di identit\u00e0 proceda di pari passo con la costruzione di alterit\u00e0/estraneit\u00e0, per Assmann \u00e8 un grave errore ritenere che la distinzione tra vero e falso in ambito religioso sia antica quanto le religioni stesse. Mentre al loro interno sviluppano coerenza e identit\u00e0, culture e civilt\u00e0, entrando in rapporto con culture e civilt\u00e0 circostanti, non producono solo contrapposizioni, ma anche \u00abtecniche di traduzione\u00bb che costituiscono tentativi di rendere pi\u00f9 permeabili le frontiere stabilite dalle differenze culturali.\nAlle religioni politeistiche basate sulla distinzione tra sacro e profano, puro e impuro era totalmente estranea la concezione di divinit\u00e0 false e fittizie. Gli d\u00e8i dei vari popoli adempivano a funzioni sostanzialmente analoghe e, frutto di culture gi\u00e0 altamente sviluppate, i politeismi pagani fungevano da tramiti di una possibile \u00abtraducibilit\u00e0 interculturale\u00bb.\nLa transizione verso il monoteismo.\nPrima di passare dal politeismo al monoteismo, esiste una forma intermedia che si chiama Enoteismo e nella quale viene affermata l'esistenza di un dio superiore agli altri dei.\nCon l'affermarsi del monoteismo a comparire \u00e8 invece una \u00abcontro-religione\u00bb che, in quanto presunta detentrice di una verit\u00e0 rivelata da Dio in persona, squalifica a idolatria tutte le religioni civiche politeistiche che l'hanno preceduta e le altre forme di religione a questa contemporanei. Da possibile mezzo di traducibilit\u00e0 interculturale la religione diventa un temibile fattore di estraniazione interculturale.\nAssmann concentra la sua attenzione su questo passaggio:\nSecondo l'autore, questo passaggio rappresenta il mito di fondazione della religione monoteistica e, al contempo, il ritratto permanente dei suoi effetti.\nMos\u00e8 incarna la \u00abfigura simbolica di una svolta radicale nella storia dell'umanit\u00e0\u00bb: il monoteismo esclusivista, esigendo l'adorazione di un unico Dio in quanto unico vero Dio, demonizza tutti gli altri d\u00e8i ridotti a menzogna e impostura.\nImplicazioni politiche.\nSecondo questa teoria esiste un preciso nesso tra la distinzione tra vero e falso in ambito religioso e quella tra amico e nemico in ambito politico (vedi Carl Schmitt). Se la distinzione tra amico e nemico \u00e8 alla base di una politica della violenza, la lotta al culto degli idoli svolta dal monoteismo risulta fondare una teologia politica della violenza. La Scrittura reca ampie testimonianze di come il monoteismo si sia imposto con il ricorso alla forza e a colpi di massacri. Con i loro resoconti di guerra, assassinii, stragi e tradimenti i libri di Giosu\u00e8 e dei Giudici appartengono a quanto di pi\u00f9 rozzo abbia da offrire il \u00abGrande Codice\u00bb (la denominazione attribuita alla Bibbia dal critico letterario Northrop Frye) redatto per divina ispirazione.\nSappiamo che la terra promessa degli Ebrei \u00e8 la terra in cui scorre il latte ed il miele:\nLa terra promessa viene conquistata, ma nella misura in cui ci\u00f2 accade a scorrere \u00e8 il sangue anzich\u00e9 latte e miele.\nAssmann tuttavia precisa: \nIl precursore: Erasmo da Rotterdam.\nAnaloga proposta, ai suoi tempi non accolta dalle classi dirigenti europee, aveva avanzato in campo cattolico Erasmo da Rotterdam nel suo \"Enchiridion Militis Christiani\" (1503). In questa opera veniva delineata una teologia cristiana non si facesse pi\u00f9 ispirare dal \u00abSignore degli eserciti\u00bb dell'antico testamento. Veniva quindi riformato profondamente un cristianesimo successivo a Costantino che nel primo Cinquecento vedeva un papa come Giulio II rivestito pi\u00f9 spesso con l'elmo e l'armatura che non con i paramenti sacri.\n\u00abIl pugnale/manuale del soldato cristiano\u00bb erasmiano \u00e8 impugnato da un \u00absoldato di Cristo\u00bb pi\u00f9 che mai convinto che la pace tra gli uomini sia indispensabile e la cui teologia politica non era in nessun modo una teologia politica della violenza. N\u00e9 \u00e8 un caso che il cammino da Erasmo insistentemente proposto \u2013 ripudiato, represso e sconfitto dalle classi dirigenti europee e dalle chiese confessionali del suo tempo \u2013 sia finalmente riemerso in Europa e persino in Italia, quando con l'enciclica \u00abPacem in Terris\u00bb (1963) e l'anno seguente con il simbolico abbandono della tiara da parte di papa Giovanni XXIII, anche nel mondo cattolico pot\u00e9 riacquistare cittadinanza l'opera erasmiana estromessa a forza fin dal \u2018500.\nIn Erasmo, scrive lo storico della Chiesa Adriano Prosperi, censure e roghi vollero colpire \nLa teologia evangelica erasmiana era una teologia politica della pace, tale da ricondurre la \u00abmilizia cristiana\u00bb alla sua autentica funzione: l'individuale combattimento interiore volto a contrastare le quotidiane \u00abinsidie di Satana\u00bb che albergano tra le passioni e i vizi umani mirando, anzich\u00e9 al massacro di nemici esterni.\nL'altro precursore: Kant.\nLa violenza e la guerra vengono viste come quel \u00abmale radicale nella natura umana\u00bb di cui parler\u00e0, quasi tre secoli pi\u00f9 tardi, l'altro grande pacifista e anticlericale europeo, Immanuel Kant.\nLa critica di Joseph Ratzinger.\nNel suo libro \"Glaube \u2013 Wahrheit \u2013 Toleranz: Das Christentum und die Weltreligionen\", Joseph Ratzinger si concentra sul passo in cui Assmann cita la frase di Spinoza \u00abDeus sive natura\u00bb, cio\u00e8 Dio e la Natura sono indistinguibili. Questo modo di pensare secondo Assmann rappresenta il superamento della distinzione mosaica. Portando come esempio il dialogo platonico Eutifrone, Ratzinger afferma che l'unit\u00e0 di Dio e Natura non rappresenta una riconciliazione universale, bens\u00ec il fatto che l'universo \u00e8 inconciliabile. Cos\u00ec facendo l'essere in s\u00e9 diventa contraddittorio, la guerra deriva dall'esistenza stessa, il bene ed il male sono infine indistinguibili.\nVengono citati gli esempi storici della Rivoluzione francese e del Marxismo come casi in cui si \u00e8 accettato di sacrificare tante vite umane per arrivare alla conciliazione. Viene affermato che la dialettica del progresso richiede vittime sacrificali.\nIl Papa Emerito afferma che persino il Buddhismo pone una questione di verit\u00e0. Secondo lui, nel Buddhismo si arriva alla verit\u00e0 lasciando questo mondo, quindi attraverso la redenzione. Non si pu\u00f2 parlare di Dio nella Natura neanche qui. Il mondo in s\u00e9 \u00e8 sofferenza, e quindi privo di verit\u00e0, e solo la rimozione dal mondo porta alla salvezza.\nPer concludere, nella visione del teologo contemporaneo, la questione della verit\u00e0 \u00e8 inevitabile, tanto nelle filosofie e religioni occidentali, quanto in quelle orientali.\nIl commento di Graham Hammill.\nGraham Hammill, dell'Universit\u00e0 di Buffalo, nel suo libro \"The Mosaic Constitution: Political Theology and Imagination from Machiavelli to Milton\" scrive che Jan Assmann ha seguito i passi di Hume.\nIl professore americano scrive che Assmann ha evidenziato sia elementi positivi che negativi nella distinzione mosaica.\nUn elemento positivo \u00e8 la separazione della religione dalla politica nelle figure dell'Esodo. Nell'abbandonare l'Egitto, gli Israeliti hanno abbandonato anche la teocrazia egiziana, un modello di governo in cui la religione \u00e8 istituita nello stato ed il faraone \u00e8 il mediatore tra il divino e l'umano.\nUn elemento negativo \u00e8 la violenza fisica, che unisce di nuovo religione e politica, facendo dell'idolatra e dell'eretico un nemico religioso che deve essere soppresso.\nMos\u00e9 trasforma la divinit\u00e0 in un discorso molto mobile che mette in discussione tutte le istituzioni precedenti e contemporaneamente stabilisce forme di punizione e distruzione nei confronti delle pratiche eretiche.\nLa precisazione di Tobias Gregory.\nIl professore Tobias Gregory effettua delle precisazioni su quanto \u00e8 scritto sopra. Le tradizioni ebraiche e cristiane ascrivono a Mos\u00e9 la distinzione tra bene e male in quanto quest'ultimo \u00e8 ritenuto essere l'autore del Pentateuco e perch\u00e9 il racconto dell'Esodo \u00e8 destinato a diventare la narrativa archetipale delle differenze religiose nell'occidente monoteista. Infatti, tale distinzione non \u00e8 ancora presente nel Pentateuco stesso.\nIl primo comandamento di Yahveh non \u00e8 un'affermazione di monoteismo, ma un'ingiunzione a passare dal politeismo all'Enoteismo, ovvero ad accettare un dio prominente su tutti gli altri."}
{"id": "618042", "revid": "228587", "url": "https://it.wikipedia.org/wiki?curid=618042", "title": "Ed (foresta)", "text": "La foresta di Ed \u00e8 un'area boschiva nota per la ricchezza della vegetazione che si trova al confine tra la contea norvegese di Innlandet e la provincia svedese di V\u00e4rmland."}
{"id": "618044", "revid": "767487", "url": "https://it.wikipedia.org/wiki?curid=618044", "title": "Piapoco", "text": " I Piapoco sono un gruppo etnico della Colombia e del Venezuela, con una popolazione stimata di circa 4542 persone. Questo gruppo etnico \u00e8 principalmente di fede animista e parla la lingua Piapoco (codice ISO 639: PIO).\nVivono nella zona del fiume Vichada; altri piccoli gruppi si possono trovare presso i fiumi Meta e Guaviare."}
{"id": "618045", "revid": "1177953", "url": "https://it.wikipedia.org/wiki?curid=618045", "title": "Giacomo Santini", "text": " In passato \u00e8 stato giornalista sportivo alla RAI.\nBiografia.\nSi trasferisce a Trento nel 1953 ed inizia a lavorare a \"l'Adige\" nel 1962.\nPer circa vent'anni \u00e8 stato prima radiocronista nel quartetto storico formato insieme a Claudio Ferretti, Alfredo Provenzali ed Enzo Foglianese, poi telecronista assieme a Adriano De Zan delle pi\u00f9 importanti gare ciclistiche internazionali come i Mondiali di ciclismo, il Giro d'Italia, la Milano-Sanremo, il Giro di Lombardia, la Parigi-Roubaix, il Tour de France e altre corse del calendario.\nSua la voce che, dopo l'arrivo del Mondiale di N\u00fcrburgring del 1978, disse cos\u00ec: \"Purtroppo Moser non ce l'ha fatta\" infatti il ciclista trentino Francesco Moser perse la volata finale a vantaggio dell'olandese Gerrie Knetemann.\nHa commentato gli eventi di diverse discipline sportive alle olimpiadi estive di Montr\u00e9al (1976), Mosca (1980), Los Angeles (1984), Seoul (1988), Barcellona (1992) ed alle Olimpiadi invernali di Sarajevo (1984), Albertville (1992) e Lillehammer (1994).\nNel 2009 succede a Guido Amistadi alla presidenza del Gruppo Sportivo Alto Garda, societ\u00e0 organizzatrice del Giro del Trentino.\nPanathleta dal 1976 sei anni Presidente del Club di Trento, viene eletto nel maggio 2012 Presidente Internazionale del Movimento nato a Venezia 61 anni fa e che opera in tutto il mondo a favore del FairPlay sportivo a 360 gradi.\nCarriera politica.\nCattolico, viene eletto deputato europeo alle elezioni del 1994 nella lista di Forza Italia con 25.462 preferenze, nella circoscrizione Italia Nord-Orientale.\nDal 23 novembre 1998 al 14 giugno 2001 \u00e8 stato consigliere regionale del Trentino-Alto Adige e della Provincia Autonoma di Trento (vive a Trento), dove \u00e8 stato presidente del gruppo provinciale e presidente del gruppo regionale di Forza Italia. \nNel 1999 si ricandida con Forza Italia alle elezioni europee, sempre nella circoscrizione Italia Nord-Orientale. Ottiene 21.824 preferenze, risultando il primo dei non eletti. Torna a Strasburgo nel 2001, subentrando al dimissionario Vittorio Sgarbi.\nIn Europa \u00e8 stato vicepresidente della Commissione temporanea di inchiesta sulla ESB (Encefalopatia spongiforme bovina), della Delegazione alla commissione parlamentare mista UE-Ungheria e della Commissione per le libert\u00e0 e i diritti dei cittadini, la giustizia e gli affari interni.\nDal novembre 1999 a novembre 2000 \u00e8 stato Coordinatore provinciale di Forza Italia del Trentino.\nNel 2001 \u00e8 candidato al senato per la Casa delle Libert\u00e0 nel collegio di Rovereto, ma \u00e8 sconfitto dal candidato del centrosinistra (L'Ulivo-Svp) Renzo Michelini, ex sindaco della citt\u00e0 della quercia.\nNel 2003 viene eletto dal Presidente del Consiglio Presidente della Fondazione Italiana per le Montagne.\nRipresentatosi alle europee del 2004 sempre nella circoscrizione Italia Nord-Orientale con Forza Italia, ottiene 34.237 preferenze, senza per\u00f2 risultare eletto.\nAlle elezioni del 2006 Santini viene eletto al Senato nel collegio di Pergine Valsugana, sempre per la Casa delle Libert\u00e0, sconfiggendo di soli 574 voti il candidato del centrosinistra (L'Unione-Svp) Giuseppe Detomas; in seguito aderisce al Gruppo Democrazia Cristiana\u2013Indipendenti\u2013Movimento per l'Autonomia. Fa parte della Commissione Permanente Attivit\u00e0 Produttive, del Consiglio di disciplina e del Comitato per le questioni degli italiani all'estero.\nNel 2008 \u00e8 rieletto nel medesimo collegio in qualit\u00e0 di senatore nelle file del Popolo della Libert\u00e0. Nella XVI legislatura del Senato viene eletto Vice Presidente Vicario della Commissione per le politiche europee, Presidente del gruppo Parlamentari Amici della Montagna, Vice Presidente Vicario della Commissione immigrazione, rifiugiati e popolazione del Consiglio d'Europa.\nDecide di non ricandidarsi alle elezioni politiche del 2013."}
{"id": "618050", "revid": "1543377", "url": "https://it.wikipedia.org/wiki?curid=618050", "title": "Francesco Lojacono", "text": "Biografia.\nLojacono fu iniziato alla pittura dal padre Luigi, pittore a sua volta. Fu poi allievo di Salvatore Lo Forte.\nNel 1856, a 18 anni, si trasfer\u00ec a Napoli, dove affin\u00f2 le sue doti frequentando diversi pittori viaggiatori e soprattutto entrando nella scuola dei fratelli Giuseppe e Filippo Palizzi.\nDalla citt\u00e0 partenopea si spost\u00f2 spesso: prima verso Firenze, dove entr\u00f2 in contatto con la scuola dei Macchiaioli.\nNel 1860, a 22 anni, dopo lo sbarco dei Mille a Marsala, prese parte con il padre Luigi e il fratello Salvatore, alla Spedizione dei Mille.\nA luglio fu ferito nella Battaglia di Milazzo ma continu\u00f2 a combattere. Il 1\u00ba ottobre, agli ordini di Nino Bixio e insieme ad altri artisti, tra cui vi era Vincenzo Ragusa, partecip\u00f2 alla Battaglia del Volturno. Il 29 agosto 1862, insieme a Giuseppe e Menotti Garibaldi, fu fatto prigioniero in Aspromonte.\nNel 1862 torn\u00f2 in Sicilia, durante i sei movimentati anni precedenti aveva frequentato diverse personalit\u00e0 note, ottenendo una discreta fama.\nNel 1864 espose a Firenze \"Mare all'Acquasanta\", acquistato da Luigi Federico Menabrea, futuro Presidente del Consiglio del Regno d'Italia.\nNel 1870 espose il dipinto \"La valle dell'Oreto\" a Vienna e a Parigi, due anni dopo fu nominato Professore di Paesaggio all'Accademia di Belle Arti di Napoli e nel 1874 le sue opere furono esposte a Bordeaux.\nNegli anni ottanta del secolo conosce a Palermo il giovane pittore Gennaro Pardo, di cui diventa amico e mentore, e che diventer\u00e0 un suo erede artistico.\nGuadagnatosi il soprannome di \"Ladro del sole\", o \"Pittore del sole\" per la sua capacit\u00e0 di infondere luminosit\u00e0 alle proprie tele, nel 1878 espose le sue opere all\"'Esposizione internazionale\" di Parigi, consolidando la sua fama internazionale.\nNel 1891-1892 present\u00f2 \"L'estate\" all'Esposizione Nazionale di Palermo, e nel 1895 partecip\u00f2 alla prima Biennale di Venezia a cui sar\u00e0 invitato anche successivamente. \nDal 1896 fu professore di \"pittura di paesaggio e di marine\" all'Accademia di belle arti di Palermo.\nFu suo allievo il paesaggista palermitano Ettore De Maria Bergler.\nTra i suoi committenti vi furono diversi aristocratici: nel 1883 \"L'arrivo inatteso\" fu acquistato a Roma dalla regina Margherita di Savoia per il Palazzo del Quirinale, \"Dopo la pioggia\" fu realizzato nel 1886 per la principessa Giulia Lanza di Trab\u00eca, e \"L'estate\" fu acquistato dal re Umberto I nel 1891. Tra i tanti commenti della critica, nel 1883 Gabriele D'Annunzio pubblic\u00f2 i commenti pi\u00f9 entusiasti.\nUno dei suoi allievo era Michele Catti, che forma con Lojacono e Leto la triade canonica del paesaggio siciliano dell'Ottocento.\nMor\u00ec a Palermo nel 1915, all'et\u00e0 di 76 anni, dopo avere stretto una sincera amicizia con Gabriele d'Annunzio, . La sua sepoltura si trova nel cimitero di S. Spirito di Palermo.\nOpere.\nAlla ricerca di una resa pittorica pi\u00f9 aderente della realt\u00e0, fu tra i primi a interessarsi alla fotografia.\nGran parte dei suoi quadri sono custoditi a Villa Malfitano e nella Galleria d'Arte Moderna di Palermo e nel Museo Civico di Agrigento come parte della collezione Sinatra. Alcune sue opere sono esposte alla Galleria Nazionale d'Arte Moderna di Roma, alle Gallerie d'Italia di Milano, al museo nazionale di Capodimonte e al museo di Villa Zito di Palermo della Fondazione Sicilia.\nTre pitture sono custodite nella \"Sala Neoclassica\" di Palazzo Drago Ajroldi di Santacolomba a Palermo."}
{"id": "618052", "revid": "1543377", "url": "https://it.wikipedia.org/wiki?curid=618052", "title": "Cassano delle Murge", "text": "Cassano delle Murge (\"Cass\u00e9ne\" in dialetto locale, fino al 1863 chiamata \"Cassano\") \u00e8 un comune italiano di abitanti della citt\u00e0 metropolitana di Bari in Puglia. \nIl comune \u00e8 noto soprattutto per la presenza, nel suo territorio della Foresta Mercadante, una vasta pineta attrezzata risalente al 1928, quando fu realizzata allo scopo di evitare il dissesto idrogeologico della Murgia.\nOrigini del nome.\nSecondo alcuni il nome della cittadina deriva dal nome latino di persona Cassius con l'aggiunta del suffisso - anus. Secondo altri il nome si riferisce all'antico culto per il Dio Giano a cui era dedicato un piccolo tempio, ossia la casa Jani. Da questa circostanza sarebbe derivato il toponimo della citt\u00e0, \"Casa Jani\". In realt\u00e0 tale derivazione proposta dallo storico locale Nicola Alessandrelli \u00e8 piuttosto dubbia, in quanto casa in latino corrisponde a domus. In epoca altoimperiale l'intera Puglia fu oggetto di centuriazione da parte dei Romani. Un'ipotesi alternativa \u00e8, dunque, che il nome derivi della gens Cassia.\nDa scavi effettuati, pare che nell'attuale Piazzetta delle Quattro Colonne si incrociassero il cardo massimo (asse Via Sanges-Via Cavour) e il decumano massimo (asse via Gentile-Via Magg. Turitto).\nCassano, inoltre, sorge su una bretella di collegamento tra la via Traiana e la Via Appia e parrebbe che la localit\u00e0 fosse una stazione di sosta e di Camino dei cavalli.\nDi recente sotto la pavimentazione del Palazzo Miani \u00e8 stato scoperto un mosaico romano che proverebbe l'esistenza in quel punto di una villa romana, in osservanza alla consuetudine di costruire gli edifici pi\u00f9 importanti nei pressi dei crocevia pi\u00f9 importanti.\nIn Italia sono presenti sette Cassano per cui nel 1862 \u00e8 stato aggiunto anche \"delle Murge\" per distinguerlo dagli altri. La specifica si riferisce al noto altopiano pugliese.\nStoria.\nEpoca preistorica.\nCentinaia di manufatti in pietra, pitture, vari oggetti trovati nelle grotte intorno alla cittadina ci raccontano di insediamenti preistorici.\nLa recente scoperta di un menhir, risalente al 2500-2000 a.C. conferma, tra l'altro, l'antichit\u00e0 della presenza umana in queste contrade.\nEpoca romana.\nLe origini di Cassano sembrerebbero risalire all'et\u00e0 romana, come confermato da numerosi ritrovamenti archeologici, come il recente rinvenimento di un prezioso pavimento musivo del V secolo.\nSempre in et\u00e0 tardo antica, in un punto del territorio detto \"\"Lago di Battaglia\" ebbe luogo uno scontro relativo alla Guerra Greco Gotica fra l'esercito dell'Impero Romano d'Oriente e le truppe del goto Totila, durante il quale si sarebbe distinta, per coraggio, una donna cassanese vestita da guerriera, che sarebbe caduta eroicamente.\nAd onorarne la memoria, i compagni le eressero un monumento con un cumulo di pietre, detto ancora oggi \"Specchia di femina morta\"\".\nA causa della tipica conformazione carsica del territorio, si trovano numerose grotte. La pi\u00f9 grande si trova a circa 3 km dall'agglomerato urbano, la grotta detta \"di Cristo\", scoperta nel XVII secolo. A due km a est troviamo la grave di \"Pasciullo\", profonda 180 metri e tuttora da esplorare. A tre km a sud-est, sgorga una sorgente chiamata \"Pozzo di Conetto\".\nIndagini storiche hanno accertato l'esistenza di un tempio dedicato a Giano nel luogo in cui oggi si trova la chiesa del SS. Crocifisso.\nGeografia fisica.\nClima.\nIl clima di Cassano delle Murge \u00e8 di tipo mediterraneo fresco, con inverni non molto freddi ed estati calde e asciutte. Le precipitazioni si attestano intorno ai 700 mm/annui, quindi in genere abbondanti in inverno, autunno e in primavera e scarse in estate, da luglio fino a settembre, anche se non mancano temporali pomeridiani. La neve cade quasi esclusivamente a gennaio e febbraio, durante le ondate di aria fredda proveniente dai Balcani o dal nord Europa. In inverno il vento prevalente \u00e8 lo scirocco o il libeccio.\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nCultura.\nCinema.\nIl comune di Cassano delle Murge si \u00e8 trasformato in un \"set cinematografico\" in pi\u00f9 occasioni.\nIl regista milanese Mauri realizz\u00f2 tra il 1930 e il 1931 uno degli ultimi film muti del cinema Italiano, ma uno dei primi film muti girati in Puglia. \"Idillio infranto\", questo il titolo, aveva protagonista femminile Mantovani e un cast di attori dilettanti, con Michele Silecchia e Filippo Ilbello. Furono effettuate le riprese dal fotografo Perugini e alcune scene furono filmate nelle campagne della Murgia, presso Cassano delle Murge. La pellicola, in bianco e nero, ha una durata di 53 minuti.\nAltra pellicola \u00e8 \"Tre fratelli\" (1981) un film di Francesco Rosi con Michele Placido, Philippe Noiret, Vittorio Mezzogiorno, Charles Vanel.\nNel 2004 il regista pugliese Sergio Rubini vi ha girato \"L'amore ritorna\", con Margherita Buy e Mariangela Melato.\nArte.\nNel 2016 si e tenuto l\"'Apulia Land Art Festival\" a cura di Massimo Nardi. Oltre 20 paesi nel mondo, accettando domande da quasi 100 artisti, ed invitandone, su provvedimento finale, 11. Ambascerie di ogni cultura, gli artisti di questa edizione di ALAF si caratterizzano per curricula estremamente diversi, eterogenei e, allo stesso tempo, complementari. Harvard, Cambridge, University College of London, IED, Accademia di Bulgaria e tante altre sono le istituzioni rappresentate, creando un \"urbi et orbi\" dell\u2019arte nel silvanico Bosco di Mesola, una periferia delle periferie che, come previsto dagli statement del festival, diventa, per una settimana, una delle protagoniste della scena artistica contemporanea italiana\nIstruzione.\nA Cassano delle Murge ha sede l'Istituto di Istruzione Secondaria Superiore \"Leonardo da Vinci\".\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione di vimini e giunchi, finalizzati alla realizzazione di oggetti d'arredo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "618053", "revid": "124634339", "url": "https://it.wikipedia.org/wiki?curid=618053", "title": "Guido Viceconte", "text": "Biografia.\nLaureato in medicina e chirurgia nel 1974 all'Universit\u00e0 degli Studi di Roma \"La Sapienza\", specializzato in chirurgia dell'apparato digerente ed endoscopia digestiva nel 1978. Dal 1974 al 1994 \u00e8 stato consulente di endoscopia digestiva presso il Policlinico militare Celio di Roma. \u00c8 stato inoltre \"clinical assistant\" presso la Gastrointestinal Unit of Western General Hospital di Edimburgo.\n\u00c8 stato eletto deputato europeo alle elezioni del 1994, poi riconfermato nel 1999, sempre per le liste di Forza Italia.\n\u00c8 stato vicepresidente dei gruppi parlamentari \"Forza Europa\" e \"Unione per l'Europa\"; membro della Commissione per gli affari sociali e l'occupazione, della Commissione per la protezione dell'ambiente, la sanit\u00e0 pubblica e la tutela dei consumatori, della Delegazione per le relazioni con l'Estonia, la Lituania e la Lettonia, della Delegazione per le relazioni con i paesi dell'America centrale e con il Messico e della Commissione giuridica e per il mercato interno.\nNel 2001 viene eletto alla Camera e per cinque anni riveste l'incarico di sottosegretario al Ministero delle infrastrutture e dei trasporti nel governo Berlusconi II e nel governo Berlusconi III. Nel 2006 e 2008 viene invece eletto al Senato, dove \u00e8 anche vicepresidente della Commissione parlamentare per la tutela e la promozione dei diritti umani.\nNel governo Berlusconi IV \u00e8 stato nominato alla carica di Sottosegretario al Ministero della Pubblica Istruzione, incarico da cui \u00e8 cessato il 14 ottobre 2011 per diventare sottosegretario al Ministero dell'Interno.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano, confluito in Alternativa Popolare, sempre a guida Alfano, il 18 marzo 2017.\nAlle elezioni politiche del 2018 \u00e8 candidato (in quota Civica Popolare di Beatrice Lorenzin) alla Camera dei Deputati nel collegio uninominale di Potenza per la coalizione di centro-sinistra; non verr\u00e0 tuttavia eletto.\nIn seguito alla mancata rielezione lascia Alternativa Popolare e torna in Forza Italia.\nTerminata l'attivit\u00e0 politica \u00e8 tornato a esercitare la professione medica a Roma come gastroenterologo.\nControversie.\nAppalti pubblici.\nIl suo nome \u00e8 apparso in alcune intercettazioni raccolte a Firenze nel corso di un'inchiesta relativa a un presunto sistema di spartizione illecita degli appalti relativi all'organizzazione destinata a fronteggiare i cosiddetti \"Grandi eventi\", senza tuttavia che fosse incluso dalla magistratura tra gli indagati..\nUniversit\u00e0 private.\n\u00c8 stato criticato durante il suo mandato di Sottosegretario al MIUR per avere concesso, senza decreto del Ministro, l'attivit\u00e0 universitaria internazionale a una \u201cUniversit\u00e0 popolare degli studi di Milano\u201d creata da Marco Grappeggia nel 2006, sulla base di una asserita convenzione con il Burkina Faso e la Costa d'Avorio."}
{"id": "618057", "revid": "1817805", "url": "https://it.wikipedia.org/wiki?curid=618057", "title": "Corno Stella (Orobie)", "text": "Il Corno Stella \u00e8 una montagna delle Alpi alta 2.620\u00a0m. \u00c8 situata in alta val Brembana, in provincia di Bergamo.\nNonostante la sua altezza non sia particolarmente elevata, il Corno Stella offre una vista ampia su diverse vette alpine, soprattutto grazie alla morfologia delle montagne circostanti.\nAccessi.\nIl sentiero pi\u00f9 rapido e sicuro per raggiungere la vetta parte da Foppolo alta, alla partenza degli impianti di risalita.\nSi pu\u00f2 proseguire lungo il sentiero che attraversa i campi, che d'inverno diventano piste da sci, oppure si pu\u00f2 percorrere la carrabile che sale dopo l'avvallamento a destra (direzione sud) e che pi\u00f9 in alto, ovvero in prossimit\u00e0 della baita di Montebello, si unisce al sentiero.\nSi sale quindi lungo il tracciato lasciando la baita sulla sinistra, e si percorre il sentiero che, costeggiando il Montebello sul lato est, arriva al lago Moro. Il sentiero, in questo tratto, \u00e8 per lo pi\u00f9 pianeggiante e offre un'ampia veduta della sottostante valle di Carisole, che ospita gli impianti sciistici di Carona.\nArrivati in vista del lago Moro salire lungo il sentiero a destra (direzione est) e proseguire lungo il sentiero fino a raggiungere la cresta.\nSi prosegue quindi lungo la cresta e, poco pi\u00f9 avanti, si continua sul tracciato che costeggia il lato sud del Corno Stella e che infine si arrampica fino in vetta. In vetta vi \u00e8 la croce e un disco direzionale che vi aiuter\u00e0 a riconoscere le varie montagne circostanti.\nDall'alto \u00e8 possibile ammirare il Monte Disgrazia, il Gruppo del Bernina, la Valle del Livrio con il sottostante Lago di Publino, parte della Val cervia, il Pizzo Zerna e, nelle giornate limpide anche il Monte Rosa.\nL'escursione in vetta da Foppolo non presenta difficolt\u00e0 particolari, con un dislivello di 1000\u00a0m. circa. \u00c8 possibile raggiungere la vetta del Corno Stella anche partendo dalla Valle del Livrio, ma il sentiero non \u00e8 battuto e in diversi tratti si corre il rischio di perdere la via. Nel caso si volesse salire dal lato della provincia di Sondrio (lago di Publino / valle del Livrio) per la prima volta \u00e8 consigliabile farsi accompagnare da qualcuno che conosce la zona."}
{"id": "618058", "revid": "72563", "url": "https://it.wikipedia.org/wiki?curid=618058", "title": "\u00d6ystein Halfdansson", "text": ""}
{"id": "618061", "revid": "729019", "url": "https://it.wikipedia.org/wiki?curid=618061", "title": "Mk 48", "text": "Il Mk 48 \u00e8 da pi\u00f9 di 30 anni il siluro standard della United States Navy e di diverse altre marine militari.\n\u00c8 un siluro ad alte prestazioni, con capacit\u00e0 di ingaggio di bersagli sia di superficie sia subacquei, con una lunga corsa ed un'elevata velocit\u00e0. La sua versione ADCAP (ADvanced CAPability) apparsa negli anni '80 e via via migliorata \u00e8 capace di superare i 55 nodi (102 km/h) di velocit\u00e0 fino a una distanza di 38 km o 40 nodi (74 km/h) a una distanza di 50 km."}
{"id": "618062", "revid": "108410854", "url": "https://it.wikipedia.org/wiki?curid=618062", "title": "Piaroa", "text": "I Piaroa (o anche Kuakua) sono un gruppo etnico della Colombia e del Venezuela, con una popolazione stimata di circa 14.500 persone. Questo gruppo etnico \u00e8 principalmente di fede animista e parla la lingua Piaroa (D:Piaroa-PID02).\nDocumenti e testimonianze materiali di questa popolazione, raccolti dal missionario Dino Grossa, sono conservati presso i Musei del Seminario vescovile di Treviso."}
{"id": "618064", "revid": "124784715", "url": "https://it.wikipedia.org/wiki?curid=618064", "title": "Sandro Fontana", "text": "Biografia.\n\u00c8 stato docente di Storia contemporanea all'Universit\u00e0 degli Studi di Brescia. Consigliere regionale della DC e assessore alla Cultura della Regione Lombardia per dieci anni, a partire dal 1970.. \u00c8 il padre dell'attuale simbolo della Regione Lombardia, la Rosa Camuna, fu infatti su sua proposta che fu adottato come simbolo regionale.\nTra il 1985 e il 1986 \u00e8 stato vicesegretario della Democrazia Cristiana sotto Ciriaco De Mita.\nNel giugno 1987 fu eletto senatore per la DC\nFu direttore del quotidiano della Democrazia Cristiana \"Il Popolo\" dal 1989 al 1992 sul quale scrisse con lo pseudonimo \"Bertoldo\".\nRieletto al Senato nell'aprile 1992, si dimise nel luglio successivo, perch\u00e9 divenuto Ministro dell'Universit\u00e0, Ricerca Scientifica e Tecnologica nel governo Amato I dal 28 giugno 1992 al 28 aprile 1993. Caduto il governo, torn\u00f2 alla sua cattedra di Storia Contemporanea all'Universit\u00e0 di Brescia.\nSuccessivamente nel 1994 \u00e8 stato tra i fondatori, oltre che esponente, del Centro Cristiano Democratico (CCD). \u00c8 stato eletto deputato europeo alle elezioni del 1994, chiudendo la campagna elettorale a Desenzano del Garda, per le liste di Forza Italia in quota CCD. \u00c8 stato presidente della Commissione per le petizioni, vicepresidente del Parlamento europeo e del gruppo parlamentare \"Forza Europa\"; membro della Commissione per i diritti della donna, della Sottocommissione per la sicurezza e il disarmo, della Delegazione per le relazioni con la Repubblica Ceca, la Slovacchia e la Slovenia e della Commissione per la cultura, la giovent\u00f9, l'istruzione e i mezzi di informazione.\nNel 1998 divenne presidente del CCD. Nel 2000 fu presidente del Consiglio nazionale del CCD."}
{"id": "618065", "revid": "729019", "url": "https://it.wikipedia.org/wiki?curid=618065", "title": "Mk 37", "text": "Il Mark 37 o Mk 37 \u00e8 un siluro a propulsione elettrica in calibro 480 mm, sviluppato dagli Stati Uniti d'America a partire dal 1946 ed entrato in servizio nella United States Navy a partire dal 1956. Arma standard delle forze statunitensi nel ruolo antisommergibile, impiegata sia da sottomarini che unit\u00e0 di superficie, negli anni fu migliorato e in seguito esportato in altri paesi amici.\nL'alimentazione era prodotta mediante la lenta miscelazione di due elementi chimici, che producevano elettricit\u00e0 per alimentare il siluro per circa 20\u00a0minuti; il sistema era derivato dal Mk 46. Un problema nella miscelazione involontaria dei liquidi delle batterie \u00e8 ipotizzato tra le tante, mai chiarite, cause dell'affondamento del sottomarino , dichiarato disperso il 5 giugno 1968.\nIl siluro fu ritirato dal servizio con la US Navy entro la fine degli anni 1970."}
{"id": "618067", "revid": "36426", "url": "https://it.wikipedia.org/wiki?curid=618067", "title": "Pira-tapuya", "text": "I Pira-tapuya o Tapuyas sono un gruppo etnico del Brasile e della Colombia.\nLingua.\nParlano la lingua Piratapuyo (codice ISO 639: PIR) che appartiene alla famiglia linguistica Tucano. Si fanno chiamare \"Wa\u00edkana\".\nInsediamenti.\nVivono nello stato brasiliano dell'Amazonas e nel dipartimento colombiano di Vaup\u00e9s. Sono localizzati sul corso centrale del fiume Papuri, nei pressi di Teresita, e sul corso inferiore del fiume Uaup\u00e9s. Alcuni gruppi sono migrati e vivono sul fiume Negro e a S\u00e3o Gabriel.\nStoria.\nSecondo il monaco spagnolo Gaspar de Carvajal, che partecip\u00f2 all'esplorazione di Francisco de Orellana nel 1542 lungo il rio delle Amazzoni e ne scrisse un resoconto, fra le loro schiere militavano anche delle donne, che gli ricordarono le Amazzoni della mitologia greca, dando cos\u00ec il nome al fiume."}
{"id": "618069", "revid": "88196685", "url": "https://it.wikipedia.org/wiki?curid=618069", "title": "Peppino", "text": ""}
{"id": "618071", "revid": "6923", "url": "https://it.wikipedia.org/wiki?curid=618071", "title": "Mk 50 Barracuda", "text": "Per ovviare alle prestazioni, ritenute inadeguate, del siluro leggero Mk 46, di fronte alle nuove unit\u00e0 sovietiche come la Classe Alpha, gli USA hanno sviluppato un nuovo siluro, durante gli anni ottanta, chiamato Mk 50 Barracuda (forse per la prima volta per la marina americana, con un nome proprio). Esso ha un sistema di controllo avanzato, e un apparato propulsore capace di spingerlo ad oltre 50 nodi di velocit\u00e0."}
{"id": "618072", "revid": "838137", "url": "https://it.wikipedia.org/wiki?curid=618072", "title": "Luisa Todini", "text": "Biografia.\nLaureata in giurisprudenza presso l'Universit\u00e0 \"La Sapienza\" di Roma, ha iniziato la sua attivit\u00e0 di imprenditrice nel 1985, ricoprendo incarichi di direzione del personale e di ufficio legale all'interno dell'azienda di famiglia, la Todini Costruzioni Generali. Nel 1994, a ventotto anni, \u00e8 stata candidata ed eletta eurodeputata alle elezioni europee nelle liste di Forza Italia. Manterr\u00e0 l'incarico fino al 1999.\n\u00c8 proprietaria delle holding Todini Finanziaria S.p.A. e Domus Etruria societ\u00e0 agricola a r.l., che detengono partecipazioni nei settori agrivinicolo, alberghiero, immobiliare, rinnovabili. Dal 2010 consigliere di Salini Costruttori quando la Todini Costruzioni Generali S.p.A, societ\u00e0 di costruzioni costituita all'origine dal padre Franco Todini nel 1966, fu acquisita dal gruppo Salini nel 2010. La Todini Costruzioni Generali S.p.A. fu poi definitivamente ceduta da Salini Impregilo, oggi Webuild, ad una societ\u00e0 di costruzioni kazaka, la Prime System Kz Ltd, nel 2016. Luisa Todini rimarr\u00e0 presidente di Todini Costruzioni fino ad ottobre 2018 e nel board di Salini Costruttori fino al 2020.\nDal 2004 al 2019 co-presidente del Foro di Dialogo Italo-Russo e dal 2008 \u00e8 membro della Fondazione Italia Usa. Dal 2009 presiede il Comitato Leonardo. Dal 2010 al 2012 \u00e8 stata presidente della FIEC (European construction industry federation). Dal 2012 \u00e8 consigliere di amministrazione della Fondazione Child e consigliere di amministrazione dell'Universit\u00e0 Libera universit\u00e0 internazionale degli studi sociali Guido Carli di Roma.\nIl 5 luglio 2012 \u00e8 eletta consigliere di amministrazione della Rai in quota PdL/Lega. Il 14 aprile 2014 viene proposta dal Governo Renzi come nuovo presidente di Poste italiane. Diventa presidente di Poste italiane S.p.A. il 2 maggio 2014, svolgendo il suo mandato per il triennio 2014-17. Durante lo stesso periodo \u00e8 membro del Consiglio Generale di Confindustria. Il 9 ottobre 2014, all'interno di una cerimonia presentata da Michele Cucuzza svoltasi presso la Camera dei deputati ha ricevuto il Premio America della Fondazione Italia USA.\nIl 20 novembre 2014 si dimette da consigliere di amministrazione della Rai, dopo aver votato contro la decisione di ricorrere contro il decreto Irpef presentato dal governo italiano nel mese di aprile, che prevedeva un prelievo forzoso dalle casse dell'azienda televisiva per circa 150 milioni. A fine 2014 assume la gestione delle aziende di Todi (Cantina Todini, Relais Todini e Agricola Todini), avviando un profondo rinnovamento in tutti i settori aziendali. Da fine 2014 \u00e8 membro del Comitato di presidenza dell'Associazione Civita e membro indipendente del consiglio di sorveglianza di Rothschild &amp; Co (Parigi), fino al 2021.\nDal 2016 al 2019 \u00e8 consigliere di amministrazione della Libera universit\u00e0 internazionale degli studi sociali Guido Carli e presidente dello Steering Committee GROW (progetto Luiss per l'empowerment femminile). Nel 2017 assume le seguenti cariche: da febbraio, presidente della neo-costituita associazione Agronetwork (creata da Confagricoltura, Luiss e Nomisma per promuovere idee e innovazione nella filiera agroalimentare), fino al 2021; da luglio, consigliere di amministrazione della boutique finanziaria Green Arrow Capital S.p.A., di cui \u00e8 azionista la Todini Finanziaria e advisor di Eli Lilly (fino al 2018); da ottobre, consigliere di amministrazione indipendente di SAVE S.p.A., societ\u00e0 per la gestione degli aeroporti di Venezia e Treviso (fino al 2020).\nDa maggio 2018 \u00e8 presidente della Green Arrow Capital SGR (ex-Quadrivio SGR), acquisita dalla Green Arrow Capital e membro dell'Advisory Board della CEIBS (China Europe International Business School). Da luglio 2018 siede nel Board di AIFI (Associazione per il Private Equity, Venture Capital, Private Debt). Dal 2019 \u00e8 presidente di Net Insurance Spa, societ\u00e0 \"insur-tech\" guidata da Andrea Battista e membro della Consulta femminile del Pontificio Consiglio della Cultura, presieduto dal Card. Gianfranco Ravasi. Numerosi i premi e riconoscimenti ricevuti, tra cui la \"Mela d'Oro\" (Fondazione Bellisario) nel 1999 e il \"Premio Pushkin\" nel 2011 (conferitole dal presidente russo Medvedev)."}
{"id": "618073", "revid": "287204", "url": "https://it.wikipedia.org/wiki?curid=618073", "title": "Playero", "text": " I Playero (o anche Guajibo del Rio Arauca) sono un gruppo etnico della Colombia, con una popolazione stimata di circa 150 persone. Questo gruppo etnico \u00e8 principalmente di fede animista e parla la lingua Playero (codice ISO 639: GOB).\nVivono presso il fiume Arauca, ai confini tra Colombia e Venezuela, nella divisione di Arauca."}
{"id": "618075", "revid": "767487", "url": "https://it.wikipedia.org/wiki?curid=618075", "title": "Puinave", "text": " I Puinave sono un gruppo etnico della Colombia e del Venezuela, con una popolazione stimata di circa 3228 persone. Questo gruppo etnico \u00e8 principalmente di fede animista e parla la lingua Puinave (codice ISO 639: PUI).\nVivono presso il fiume In\u00edrida, nel territorio di Dipartimento di Guain\u00eda."}
{"id": "618077", "revid": "767487", "url": "https://it.wikipedia.org/wiki?curid=618077", "title": "Quijos-Quichua", "text": "I Quijos-Quichua (anche Napuruna, Quechuas del Napo o Kichwaruna) sono un gruppo etnico Quechua dell'Ecuador, del Per\u00f9 e della Colombia con una popolazione stimata tra le 11000 e le 15000 persone. Questo gruppo etnico \u00e8 principalmente di fede animista e parla la lingua Quichua-Lowland-Napo (codice ISO 639: QLN).\nLa maggioranza \u00e8 stanziata presso i fiumi Napo, Putumayo e Aguarico.\nStoria.\nI Napuruna discendono direttamente dal popolo dei Quijos che viveva in Ecuador lungo le rive dell'Alto Napo al tempo della colonizzazione spagnola. In Per\u00f9 quelli deportati dai padroni spagnoli produttori di caucci\u00f9 si unirono ad indigeni di altre etnie che avevano ormai perso la loro identit\u00e0, mentre colonizzatori e gesuiti diffusero la quechua tra i vari popoli per favorire la evangelizzazione, anche se in Ecuador la diffusione del quechua come lingua franca tra i Quijos era gi\u00e0 stata diffusa dagli Inca, ai tempi di Atahualpa\nOrganizzazione.\nL'economia dei Quijos-Quichua \u00e8 basata soprattutto su caccia e pesca, ma anche sull'agricoltura, e viene spesso praticata la \"minga\", vale a dire il mutuo aiuto per costruzioni varie come case o luoghi di lavoro. L'agricoltura \u00e8 basata soprattutto sul riso e sul platano, mentre nelle comunit\u00e0 nei pressi di centri turistici diversi membri si dedicano al turismo, vendendo oggetti d'artigianato locale e facendo conoscere gli usi e costumi del villaggio ai turisti che arrivano via Tena e Puerto Francisco de Orellana."}
{"id": "618079", "revid": "729019", "url": "https://it.wikipedia.org/wiki?curid=618079", "title": "Francesco Baldarelli", "text": "\u00c8 stato eletto deputato europeo alle elezioni del 1994 per le liste del PDS. \u00c8 stato vicepresidente della Delegazione per le relazioni con la Repubblica Ceca, la Repubblica Slovacca e la Slovenia e poi della Delegazione per le relazioni con la Slovenia; membro della Commissione per l'agricoltura e lo sviluppo rurale, della Commissione per la pesca, della Commissione per i trasporti e il turismo, dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE) e della Commissione temporanea incaricata di verificare il seguito dato alle raccomandazioni concernenti l'ESB (Encefalopatia spongiforme bovina).\nNel 2007 entra nel comitato promotore del \"Forum agroalimentare e della pesca\" del Partito Democratico."}
{"id": "618080", "revid": "729019", "url": "https://it.wikipedia.org/wiki?curid=618080", "title": "Stingray (siluro)", "text": "Lo Stingray \u00e8 stato il primo siluro leggero antisommergibile di progettazione inglese lanciabile sia da navi di superficie, anche di piccolo tonnellaggio, che da elicotteri o aerei antisommergibile. L'arma \u00e8 stata esportata in Marocco, Norvegia, Romania e Thailandia.\nStoria.\nNegli anni cinquanta del XX secolo la Royal Navy era dotata di siluri aviolanciati Mk 30 dotati di sistema di guida passivo, il quale sfruttava il rumore prodotto dal sommergibile per dirigersi sul bersaglio. I progressi tecnologici dell\u2019epoca ridussero in maniera notevole le emissioni acustiche prodotte dai sottomarini, e fu progettato un nuovo sistema d\u2019arma, designato Mk 31, dotato di un sistema di guida attiva sul bersaglio, che tuttavia non ottenne l\u2019approvazione governativa per la produzione in serie in quanto fu preferito l\u2019adozione dei siluri leggeri di produzione americana General Electric Mk 44 Mod 1, acquistati nel corso degli anni sessanta e poi sostituito dai similari Mk 46 Mod 0/1.\nIl desiderio di non dipendere troppo dagli acquisti di armi americane port\u00f2, a partire dal 1964, all\u2019avvio di un programma di ricerca nazionale inizialmente designato Naval and Air Staff Requirement (NASR) 7511, e poi, Sting Ray.\nNel 1969 il governo inglese incaric\u00f2 la ditta Marconi Underwater Systems Ltd di avviare la progettazione in dettaglio di un nuovo siluro leggero antisommergibile con autoguida acustica che poteva essere impiegato sia a bordo delle unit\u00e0 di superficie, sia di media che grossa dimensione, che dai velivoli e dagli elicotteri ASW anche di tipo leggero.\nVerso l\u2019inizio degli anni settanta la marina sovietica inizi\u00f2 ad immettere in servizio i nuovi sommergibili d'attacco a propulsione nucleare classe Alfa e lanciamissili d\u2019attacco (SSGN) classe Papa. Il comando NATO rilev\u00f2 che questi battelli disponevano di un rivestimento anecoio, raggiungevano un\u2019elevata velocit\u00e0 in immersione e raggiungevano una altrettanto elevata profondit\u00e0 operativa, che nel caso degli Alfa poteva toccare i 1.000\u00a0m di quota. Gli uffici per la pianificazione della guerra antisommergibile constatarono che le armi leggere allora in servizio, i siluri Mk 44 Mod 1 e Mk 46 Mod 0/1/2, erano inadeguate a contrastare la nuova minaccia, maggiormente per quanto riguardava il sistema di autoguida.\nNel corso del 1976 i disegni del nuovo siluro, il cui responsabile del progetto era Eric Risness (CBE), furono completamente modificati a causa di gravi problemi insorti, e il governo prese in considerazione l\u2019acquisto del siluro americano Honeywell Mk 46 Mod 5 che garantiva caratteristiche similari, pur non disponendo una testata bellica a carica cava e di un avanzato sistema di autoguida attiva/passiva con computer incorporato, e costava meno.\nTecnica.\nIl siluro Marconi Stingray \u00e8 un siluro leggero antisommergibile a propulsione elettrica, con zero emissione di bolle d'aria durante la corsa. Il pump-jet, azionato da un motore elettrico alimentato da una batteria ad acqua di mare al magnesio/cloruro d'argento, garantisce una velocit\u00e0 massima di massima di 45 nodi. La corsa utile \u00e8 di circa 11\u00a0km a 45 nodi \nLa testata bellica a carica cava (spoletta a impatto) \u00e8 composta da 40\u00a0kg di esplosivo Torpex e appositamente concepita per perforare il doppio scafo dei sommergibili di progettazione sovietica.\nIl sistema di guida si basa su un calcolatore digitale accoppiato ad un sonar attivo/passivo funzionante su molte frequenze e con fasci di emissione di ampiezza diversa. Il software \u00e8 appositamente concepito per tenere contro dei falsi bersagli che potrebbero essere lanciati dai sommergibili sottoposti ad attacco.\nImpiego operativo.\nDistribuito alle unit\u00e0 di superficie della Royal Navy a partire dall'inizio degli anni ottanta, l'arma non fu impiegata durante la guerra delle Falkland del 1982 come invece accadde all'Mk 46 Mod 2. In seguito fu imbarcato sugli impianti trinati STWS 2 dei cacciatorpediniere classe Type 42 e delle fregate lanciamissili classe Type 22 e Type 23, e sui velivoli antisommergibile BAe Nimrod MR. Mk 2 (fino a nove esemplari) e sugli elicotteri ASW Westland Lynx HAS Mk 2/3 (uno o due esemplari) e Sea King HAS Mk 2A/5 (quattro esemplari).\nIl sistema d'arma Stingray inglese \u00e8 stato esportato in diversi Paesi, Marocco, Norvegia, Romania e Thailandia."}
{"id": "618082", "revid": "228587", "url": "https://it.wikipedia.org/wiki?curid=618082", "title": "Romerike", "text": "Romerike \u00e8 uno dei distretti tradizionali della Norvegia, collocato a nord-est di Oslo, in quella che \u00e8 oggi la Norvegia sud-orientale. \n\u00c8 costituito dalle municipalit\u00e0, appartenenti all'attuale contea di Viken, di Enebakk, Lillestr\u00f8m, Gjerdrum, L\u00f8renskog, Nittedal e R\u00e6lingen nella sua parte meridionale (\"Nedre Romerike\"), e Ullensaker, Gjerdrum, Nannestad, Nes, Eidsvoll e Hurdal nella sua regione settentrionale (\"\u00d8vre Romerike\")."}
{"id": "618085", "revid": "454904", "url": "https://it.wikipedia.org/wiki?curid=618085", "title": "Andrea Manzella", "text": " Presidente del Centro di studi sul Parlamento della Libera universit\u00e0 internazionale degli studi sociali Guido Carli (Luiss) di Roma.\nBiografia.\nHa fatto le scuole medie e il liceo a Bari, presso l\u2019istituto dei gesuiti \u201cDi Cagno Abbrescia\u201d. Dopo il primo anno di giurisprudenza presso l'Universit\u00e0 di Bari (in cui \u00e8 stato allievo di Aldo Moro a Filosofia del diritto), si trasfer\u00ec a Napoli dove si \u00e8 laureato nel 1956 con lode, con una tesi in diritto civile (\u201c\"L\u2019eccezione di inadempimento\"\u201d, relatore il prof. Luigi Cariota Ferrara).\nAttivit\u00e0 istituzionale.\nSuperati i relativi pubblici concorsi, dopo brevi periodi come consigliere di prefettura (a Benevento, 1958-1959) e di magistrato nella pretura di Pordenone (1959-1961), \u00e8 stato consigliere parlamentare della Camera dei deputati dal 1961 al 1980. Qui ha ricoperto l\u2019incarico di segretario della Giunta che elabor\u00f2 i Regolamenti parlamentari del 1971 e, quindi, nel 1979, di capo del Servizio studi, che riorganizz\u00f2 nella ancora attuale struttura. Tra il febbraio e marzo 1979 fu il pi\u00f9 diretto collaboratore e curatore degli appunti di Ugo La Malfa, presidente incaricato di formare un nuovo governo.\nNominato consigliere di Stato, fu chiamato nel 1980 da Nino Andreatta all\u2019incarico di capo dell\u2019Ufficio legislativo del Ministero del Tesoro e subito dopo da Giovanni Spadolini a capo di gabinetto della Presidenza del Consiglio dei ministri (1981-1982). In questa veste ha contribuito all\u2019emanazione dei regolamenti che posero le basi amministrative dell\u2019ordinamento della Presidenza (o.d.s. del 23 agosto 1981, G.U. 12 settembre 1981, n. 251). Ha poi co-presieduto con Enzo Cheli la Commissione per l\u2019ordinamento della Presidenza del Consiglio dei ministri, i cui lavori furono tradotti in un disegno di legge (A.C. n. 3403), in cui era inserita, tra l'altro, la possibilit\u00e0 per il Presidente del Consiglio di proporre al Presidente della Repubblica la revoca dei ministri e dei sottosegretari. Con Silvano Tosi elabor\u00f2 il c.d. \u201cDecalogo Spadolini\u201d che, con i suoi puntuali obiettivi di riforma, viene considerato come il primo dei progetti di revisione istituzionale che si susseguirono nei decenni successivi.\nDal 1983 al 1987 \u00e8 stato consigliere giuridico del ministro della Difesa Spadolini. In questo ruolo ha contribuito alla elaborazione dei disegni di legge che si tradussero poi nella abolizione del servizio militare di leva (legge n. 958/1986) e nella istituzione dell\u2019aviazione di marina (A.S. n. 1490 del 9 set. 1985, poi legge n. 36/1989).\nDopo un breve periodo come consigliere giuridico del Presidente del Senato Spadolini, ritorn\u00f2 a Palazzo Chigi come capo di gabinetto del Presidente Ciriaco De Mita (1988-1989), il cui governo dette un fondamentale appoggio, con i ministri Maccanico e Mattarella, all'iter parlamentare della legge n. 400 del 1988. Con questa si dava attuazione, dopo quaranta anni, all'art. 95 della Costituzione. Conseguentemente, il 29 settembre 1988, Manzella divenne il primo Segretario generale a Palazzo Chigi.\nIn tale ruolo \u00e8 ritornato nel 1993, nominato dal Presidente del Consiglio dei ministri, Carlo Azeglio Ciampi. Durante la sua gestione fu completata la organizzazione della Presidenza con l\u2019istituzione del \u201cpre-Consiglio\u201d, rivelatasi sede preziosa per la preventiva razionalizzazione, in sede tecnica, dei lavori del Consiglio dei Ministri (d.p.c.m. 10 nov. 1993, G.U. 15 novembre 1993, n. 268).\nAl termine dell\u2019esperienza Ciampi, nel 1994 accett\u00f2 la candidatura al Parlamento europeo, come indipendente, nella lista del PDS nella circoscrizione Lazio-Umbria-Toscana-Marche. Eletto con 52.000 voti di preferenza, per la legislatura 1994-1999, \u00e8 stato componente della Commissione per gli affari istituzionali, presieduta da Biagio de Giovanni, e vice-presidente della Delegazione per le relazioni con i paesi dell'America centrale e con il Messico. \u00c8 stato, in particolare, relatore del progetto di risoluzione che istituzionalizz\u00f2 la \u201cco-decisione\u201d come procedura legislativa \u201cnormale\u201d dell\u2019Unione (PE A4-0271/98, 7 luglio 1998).\nAlla conclusione della legislatura europea, la coalizione de L\u2019Ulivo lo candid\u00f2 nelle elezioni suppletive nel collegio senatoriale di Forl\u00ec-Faenza, resosi vacante per la scomparsa del senatore repubblicano Libero Gualtieri. Rieletto nella XIV e nella XV legislatura, dal 2001 al 2008, \u00e8 stato componente al Senato della Giunta per il regolamento e poi presidente della Commissione per le politiche dell\u2019Unione europea, di cui aveva contribuito ad una nuova organizzazione regolamentare.\nIn rappresentanza del Senato, \u00e8 stato membro della Assemblea parlamentare del Consiglio d\u2019Europa e dell\u2019Unione europea occidentale (2001-2008). \u00c8 stato componente della Convenzione europea che ha elaborato la Carta dei diritti fondamentali dell\u2019Unione (Nizza, 2000).\nAndrea Manzella ha concluso la sua carriera istituzionale come vice-presidente del Consiglio di presidenza della Corte dei conti (2009-2013), dove \u00e8 stato eletto, come componente \u201claico\u201d, dalla Camera dei deputati. In tale veste ha contribuito all\u2019elaborazione del regolamento di quel Consiglio.\nDal 1981 \u00e8 Cavaliere di Gran Croce dell\u2019Ordine al merito della Repubblica italiana.\n\u00c8 membro del comitato scientifico della Fondazione Italia USA.\nAttivit\u00e0 accademica.\nPer il triennio accademico 1969-1972 \u00e8 stato incaricato dell\u2019insegnamento di dottrine giuridiche nell\u2019Istituto Superiore di Scienze sociali di Trento, chiamato da quel comitato direttivo (Beniamino Andreatta, Norberto Bobbio, Leopoldo Elia).\nNel 1971 ha conseguito la libera docenza in diritto costituzionale (commissione presieduta da Vittorio Zangara, con Aldo M. Sandulli, Carlo Lavagna, Giuseppe Abbamonte, Rodolfo Soprano). Nel 1972 \u00e8 stato professore incaricato dell'insegnamento di diritto regionale presso la facolt\u00e0 di Scienze politiche dell'Universit\u00e0 di Genova. In tale Universit\u00e0 sar\u00e0 poi chiamato come docente incaricato di diritto parlamentare, negli anni 1975-1977.\nNel 1987 ha vinto il concorso a professore di diritto costituzionale (commissione presieduta da Paolo Barile, con Enzo Cheli, Giuseppe De Vergottini, Carlo Mezzanotte, Gaetano Silvestri). Nel triennio accademico 1987-1990 \u00e8 stato professore straordinario, poi ordinario, presso la facolt\u00e0 di Scienze politiche dell'Universit\u00e0 di Padova, cattedra di diritto parlamentare.\nNell\u2019anno 1991 \u00e8 chiamato come professore ordinario di diritto parlamentare presso la facolt\u00e0 di Scienze politiche della Libera universit\u00e0 internazionale degli studi sociali (LUISS Guido Carli di Roma), dove, peraltro, era stato incaricato della stessa materia dal 1977 al 1990. Negli anni 2009-2012 \u00e8 stato titolare di una cattedra Jean Monnet \"ad personam\".\nDall\u2019anno accademico 1995 \u00e8 Direttore (e poi Presidente) del Centro di Studi sul Parlamento presso il Dipartimento di Scienze Politiche della LUISS.\nHa svolto seminari presso le Universit\u00e0 di: Paris-Nanterre, Complutense de Madrid, Aut\u00f3noma de la Ciudad de M\u00e9xico, \u201cBelgrano\u201d di Buenos Aires, Universit\u00e9 libre de Bruxelles (ULB) e Cantabria de Santander; nell'Istituto de estudios europeos de L'Avana e nel Collegio Notarial de Lima.\nAttivit\u00e0 di diritto sportivo.\nDal 1986 al 1987 \u00e8 stato Vice-Commissario straordinario e quindi Commissario della Federazione Italiana Giuoco Calcio (FIGC). In tale veste ha contribuito all\u2019istituzione della Commissione di vigilanza sulle societ\u00e0 di calcio professionistiche (COVISOC), preposta al monitoraggio della situazione economico-finanziaria delle societ\u00e0 calcistiche.\n\u00c8 stato Presidente della Corte federale della stessa FIGC (1988-2001). \u00c8 nel comitato scientifico della \"Rivista di diritto sportivo\".\nAttivit\u00e0 giornalistica.\nHa collaborato alla rivista \"Nord e Sud\" (1965-1967) diretta da Francesco Compagna e alle riviste \"Il Mulino\" e \"Nuova Antologia\". \u00c8 stato tra i promotori, nel 1980, della rivista \"Quaderni costituzionali\", di cui \u00e8 componente del comitato scientifico. \u00c8 anche nel comitato scientifico della rivista \"Lo Stato\". \u00c8 stato corrispondente della rivista francese \"Pouvoirs\".\nHa scritto, sotto lo pseudonimo di Ottomano, per \"La Voce repubblicana\" dal 1966 al 1978 e, con lo pseudonimo di Politicus, per \"Il Mattino\" di Napoli (vice-direttore Franco Angrisani), negli anni settanta.\nHa collaborato a \"La Stampa\" di Torino, durante la direzione di Giorgio Fattori dal 1983 al 1987. \u00c8 stato editorialista e commentatore a \"La Repubblica\", chiamato da Eugenio Scalfari, dal 1990 al 2019.\nOpere.\nTra le principali pubblicazioni:\n\u00c8 stato co-autore, con Nicola Lupo, dei volumi:\n\u00c8 stato coautore, con Piero Melograni, Elena Paciotti, Stefano Rodot\u00e0 del volume:\nHa curato i volumi:"}
{"id": "618086", "revid": "1272592", "url": "https://it.wikipedia.org/wiki?curid=618086", "title": "Napo", "text": ""}
{"id": "618088", "revid": "72563", "url": "https://it.wikipedia.org/wiki?curid=618088", "title": "Nedre Romerike", "text": ""}
{"id": "618089", "revid": "6923", "url": "https://it.wikipedia.org/wiki?curid=618089", "title": "Spearfish", "text": "Il potente siluro Spearfish \u00e8 stato sviluppato come controparte dello Marconi Stingray, nel senso che la sua capacit\u00e0 di guida \u00e8 stata migliorata rispetto alle generazioni precedenti, mentre a differenza del siluro leggero, l'apparato di propulsione ha avuto un potenziamento nettissimo, con velocit\u00e0 forse di quasi 70 nodi alla massima potenza. tanto che si dice che a queste velocit\u00e0 l'arma \u00e8 quasi 'sorda' per l'elevato rumore di fondo. Sviluppato dopo moltissimi anni di prove, \u00e8 entrato in servizio come equivalente dell'Mk 48 ADCAP, ma troppo tardi per la Guerra Fredda, essendo ormai arrivato l'ultimo decennio del XX secolo."}
{"id": "618090", "revid": "72563", "url": "https://it.wikipedia.org/wiki?curid=618090", "title": "\u00d8vre Romerike", "text": ""}
{"id": "618097", "revid": "933835", "url": "https://it.wikipedia.org/wiki?curid=618097", "title": "Elena Marinucci", "text": "Biografia.\nPrimi anni e avvicinamento al PSI.\nDopo gli studi presso il liceo ginnasio Domenico Cotugno dell'Aquila, si laure\u00f2 in giurisprudenza all'universit\u00e0 degli Studi di Roma \"La Sapienza\". Sposatasi nel 1951 con il deputato e avvocato aquilano Nello Mariani, Marinucci svolse per alcuni anni attivit\u00e0 di avvocata presso lo studio del marito e dal 1965 al 1987 lavor\u00f2 come docente di diritto in un istituto tecnico commerciale aquilano.\nIscritta all'Unione donne giuriste, divent\u00f2 attiva in politica durante le manifestazioni a favore della legge Fortuna-Baslini sul divorzio. Trasferitasi a Roma, si avvicin\u00f2 all'ambiente femminista, iniziando a frequentare gruppi di autocoscienza, partecipando al gruppo del Teatro della Maddalena, fondato nel 1973 da Dacia Maraini, e fondando sul finire del decennio fonda la \"Lega delle donne per il socialismo\".\nFu attiva anche nel comitato socialista, fondato da Adriana Fabbri Seroni a difesa della legge 194, e al congresso del Partito Socialista Italiano del 1981 a Palermo venne nominata da Bettino Craxi responsabile femminile nazionale del PSI. In tale veste ottenne l'inserimento di una quota del 25% degli incarichi direttivi del partito riservata alle donne e organizz\u00f2 convegni invitando personalit\u00e0 femminili di altri paesi europei per stimolare il dibattito e per il superamento del concetto di parit\u00e0 formale o legale verso il principio delle \"pari opportunit\u00e0\".\nAttivit\u00e0 parlamentare in Italia.\nAlle elezioni politiche del 1983 venne eletta senatrice. Nel corso della IX legislatura fu membro della commissione \"giustizia\" del Senato e present\u00f2 una proposta di legge per accorciare il tempo che separava divorzio e separazione, ridotto cos\u00ec nel 1987 da cinque a tre anni. Nel corso della medesima legislatura, il governo Craxi I inserisce la realizzazione della parit\u00e0 di genere fra gli obiettivi del governo su richiesta di Marinucci in sede di richiesta di fiducia. Il 12 giugno del 1984 venne per questo istituita la \"Commissione nazionale per la realizzazione della parit\u00e0 tra Uomo e Donna presso la Presidenza del Consiglio\", composta da 30 donne, presieduta da Elena Marinucci fino al 1987, il cui scopo era quello di adeguare la legislazione vigente ai principi della parit\u00e0 di genere.\nMarinucci fu rieletta, sempre al Senato, nelle due successive tornate elettorali (quella del 1987 e quella del 1992). Durante la X legislatura (1987-1992) mantenne dapprima la posizione in commissione \"giustizia\", passando poi nel 1989 a quella \"territorio, ambiente, beni ambientali\"; nello stesso periodo, sotto tutti e quattro i governi della legislatura (Goria, De Mita, Andreotti VI e Andreotti VII) fu sottosegretario di Stato per il ministero della sanit\u00e0. Nell'XI legislatura ottenne invece il ruolo di presidente della commissione \"Igiene e sanit\u00e0\".\nNel 1987 si espresse a favore della legalizzazione della surrogazione di maternit\u00e0 e appoggi\u00f2 il gruppo Donne e Diritto della Commissione nazionale di parit\u00e0, che supportava il divieto di disconoscimento di maternit\u00e0 e paternit\u00e0 nei casi di fecondazione artificiale.\nAttivit\u00e0 parlamentare in Europa.\nAlle elezioni europee del 1994 venne eletta per la IV legislatura del Parlamento europeo, nella circoscrizione Italia meridionale con preferenze. Ricopr\u00ec in sede europea il ruolo di membro della commissione per la protezione dell'ambiente, la sanit\u00e0 pubblica e la tutela dei consumatori, della commissione per i diritti della donna, della delegazione per le relazioni con i paesi dell'America centrale e con il Messico e della delegazione per le relazioni con l'Ucraina, la Bielorussia e la Moldavia; fu inoltre membro sostituto nella commissione per gli affari sociali e l'occupazione, nella commissione per le petizioni, nella commissione per la ricerca, lo sviluppo tecnologico e l'energia e nella delegazione per le relazioni con i paesi dell'America del Sud e MERCOSUR.\nAl termine del mandato europeo si ritir\u00f2 dalla vita politica."}
{"id": "618099", "revid": "49022", "url": "https://it.wikipedia.org/wiki?curid=618099", "title": "Regno di Calchvynydd", "text": ""}
{"id": "618101", "revid": "729019", "url": "https://it.wikipedia.org/wiki?curid=618101", "title": "Mk 24 Tigerfish", "text": "L'Mk 24 Tigerfish \u00e8 stato il primo siluro bivalente Regno britannico. Un'arma all'epoca innovativa ma anche gravata da numerosi problemi fu in servizio con la Royal Navy dai primi anni settanta del XX secolo. Inizialmente essa non aveva un'affidabilit\u00e0 sufficiente e nel Mod 0, nemmeno la capacit\u00e0 di operare in funzione antinave. Poi i problemi sono stati corretti con la successiva versione Mod 2, \u00e8 l\u2019arma fu anche esportata in Brasile, Cile, Colombia, Indonesia, Turchia e Venezuela.\nStoria.\nIl concetto per un nuovo tipo di siluro propulso da un motore a combustione interna, e che usava ossigeno ad alta pressione come ossidante, fu avviato verso la met\u00e0 degli anni cinquanta del XX secolo. La nuova arma doveva raggiungere la velocit\u00e0 massima di 55 nodi, ed essere filoguidata nella parte iniziale del lancio tramite un nuovo sistema sviluppato dalla Mackle a partire dal 1952, mentre per la guida nella parte finale della traiettoria si avvaleva di un proprio sonar attivo/passivo sviluppato inizialmente per la modernizzazione del precedente siluro Mk VIII.\nLo sviluppo della nuova arma fu avviato ufficialmente nel 1959, ed inizialmente divenne noto con il nome in codice di \"ONGAR\". La tecnologia richiesta era troppo avanzata per l'epoca, e il progetto di immettere in servizio la nuova arma nel corso del 1969 si rivel\u00f2 ottimistico, e lo sviluppo fu ulteriormente rallentato dalla chiusura del Torpedo Experimental Establishment di Greenock, in Scozia, avvenuta nel corso del 1959 e il trasferimento del personale ivi impiegato a Portland, nel Dorset.\nNel 1970 ci si rese conto che i problemi insorti non potevano essere risolti nell'ambito della Royal Navy, e pertanto nel 1972 fu incaricata dello sviluppo del nuovo siluro la ditta Marconi Underwater Systems Ltd, con un ritardo iniziale di cinque anni sul previsto.\nLa prima versione, denominata Mk 24 Tigerfish Mod 0, entr\u00f2 in servizio sui sommergibili d\u2019attacco a propulsione nucleare a partire dal 1974, con grosse limitazioni operative. Il sistema di propulsione era stato modificato con l\u2019adozione di un motore elettrico dotato come fonte di alimentazione di due batterie allo zinco/argento. Ci\u00f2 riduceva la velocit\u00e0 massima prevista dell'arma da 55 a 24 nodi, e garantiva un breve spunto per l\u2019attacco finale a 35 nodi. La versione Mod 0 non possedeva caratteristiche antinave, ma poteva essere utilizzata solo contro bersagli in immersione, e la profondit\u00e0 massima operativa era di 1.000\u00a0piedi (305\u00a0m). Tale profondit\u00e0 operativa fu superata dai rapidi progressi delle prestazioni degli SSN della marina sovietica, le cui unit\u00e0 appartenenti alla classe Alfa era accreditate di una profondit\u00e0 massima operativa variabile da 400 a 1.000\u00a0m, e il requisito fu progressivamente aumentato dapprima a 488\u00a0m (1.600\u00a0ft) e portato successivamente a 610\u00a0m (2.000\u00a0piedi).\nTecnica.\nIl siluro Marconi Mk 24 Tigerfish Mod 2 \u00e8 un siluro pesante antinave/antisommergibile a propulsione elettrica, con zero emissione di bolle d'aria durante la corsa. Il motore elettrico a ciclo chiuso Otto \u00e8 alimentato da due batterie allo zinco/argento, e garantisce una velocit\u00e0 massima di massima di 35 nodi. \nNella parte iniziale della corsa il siluro viene guidato tramite un filo che si srotola sia dall\u2019arma che dal sommergibile, e utilizzando i dati provenienti dai sonar del vettore. L\u2019ordigno viene stabilizzato nella sua corsa tramite due piccole alette antirollio poste nella parte centrale, e controllato fino a quando non subentrano le due apparecchiature (ecogoniometro tridimensionale attivo/passivo e calcolatore di tiro) per la fase finale dell\u2019attacco al bersaglio.\nLa corsa utile \u00e8 di circa 24 km a 23 nodi e 12 a 35, grazie ad una doppia velocit\u00e0, bassa per la ricerca (aumento di autonomia e di portata dei sensori) e alta per l'attacco.\nLa testata bellica a doppia azione (impatto/prossimit\u00e0) \u00e8 composta da 134\u00a0kg di esplosivo PBXN 105 prodotto dalla BAe Royal Ordnance Division.\nImpiego operativo.\nNel settembre 1977 il sommergibile a propulsione convenzionale \"Ocelot\" esegu\u00ec una serie di lanci sperimentali presso il fiordo di Hardanger in Norvegia, cui segu\u00ec nell\u2019estate dell\u2019anno successivo una serie di lanci sperimentali effettuati dal sommergibile a propulsione nucleare \"Conqueror\" avente come bersaglio quello a propulsione diesel \"Porpoise\", che diedero discreti risultati.\nLa certificazione operativa del siluro Tigerfish Mk 24 Mod 0 fu accordata solo nel 1979, dopo un lungo periodo valutazione e prove sperimentali presso il Submarine Tactics and Weapons Group (STWG), e quando gi\u00e0 era disponibile la versione prodotta dalla Marconi, la Mk 24 Tigerfish Mod 1, divenuta operativa a partire dalla met\u00e0 del 1978. Tutti i Tigerfish Mod 0 vennero modificati in Mk 24 Tigerfish Mod 1 entro il 1981. Durante la guerra delle Falkland i siluri Tigerfish Mk 24 Mod 1 risultavano in dotazione ai sottomarini britannici operanti nell\u2019aerea dei combattimenti. Quando il sommergibile \"Conqueror\" intercett\u00f2 l\u2019incrociatore leggero argentino \"General Belgrano\", prefer\u00ec lanciare i vecchi, ma potenti, siluri Mk VIII che determinarono l'affondamento dell\u2019unit\u00e0. Almeno 3 Tigerfish vennero lanciati contro sospetti sommergibili argentini, senza successo\nNei primi anni ottanta la Marconi avvi\u00f2 lo sviluppo di una nuova versione, designata Mk 24 Tigerfish Mod 2, che incorporava tutte le modifiche gi\u00e0 apportate ai precedenti modelli e garantiva un\u2019affidabilit\u00e0 operativa dell\u201980%. Nel 1987 tutti i 600 siluri Tigerfish disponibili erano stati modificati secondo lo standard Mod 2. Tale versione risultava pi\u00f9 veloce, ed era in grado di essere utilizzato sotto la banchisa polare. La Royal Navy ha ritirato dal servizio attivo l'ultimo dei suoi siluri Tigerfish nel febbraio 2004."}
{"id": "618107", "revid": "439868", "url": "https://it.wikipedia.org/wiki?curid=618107", "title": "Saliba", "text": "I Saliba sono un piccolo gruppo etnico della Colombia e del Venezuela, con una popolazione stimata di circa 300 persone. Questo gruppo etnico \u00e8 principalmente di fede animista e parla la lingua Saliba (codice ISO 639: SLC).\nVivono nelle zone tropicali dei fiumi Meta e Casanare."}
{"id": "618110", "revid": "287204", "url": "https://it.wikipedia.org/wiki?curid=618110", "title": "Macaguaje", "text": " I Macaguaje sono un gruppo etnico della Colombia, con una popolazione stimata di circa 50 persone (ma il nucleo centrale del gruppo \u00e8 considerato pressoch\u00e9 estinto). Questo gruppo etnico \u00e8 principalmente di fede animista e parla la lingua Siona (codice ISO 639: SIN).\nVivono presso gli affluenti del fiume Caquet\u00e1, soprattutto sul Putumayo."}
{"id": "618111", "revid": "729019", "url": "https://it.wikipedia.org/wiki?curid=618111", "title": "Siluro Mk VIII", "text": "Il vecchio siluro Mk VIII, o Mk 8, \u00e8 stata un'arma fondamentale ed efficace per la Royal Navy. Esso \u00e8 stato introdotto a partire dal 1927, con impiego sia con sommergibili che navi di superficie.\nMotorizzato con aria surriscaldata da un motore interno, esso era capace di portare il suo carico, con percorsi sia rettilinei che preprogrammati, costituito da una carica di Amatol da 340-360kg, a 4km quando regolato per la massima velocit\u00e0 ben 45 nodi, oppure 6,5km a 40 nodi (erano possibili altre regolazioni a velocit\u00e0 pi\u00f9 basse). Esso, a parte il pilota programmabile era ovviamente privo di sistemi di ricerca automatica, senza essere mai stato aggiornato in merito. Esso venne usato con micidiale profitto per la durata della Seconda guerra mondiale, era in dotazione alle unit\u00e0 subacquee inglesi nucleari, assieme all'Mk 23 per ruoli ASW, mentre negli anni '80 era in compagnia del Mk 24 Tigerfish, come dimostrato dall'affondamento del \"General Belgrano\". Forse solo con l'avvento dello Spearfish esso \u00e8 andato in pensione, passando da unit\u00e0 come la classe L agli SSN Classe Swiftsure."}
{"id": "618113", "revid": "287204", "url": "https://it.wikipedia.org/wiki?curid=618113", "title": "Siona", "text": " I Siona (o anche Pioje) sono un gruppo etnico della Colombia e dell'Ecuador, con una popolazione stimata di circa 550 persone (300 in Colombia e 250 in Ecuador). Questo gruppo etnico \u00e8 principalmente di fede cristiana e parla la lingua Siona (codice ISO 639: SIN).\nVivono lungo il fiume Putumayo. I Siona in Ecuador si considerano a tutti gli effetti colombiani. Distinti dai Siona-Secoya."}
{"id": "618115", "revid": "767487", "url": "https://it.wikipedia.org/wiki?curid=618115", "title": "Coyaima", "text": "I Coyaima (o anche Pijao) sono un gruppo etnico della Colombia, con una popolazione stimata di circa 24500 persone. Questo gruppo etnico \u00e8 principalmente di fede animista e parla la lingua spagnola (codice ISO 639: SPN).\nVivono nel Dipartimento di Tolima. La vecchia lingua coyaima \u00e8 considerata estinta in quanto non \u00e8 pi\u00f9 parlata da diverse generazioni, sostituita dallo spagnolo."}
{"id": "618120", "revid": "767487", "url": "https://it.wikipedia.org/wiki?curid=618120", "title": "Tanimuca-Retuama", "text": " I Tanimuca-Retuama sono un gruppo etnico della Colombia, con una popolazione stimata di circa 194 persone. Questo gruppo etnico \u00e8 principalmente di fede cristiana e parla la lingua Tanimuca-retuara (codice ISO 639: TNC).\nVuvono lungo i fiumi Guacay\u00e1, Oiyaka, Mirit\u00ed-Parana, Apaporis, e Popeyaka nell'Amazzonia colombiana. Il nome deriva dai due sottogruppi che compongono questa etnia, i Tanimuca e i Retuama, che vivono vicini e parlano la stessa lingua."}
{"id": "618121", "revid": "767487", "url": "https://it.wikipedia.org/wiki?curid=618121", "title": "Tatuyo", "text": " I Tatuyo sono un gruppo etnico della Colombia, con una popolazione stimata di circa 587 persone che parlano la lingua Tatuyo (codice ISO 639: TAV).\nVivono lungo i fiumi Pira-Paran\u00e1 e Papur\u00ed, nel dipartimento di Vaup\u00e9s."}
{"id": "618123", "revid": "767487", "url": "https://it.wikipedia.org/wiki?curid=618123", "title": "Ticuna", "text": "I Ticuna (o anche Tikuna, Tucuna, Tuk\u00fana) sono un gruppo etnico della Colombia, del Per\u00f9 e del Brasile, con una popolazione totale di circa 21000 individui che parlano la lingua Ticuna (codice ISO 639: TCA).\nVivono lungo il Rio delle Amazzoni."}
{"id": "618127", "revid": "2136684", "url": "https://it.wikipedia.org/wiki?curid=618127", "title": "Ferrovia del Brennero", "text": "La ferrovia del Brennero (in tedesco Brennerbahn) congiunge Innsbruck a Verona risalendo la Wipptal, scavalcando il passo del Brennero, discendendo la val d'Isarco fino a Bolzano, proseguendo quindi lungo la valle dell'Adige da Bolzano a Trento e Rovereto e da qui - lungo il tratto di valle chiamato anche Vallagarina - fino a Verona.\nStoria.\nLa linea venne progettata dal governo austriaco gi\u00e0 nella prima met\u00e0 del XIX secolo per garantire trasporti rapidi e sicuri fra il Tirolo e l'Italia settentrionale, in particolare il Regno Lombardo-Veneto. Rivestiva quindi non solo importanza economica ma anche militare in quanto l'Austria era fortemente impegnata nel mantenimento dei propri confini oltre le Alpi. La \"Brennerbahn\" avrebbe dovuto quindi collegare Innsbruck con Verona. Per la realizzazione della linea venne costituita la societ\u00e0 statale Tiroler Staatsbahn, ma ancor prima del completamento (1858) la linea venne privatizzata, vendendola alla societ\u00e0 privata S\u00fcdbahn.\nIl primo tratto a trovare realizzazione fu quello \"basso\", da Verona a Bolzano, che fu inaugurato in due momenti diversi: il 23 marzo 1859 da Verona a Trento e il 16 maggio dello stesso anno la prosecuzione fino a Bolzano.\nIl progetto di questa sezione fu approvato il 10 luglio 1853, a firma dell'ingegnere trentino Luigi Negrelli, noto per aver costruito altre linee alpine ma soprattutto per aver elaborato il progetto del canale di Suez.\nNonostante la perdita del Veneto e il conseguente spostamento del confine fra Italia e Austria a Borghetto, avvenuta nell'ottobre del 1866, la sezione mancante ma gi\u00e0 in corso di realizzazione da Bolzano a Innsbruck venne aperta all'esercizio il 24 agosto 1867.\nPer costruire i 127\u00a0km del percorso da Innsbruck a Bolzano/Bozen furono necessari solo tre anni di lavoro. Il principale progettista fu l'ingegner Karl von Etzel, che mor\u00ec nel 1865 e quindi non pot\u00e9 vedere il completamento della sua opera.\nDopo la Semmeringbahn fu la seconda ferrovia di montagna realizzata in Austria, e fu invece la prima linea ad aver attraversato completamente la catena alpina.\nA partire dall'estate 1943, il tratto ferroviario e stradale tra Verona e Innsbruck assunse per gli Alleati un'importanza vitale: bombardare la linea del Brennero significava disarticolare il sistema di rifornimenti per le truppe tedesche in Italia. Nonostante l'obiettivo principale fosse l'asse del Brennero, anche alcune citt\u00e0 vennero bombardate; Trento e Bolzano furono colpite il 2 settembre 1943; Innsbruck per la prima volta il 15 dicembre. Tra il 1943 e il 1945, le incursioni bersagliarono sistematicamente questi territori; i tedeschi stanziarono tra Innsbruck e Verona 525 pezzi d'artiglieria contraerea Flak e mobilitarono circa 11.500 operai della Todt addetti alla riattivazione delle linee di comunicazione.\nA partire dagli anni 1960 vennero via via soppresse varie stazioni in territorio altoatesino (Cardano, Prato-Tires, Ponte di Fi\u00e8, Campodazzo, Castelrotto, Funes, Albes, Varna, Mezzaselva, Le Cave, Mules, Fleres, Moncucco e Terme del Brennero) e trentino (Villa Lagarina, Calliano, Volano e Mattarello). In territorio veneto, venne chiusa la stazione di Pescantina nel 2004, e quella di Verona Parona nel 2012.\nA seguito del forte aumento del traffico merci attraverso il Passo del Brennero (in buona parte su gomma) \u00e8 in corso di realizzazione una nuova linea da Verona a Monaco di Baviera passante per Innsbruck, comprendente un tunnel di circa 55 chilometri fra Fortezza e Innsbruck, noto come galleria di base del Brennero. Il nuovo tunnel di base verr\u00e0 complementato da un quadruplicamento della linea ferroviaria tra Fortezza e Verona (al 2020 \u00e8 in costruzione il tratto Fortezza - Ponte Gardena). Il progetto \u00e8 conosciuto con il nome di Accesso Al Brennero.\nCaratteristiche.\nLa linea \u00e8 una ferrovia a doppio binario a scartamento da 1435 mm. Per quanto riguarda l'elettrificazione, il tronco Innsbruck-Brennero segue lo standard della rete austriaca con alimentazione in corrente alternata da volt e frequenza a 16,7 Hz, mentre il tronco Brennero-Verona segue quello italiano in corrente continua da 3000 V. La palificazione della linea aerea, nel tratto italiano Brennero - Salorno \u00e8 di color verde scuro, rispetto al tradizionale color grigio zincato.\nPercorso.\nLa pendenza massima lungo il tracciato \u00e8 del 25 per mille. Il raggio minimo di curva \u00e8 di 285 metri. Il punto pi\u00f9 alto del tracciato \u00e8 la stazione di Brennero a 1371\u00a0m, che \u00e8 anche il punto pi\u00f9 elevato raggiunto dalla rete ordinaria sia delle Ferrovie Austriache \u00d6BB, che di quelle italiane FS.\nPer superare il forte dislivello (796\u00a0m tra Innsbruck e Brennero) furono realizzati due tornanti, sfruttando altrettante valli laterali: Sankt Jodok sul lato austriaco e Ast sull'attuale versante italiano.\nAlla stazione di Brennero, posta sull'omonimo passo, si trova un monumento al progettista, l'ingegner Karl von Etzel. Presso questa stazione, oltre al confine politico italo-austriaco, \u00e8 situato quello di esercizio fra le Ferrovie Austriache (\u00d6BB) e Rete Ferroviaria Italiana (RFI). I due enti gestiscono reti elettriche differenti, sia per voltaggio che per caratteristiche (15000 V in corrente alternata 16,7 Hz in Austria, 3000 V in corrente continua in Italia), il che rende necessaria una sosta per sostituire i locomotori elettrici. Per questa ragione, per lungo tempo l'esercizio dei treni rapidi Monaco-Milano fu affidato ad automotrici Diesel.\nFino al 30 maggio 1965 era inoltre necessaria una seconda sostituzione di motrici nella stazione di Trento, in quanto la tratta Trento-Brennero era alimentata a corrente trifase 3600 V CA 16,7\u00a0Hz.\nL'introduzione di motrici politensione, in grado di funzionare sia sulla rete austriaca che con quella italiana, ha reso, almeno in linea di principio, non pi\u00f9 indispensabile il cambio di motrice. Tuttavia la necessit\u00e0 di avere a bordo apparecchiature di sicurezza adatte ai diversi sistemi (ripetizione segnali, sistemi di controllo marcia, ecc.) e questioni relative all'abilitazione ed impiego del personale hanno limitato tale possibilit\u00e0, che \u00e8 stata inizialmente utilizzata solo per alcuni \"Korridorz\u00fcge\" austriaci trainati da motrici policorrente austriache gruppo 1822 sul percorso Innsbruck-Lienz, che includeva la tratta Brennero-Fortezza e la Ferrovia della Val Pusteria (senza fermate su territorio italiano); a gennaio 2010 sono utilizzate locomotive delle \u00d6BB del gruppo 1216 \"Taurus\". L'opportunit\u00e0 di evitare il cambio di motrice \u00e8 stata poi utilizzata dalle societ\u00e0 private Rail Traction Company (RTC) e Lokomotion per alcuni treni merci con locomotive gruppo E 189 Siemens Dispolok (poi MRCE Dispolok), poi sostituite da locomotive TRAXX F140 MS2 immatricolate come gruppo E.186, di propriet\u00e0 della societ\u00e0 Railpool. Anche Trenitalia utilizza alcune locomotive policorrente gruppo E.412 tra Verona e la Germania come anche sul treno periodico passeggeri Roma\u2013San Candido (linea della Val Pusteria), questo per evitare l'utilizzo di locomotive da manovra diesel nel tratto a 15 \u00a0kV della stazione di confine.\nA partire dal 13 dicembre 2009 Trenitalia non effettua treni Eurocity sulla linea ferroviaria, che da quel momento vengono effettuati da quelli svolti dalle DB-\u00d6BB. Questi treni sono trazionati da un unico locomotore per l'intero tragitto: inizialmente le E.189 di Nordcargo e in seguito le E.190 (gruppo 1216 Taurus), che hanno ottenuto la certificazione per circolare in Italia.\nNella salita sul lato italiano, il forte dislivello tra Vipiteno e Brennero veniva superato risalendo il versante sinistro della Val di Fleres, che veniva imboccata a Colle Isarco a bassa quota: indi il tunnel elicoidale \"Ast\" consentiva ai treni di ascendere rapidamente d'altitudine, raggiungendo lo scalo di Moncucco e poi la stazione di Terme di Brennero. Nel 1999 il segmento Colle Isarco-Terme di Brennero (spettacolare e panoramico, ma pericoloso in quanto esposto a frane e slavine) fu deviato nella nuova galleria Fleres, con conseguente disarmo del tratto passante per Moncucco, la cui stazione venne abbandonata.\nSul finire del XX secolo anche nel tratto Bolzano-Bressanone vennero realizzate due nuove gallerie sul segmento di linea Cardano-Prato-Ponte Gardena, al fine di sostituire il tortuoso percorso originario, che si snodava nella stretta val d'Isarco ed era frequentemente soggetto a interruzioni e incidenti per caduta massi, frane ed esondazioni. Il primo traforo in ordine di tempo fu la galleria Sciliar, attivata nel settembre 1994 tra Ponte Gardena e Prato-Tires, lunga 13307\u00a0m (che escluse dalla linea le vecchie stazioni di Castelrotto, Campodazzo e Ponte di Fi\u00e8), cui fece seguito qualche anno dopo la galleria Cardano, tra Prato-Tires e Cardano, lunga 4\u00a0km.\nLungo i segmenti di linea dismessi in territorio altoatesino il sedime ferroviario \u00e8 stato disarmato ed adibito al transito di strade carrabili e/o percorsi ciclopedonali.\nDiverso \u00e8 invece il caso del tratto Domegliara-Dolc\u00e8, in territorio veneto, a sua volta deviato nel 1998 in una nuova galleria lunga 4314\u00a0m: il vecchio sedime ferroviario (includente la stazione di Ceraino) \u00e8 stato infatti largamente abbandonato ed occasionalmente sfruttato come sentiero.\nBibliografia.\nUlteriori approfondimenti (non utilizzati nella stesura della voce):"}
{"id": "618129", "revid": "83531", "url": "https://it.wikipedia.org/wiki?curid=618129", "title": "Natura morta", "text": "La natura morta \u00e8 una raffigurazione pittorica di oggetti inanimati. Oltre ai tradizionali frutta e fiori, le nature morte ritraggono anche oggetti di vario tipo, come strumenti musicali, bottiglie o animali morti.\nCelebri nature morte che rappresentano frutta e fiori sono quelle di Caravaggio e di Fantin-Latour.\nLa natura morta si configura come genere autonomo solo all'inizio del XVII secolo, tuttavia troviamo esperienze figurative pi\u00f9 antiche.\nLa natura morta nell'antichit\u00e0.\nIn epoca ellenistica si svilupparono tra il II e il III secolo a.C. \"asarotos\" (casa non spazzata) e \"xenia\" (doni augurali agli ospiti). I primi erano decorazioni a mosaico sui pavimenti che rappresentavano resti di cibo come ad esempio scorze di limone attribuite a Sosos. Probabilmente l'idea traeva spunto dal culto dei morti: il cibo caduto da tavola era destinato ai famigliari defunti. Ancora non chiara invece \u00e8 la funzione degli \"xenia\", si tratta di affreschi che secondo alcune ipotesi di studiosi erano dei doni di benvenuto agli ospiti.\nNel Seicento gli artisti a volte rievocano i precedenti archeologici, noti attraverso i mosaici romani utilizzando l'autorit\u00e0 dei 'classici' per rivendicare la dignit\u00e0 di un genere ritenuto minore.\nLa natura morta nel Medioevo.\nL'attenzione per la raffigurazione dell'oggetto si ripresenta solo dopo secoli, a partire dal 1300 quando la cultura presta attenzione al valore simbolico degli oggetti, come ad esempio i teschi che rappresentano il \"memento mori\" e la \"vanitas\", o i fiori appassiti che ricordano all'uomo che la bellezza \u00e8 effimera e passeggera. Spesso si tratta di moniti. L'oggetto \u00e8 simbolo di un messaggio e non fine a se stesso.\nAnche nella cultura trecentesca italiana possiamo rintracciare degli antecedenti della \"natura morta\", nel ruolo di Giotto e dei seguaci e di altri maestri toscani del Trecento nella rappresentazione di ambienti senza figure. Significativo anche quanto narra Vasari su Giotto ancora allievo di Cimabue un giorno dipinse una mosca su un affresco e Cimabue vedendola cerc\u00f2 di scacciarla per poi accorgersi dello scherzo e di come l'allievo fosse stato abile.\nLa natura morta nel Rinascimento.\nLa natura morta 'moderna' trova un preciso campo di sperimentazione nelle tarsie lignee quattrocentesche. Ambito prediletto per le stupefacenti esercitazioni dei pionieri della prospettiva, i pannelli lignei simulano frequentemente ante di armadi e scansie in cui sono collocati gli oggetti pi\u00f9 diversi, anticipando soluzioni e soggetti che verranno adottati nel Seicento.\nNel XV secolo le origini del genere vanno collegate alla pittura fiamminga e a quella di Antonio Leonelli da Crevalcore, dove appaiono nel particolare di San Paolo nel trittico di \u00c9trepy e in altre sue opere una serie di nature morte. Particolare il ruolo delle tarsie lignee, che sperimentano soluzioni adottate pi\u00f9 tardi nella pittura.\nNel XVI secolo cresce l'attenzione verso la rappresentazione di oggetti e forme del mondo naturale. Si pu\u00f2 ricordare ad esempio l'opera di Giovanni da Udine di cui rimane famosa la rappresentazione di strumenti musicali ai piedi di Santa Cecilia rappresentata in un quadro di Raffaello e le grottesche e ghirlande della Villa Farnesina ricca di innumerevoli forme vegetali.\nLa natura morta nel Seicento.\nDurante il XVII secolo si conosce un notevole sviluppo delle opere raffiguranti natura morta. Fra i numerosi pittori italiani che vi si dedicano con particolare fortuna, possiamo ricordare:\nAntonio Paolucci considera fra le pi\u00f9 belle nature morte del Seicento un quadro anonimo, realista ma non iperrealista: la \"Fiasca con fiori\", attualmente conservata nella Pinacoteca civica di Forl\u00ec.\nNel Seicento, fra gli altri, opera Evaristo Baschenis, di cui alcune opere sono esposte all'Accademia Carrara di Bergamo. Principalmente i suoi soggetti sono gli strumenti musicali che riflettono l'importanza del legame fra musica e spiritualit\u00e0. Dipinge con grande attenzione per il vero, creando dei trompe l'\u0153il che non riguardano pi\u00f9 solo i soggetti del dipinto: in un caso particolare dipinge uno strato di polvere che sembra rivestire il quadro, creando cos\u00ec concettualmente un trompe l'\u0153il sul dipinto anzich\u00e9 nel dipinto. Propone un modo nuovo di vivere l'esperienza della percezione, pu\u00f2 dipingere una mosca come se facesse parte del quadro oppure come se si trovasse accidentalmente sul quadro, sono livelli diversi della stessa finzione.\nNel Seicento la natura morta si sviluppa in tutta l'Europa, anzitutto in Fiandra ed in Olanda ma anche in Spagna (con i cosiddetti \"bodegones\") e in Francia. Alcuni dei pittori pi\u00f9 famosi di nature morte dell'epoca sono Pieter Claesz, Willem Kalf, Abraham van Beyeren, Jacob van Es, Ludovico de Susio, Juan S\u00e1nchez Cot\u00e1n, Francisco de Zurbar\u00e1n, S\u00e9bastien Stoskopff e Jean-Baptiste Belin.\nLa natura morta nel Settecento.\nIn Francia, un gran maestro della natura morta, ispirato dagli olandesi del secolo precedente e dal gusto Rococ\u00f2, \u00e8 Jean-Baptiste Chardin. Altri rappresentanti del genere sono Alexandre-Fran\u00e7ois Desportes, Jean-Baptiste Oudry, Anne Vallayer-Coster, Luis Mel\u00e9ndez e la pittrice olandese Rachel Ruysch."}
{"id": "618131", "revid": "77358", "url": "https://it.wikipedia.org/wiki?curid=618131", "title": "Calchvynydd", "text": ""}
{"id": "618132", "revid": "92920", "url": "https://it.wikipedia.org/wiki?curid=618132", "title": "Strumento di misura digitale", "text": "Uno strumento di misura digitale \u00e8 uno strumento di misura nel quale il valore misurato si presenta direttamente sotto forma di numero.\nCi\u00f2 che caratterizza lo strumento in \u201cdigitale\u201d \u00e8 il formato del valore visualizzato o del segnale d'uscita, non la tecnologia usata per realizzare lo strumento. A titolo d'esempio si pu\u00f2 ricordare che esistono orologi a bilanciere con quadrante analogico in cui la lancetta dei secondi nella maggior parte dei casi si muove con dei totalizzatori meccanici con movimento a scatto (da cui trattasi di strumenti digitali per l'indicazione dei secondi, sebbene non facciano uso d'elettronica).\nTipologia.\nL'indicazione numerica pu\u00f2 presentarsi in vari modi:\nApplicazione.\nAlcuni esempi di strumenti di misura digitali:\nLettura diretta e indiretta.\nQuando il valore misurato da uno strumento digitale \u00e8 presentato direttamente nell'unit\u00e0 di misura d'interesse (quella del misurando), lo strumento \u00e8 definito a lettura diretta. Esempio: quando si legge la tensione di rete usando un voltmetro digitale o pi\u00f9 comunemente un multimetro.\nInvece, quando il valore \u00e8 espresso in una grandezza diversa da quella del misurando, ma proporzionale a quest'ultimo, lo strumento \u00e8 definito a lettura indiretta. Esempio: quando si legge la pressione di un circuito idraulico, leggendo su un voltmetro digitale il segnale d'uscita di un trasduttore di pressione; in tal caso il valore letto (in volt) deve essere moltiplicato ad una costante di correlazione da cui si ricava il valore in unit\u00e0 di pressione (es. Pascal o bar).\nCon l'incremento dell'utilizzo dei trasduttori, i costruttori di strumentazione hanno messo in commercio una vasta gamma di indicatori multifunzione che, pur essendo sostanzialmente dei voltmetri o dei amperometri, possono preventivamente essere programmati (settaggio) in modo che essi automaticamente trasformino il segnale elettrico da loro letto, in una misura nell'unit\u00e0 ingegneristica d'interesse.\nVa infine detto che in commercio sono comparsi anche dei trasduttori digitali, vale a dire trasduttori che trasformano il valore letto direttamente in formato numerico, per poi renderlo disponibile (attraverso una porta di comunicazione parallela o seriale) ad un dispositivo di raccolta dati computerizzato.\nDigit e risoluzione.\nIl numero dei digit \u00e8 di fatto il limite ultimo alla risoluzione di uno strumento indicatore digitale.\nUn importante vantaggio degli strumenti digitali \u00e8 che, aumentando il numero dei digit, \u00e8 possibile ottenere visualizzazioni con risoluzioni elevatissime, impossibili da ottenere con strumenti analogici. Non \u00e8 raro trovare nei laboratori strumenti con risoluzione di 1-2 ppm (parti per milione).\nUn vantaggio accessorio, legato alla possibilit\u00e0 di disporre di elevate risoluzioni, \u00e8 quello che questi strumenti possono avere (a parit\u00e0 di precisione) un campo di misura molto esteso.\nNel caso di strumenti indicatori si parla spesso di strumenti a N-digit, dove per \"N-digit\" si intende che il visualizzatore dispone di N cifre per visualizzare il valore misurato. Esempio:\nIn altri casi si parla di indicatori a N-digit e mezzo; in questo caso si intende uno strumento dotato di un visualizzatore con N+1 cifre, dove per\u00f2 una \u00e8 destinata a rappresentare il segno ed eventualmente il valore \"1\" della cifra pi\u00f9 significativa del valore misurato. Esempio:\nVa inoltre specificato che spesso gli indicatori digitali dispongono di diverse scale all'interno del loro campo di misura, nonch\u00e9 di un sistema di lettura a virgola mobile. Pertanto, il succitato esempio di indicatore a 4 digit, dotato di varie scale e virgola mobile, potrebbe essere in grado di rappresentare dei valori da 0,001 a 9999, con una risoluzione fino allo 0,01 % della lettura, per un totale di 40000 valori diversi (esempio 1,037 - 10,37 - 103,7 - 1037).\nNel caso di acquisitori o registratori di misura, dove spesso il valore misurato \u00e8 gi\u00e0 codificato in forma numerale scientifica a virgola mobile (es. 1,037e-6), la risoluzione viene indicata dal costruttore in termini di percentuale rispetto al fondo scala, oppure in termini di risoluzione del sistema di conversione analogico/digitale.\nEsempio: una scheda d'acquisizione per segnali, dotata di un convertitore analogico-digitale a 8 bit, presenta un errore di risoluzione dovuto alla conversione di 0,4 % del fondo scala; mentre una scheda dotata di un convertitore a 10 bit, presenta un errore di risoluzione dovuto alla conversione di 0,1 % del fondo scala.\nSi ricorda che nelle valutazioni, deve essere tenuto presente che la risoluzione \u00e8 solo uno dei parametri metrologici che contribuiscono a definire la precisione di uno strumento; non va mai dato per scontato che la precisione del medesimo sia pari alla sua risoluzione.\nAltre caratteristiche.\nLa principale caratteristica degli strumenti digitali \u00e8 che presentano i valori di misura principalmente in formato numerico, questo comporta evidenti vantaggi relativi alla \"leggibilit\u00e0\" del valore e alla precisione nella lettura del visualizzatore: anche del personale non specializzato \u00e8 in grado di leggere senza errori un visualizzatore digitale.\nD'altro canto la lettura si presenta di difficile leggibilit\u00e0 quando il misurando varia velocemente durante la misura. Inoltre viene richiesto un certo sforzo interpretativo quando la misura va' immediatamente valutata rispetto a dei limiti di tolleranza o dei valori obbiettivo.\nLa quasi totalit\u00e0 della strumentazione digitale \u00e8 realizzata tramite circuiti elettronici a stato solido, e l'evoluzione di questi ultimi ha fornito agli utilizzatori alcuni vantaggi accessori rispetto alla tradizionale strumentazione analogica, esempio:\nPer contro, gli strumenti digitali, presentano generalmente alcuni svantaggi:"}
{"id": "618133", "revid": "599013", "url": "https://it.wikipedia.org/wiki?curid=618133", "title": "Tucano (popolo)", "text": "I Tucano sono un gruppo etnico della Colombia, del Brasile e del Venezuela.\nLingua.\nParlano la lingua tucano (codice ISO 639-3 tuo) che appartiene all'omonima famiglia linguistica. Si fanno chiamare \"Ye'p\u00e2-masa\" o \"Das\u00e9a\".\nInsediamenti.\n\u00c8 il gruppo pi\u00f9 numeroso tra quelli appartenenti alla famiglia tucanoana. Vivono principalmente in Colombia e in Brasile, con un piccolo gruppo in Venezuela. Sono stanziati sui fiumi Tiqui\u00e9, Papuri, Uaup\u00e9s e Rio Negro e anche nella cittadina di S\u00e3o Gabriel. La dispersione dell'etnia \u00e8 notevole e si contano pi\u00f9 di 30 sottogruppi ognuno dei quali ha un nome diverso. La stessa classificazione dei sottogruppi \u00e8 oggetto di controversia e spesso alcuni gruppi della famiglia tucanoana considerati autonomi vengono inclusi come sottogruppi della pi\u00f9 ampia etnia dei Tucano."}
{"id": "618135", "revid": "21079", "url": "https://it.wikipedia.org/wiki?curid=618135", "title": "Involucro convesso", "text": ""}
{"id": "618136", "revid": "6923", "url": "https://it.wikipedia.org/wiki?curid=618136", "title": "Tariana", "text": "I Tariana sono un gruppo etnico del Brasile che ha una popolazione stimata in circa 1.914 individui (2002).\nLingua.\nParlano la lingua Tariana (D:Yohoraa-TUO01), lingua che appartiene alla famiglia linguistica Aruak. Si fanno chiamare Taliaseri.\nInsediamenti.\nVivono nei pressi dei fiume Papur\u00ed, Uaup\u00e9s e nella parte superiore del fiume Iauiari, ai confini tra Brasile e Colombia. \u00c8 un gruppo molto meno numeroso in Colombia, mentre in Brasile \u00e8 ancora forte l'identit\u00e0 tribale di questo piccolo gruppo, con comunit\u00e0 presenti nello stato dell'Amazonas (municipalit\u00e0 di Japur\u00e1, S\u00e3o Gabriel da Cachoeir e Santa Izabel)."}
{"id": "618137", "revid": "287204", "url": "https://it.wikipedia.org/wiki?curid=618137", "title": "Alfonso Lopez Trujillo", "text": ""}
{"id": "618146", "revid": "453182", "url": "https://it.wikipedia.org/wiki?curid=618146", "title": "Tardo medioevo", "text": ""}
{"id": "618151", "revid": "1226", "url": "https://it.wikipedia.org/wiki?curid=618151", "title": "Strumenti di misura digitali", "text": ""}
{"id": "618154", "revid": "1123126", "url": "https://it.wikipedia.org/wiki?curid=618154", "title": "Cafarnao", "text": "Caf\u00e0rnao (in ebraico \u05db\u05e4\u05e8 \u05e0\u05d7\u05d5\u05dd - \"Kefar Nahum\" che significa letteralmente: \"villaggio di Nahum\") \u00e8 un'antica citt\u00e0 della Galilea, situata sulle rive nord-occidentali del lago di Tiberiade, in Israele. Secondo i Vangeli, Ges\u00f9 vi abit\u00f2 dopo aver lasciato Nazareth (): qui inizi\u00f2 la sua predicazione e vi comp\u00ec numerosi miracoli.\nStoria.\nNei secoli successivi Cafarnao fu abbandonata, sino all'acquisto dell'area da parte dei francescani minori della Custodia di Terrasanta: i suoi resti sono stati ritrovati e riportati alla luce da scavi archeologici nel XX secolo. Tra le altre cose, sono state ritrovate una sinagoga costruita con colonne di marmo, risalente al II secolo, e un'abitazione che \u00e8 stata identificata come la casa di san Pietro a seguito degli scavi archeologici effettuati dai francescani minori Virgilio Corbo e Stanislao Loffreda. Sopra la casa \u00e8 stata costruita una chiesa di forma ottagonale, sopraelevata da terra; un'apertura vetrata al centro permette di vedere i resti della casa di Pietro al di sotto.\nTradizioni del Nuovo Testamento.\nIl villaggio \u00e8 menzionato nel Vangelo di Luca e nel Vangelo di Giovanni dove si racconta che si trovava nei pressi del luogo di nascita di Simon Pietro e Andrea e di Giacomo e Giovanni, figli di Zebedeo, come anche del pubblicano (esattore delle tasse) Matteo. Un sabato biblico, Ges\u00f9 insegn\u00f2 nella sinagoga di Cafarnao e guar\u00ec un uomo che era posseduto da uno spirito impuro. Successivamente guar\u00ec la febbre della suocera di Simon Pietro ().\nSecondo , Cafarnao \u00e8 anche il luogo dove un centurione romano chiese a Ges\u00f9 di guarire il suo inserviente. Cafarnao viene anche menzionato nel Vangelo di Marco (), ed \u00e8 la localit\u00e0 dove avvenne la famosa guarigione del paralitico che venne fatto scendere dal tetto per raggiungere Ges\u00f9. Secondo i Vangeli sinottici, Ges\u00f9 scelse questa citt\u00e0 come centro del suo ministero di salvezza in Galilea, dopo aver lasciato il piccolo borgo di montagna di Nazareth (). Inoltre maledisse la citt\u00e0, dicendo \"Fino agli inferi precipiterai!\" () a causa del mancato ascolto dei suoi insegnamenti."}
{"id": "618164", "revid": "2015336", "url": "https://it.wikipedia.org/wiki?curid=618164", "title": "Ercole Strozzi", "text": "Biografia.\nSuccedette al padre nella carica di giudice dei XII Savi, alla quale peraltro rinunci\u00f2 dopo pochi mesi. Scrisse, come il padre, eleganti elegie e sonetti in latino, da alcuni giudicate migliori di quelle del padre. I suoi sonetti in volgare sono ispirati alla scuola del Petrarca. Affetto da una malformazione fisica, camminava zoppicando.\nFamiliare nella corte degli Este, entr\u00f2 tra gli uomini di fiducia della duchessa Lucrezia Borgia quando essa spos\u00f2 Alfonso I d'Este. La sua misteriosa morte, avvenuta per assassinio tramite accoltellamento in una strada di Ferrara la notte del 6 giugno 1508, dest\u00f2 molto scandalo e non fu mai chiarito chi fosse il responsabile n\u00e9 il mandante.\nSicuramente era una figura scomoda per il duca, secondo alcuni perch\u00e9 Alfonso si era invaghito della moglie di Ercole; secondo altri (tra i quali Maria Bellonci, che scrisse una puntuale ricostruzione degli avvenimenti nel suo libro su Lucrezia Borgia) perch\u00e9 Alfonso avrebbe scoperto che Ercole era il messaggero tra sua moglie Lucrezia e Francesco II Gonzaga, tra i quali esist\u00e9 un amore platonico, ricostruito da alcune, poche, lettere pervenuteci. \u00c8 invece un'ipotesi piuttosto fantasiosa il fatto che esistesse una relazione tra Lucrezia ed Ercole stesso.\nDiscendenza.\nLasci\u00f2 tre figli naturali:\nLe elegie di Ercole Strozzi furono pubblicate assieme ad altri componimenti del padre nel 1513 da Aldo Manuzio, che fu suo maestro."}
{"id": "618165", "revid": "439868", "url": "https://it.wikipedia.org/wiki?curid=618165", "title": "Joshua Lederberg", "text": "Conseguito il dottorato in microbiologia all'Universit\u00e0 di Yale nel 1948, inizi\u00f2 una lunga carriera di ricercatore, che lo condusse ben presto (nel 1958, a soli 33 anni) a conseguire il Premio Nobel per la medicina \"per le scoperte sulla ricombinazione genetica e l'organizzazione del materiale genetico dei batteri\". L'altra parte del premio fu assegnata a George Wells Beadle e Edward Lawrie Tatum.\nSin dai tempi dello sbarco sulla Luna, Lederberg fu un sostenitore delle teorie esobiologiche.\nBiografia.\nLederberg nacque a Montclair, New Jersey, da Esther Goldenbaum Schulman Lederberg e Rabbi Zvi Hirsch Lederberg, nel 1925, e si trasfer\u00ec da bambino a Washington Heights, Manhattan. Aveva due fratelli minori. Lederberg si diplom\u00f2 alla Stuyvesant High School di New York City all'et\u00e0 di 15 anni nel 1941. Dopo il diploma, gli fu concesso un laboratorio dall'American Institute Science Laboratory, un predecessore del Westinghouse Science Talent Search."}
{"id": "618166", "revid": "46291", "url": "https://it.wikipedia.org/wiki?curid=618166", "title": "Calystegia sepium", "text": "Il vilucchio bianco (Calystegia sepium ) \u00e8 una pianta rampicante della famiglia delle Convolvulaceae.\nDescrizione.\n\u00c8 una pianta erbacea perenne che cresce avviluppandosi alle altre piante con un fusto volubile lungo 2\u20134 m, raramente sino a 5 m.\nLe foglie, lunghe 5\u201310\u00a0cm e ampie 3\u20137\u00a0cm, sagittate, ondulate al margine e dotate di un lungo picciolo, sono disposte a spirale.\nI fiori sono solitari e disposti all'ascella delle foglie; hanno un calice con cinque lobi, parzialmente ricoperto da due brattee; la corolla, imbutiforme, \u00e8 lunga fino a 6\u00a0cm e di colore bianco.\nIl frutto \u00e8 una capsula sferica di circa 1\u00a0cm di diametro e contiene da due a 4 semi neri.\nDistribuzione e habitat.\nLa specie ha una distribuzione cosmopolita: \u00e8 presente nelle zone temperate di America del Nord e del Sud, Asia, Australia, Europa e Nordafrica.\n\u00c8 una pianta infestante delle colture erbacee, dei cereali, dei vigneti e degli incolti. Predilige suoli argillosi, umidi e ricchi di elementi nutritivi, da 0 a m di quota."}
{"id": "618170", "revid": "1442080", "url": "https://it.wikipedia.org/wiki?curid=618170", "title": "Lamentazioni di Geremia", "text": "Le Lamentazioni di Geremia, nel testo biblico del Libro delle Lamentazioni, attribuito al profeta Geremia, predicano la necessit\u00e0 di un ritorno alla fedelt\u00e0 all'alleanza, condannando aspramente le pratiche idolatre, i frequenti soprusi dei forti contro i deboli, l'osservanza ipocrita e superficiale dei rituali.\nLe lamentazioni e la musica.\nNel Canto gregoriano e, poniamo, nelle Lamentazioni di Geremia, troviamo \u00abl'esempio che pu\u00f2 dirsi di trapasso tra la musica vera e propria e la declamazione\u00bb.\nNel tempo, successivamente, versioni musicali delle lamentazioni sono state composte da diversi musicisti.\nThomas Tallis.\nThomas Tallis compose due famose lamentazioni. Create per 5 voci, dimostrano un sofisticato uso dell'imitazione ma non sono altrettanto valide dal punto di vista dell'espressivit\u00e0.\nCos\u00ec come altri compositori, Tallis compose \"Incipit Lamentatio\" e \"De Lamentatione\"; le lettere ebraiche che iniziano ogni verso, (\"Aleph\", \"Beth\" per il primo pezzo e \"Gimel\", \"Daleth\" e \"Heth\" per il secondo), ed il ritornello conclusivo \"Ierusalem, Ierusalem ...\" (Gerusalemme, Gerusalemme, torna nuovamente al Signore Dio tuo) enfatizzano il sobrio e melanconico effetto dei pezzi. I due pezzi di Tallis usano dei versi in successione ma le due composizioni sono assolutamente indipendenti una dall'altra, anche se vengono spesso eseguite una dopo l'altra. I compositori sono liberi di usare i versi che preferiscono visto che il ruolo liturgico di questi pezzi \u00e8 ormai perso.\nWilliam Byrd.\nI lavori di William Byrd vengono eseguiti molto raramente, nonostante l'importanza di questo compositore, non soltanto perch\u00e9 compose questi lavori all'et\u00e0 di venti anni quando non aveva ancora una grande esperienza di composizione, ma anche perch\u00e9 le copie pervenuteci non riportano la parte vocale delle composizioni stesse.\nFrancesco Antonio Vallotti.\nFrancesco Antonio Vallotti, teorico dell'armonica e del contrappunto che influ\u00ec in maniera evidente nel mondo della musica sacra, mise pi\u00f9 volte in musica le Lamentazioni negli anni '30-'40 del 1700. Alcune impegnano un organico strumentale ampio mentre altre sono composte per voce, violoncello obbligato e basso continuo. Alcuni di questi lavori sono mostrano appieno le doti compositive di questo autore, oggi raramente ricordato e pressoch\u00e9 solo per le sue teorie e non per la sua musica.\nIgor Stravinskij.\nIgor' F\u00ebdorovi\u010d Stravinskij scrisse nel 1958 Threni, \"id est Lamentationes Jeremiae Prophetae\" una Cantata per soli, coro misto e orchestra, basandosi su alcuni versetti delle Lamentazioni di Geremia, in particolare ha usato alcuni frammenti tratti dalla prima, terza e quinta Elegia cos\u00ec come indicati nel testo della Vulgata: \"De Elegia Prima\", \"De Elegia Tertia\" (Querimonia, Sensus Spei, Solacium), \"De Elegia Quinta\".\nAltri.\nAltri lavori sono quelli di Orlando di Lasso, Bartolomeo Tromboncino, Thom\u00e0s Luis de Victoria e Pierluigi da Palestrina.\nEsempio pi\u00f9 tardo \u00e8 la tradizione francese delle \"Le\u00e7ons de T\u00e9n\u00e8bres\", fra le quali spiccano per bellezza e profondit\u00e0 espressiva quelle \"pour le Mercredi\" di Fran\u00e7ois Couperin (1668-1733), senza dimenticare le numerose scritte da Marc-Antoine Charpentier (1636-1704). Notevole la serie composta da Jan Dismas Zelenka (1679-1745). \nFra le musiche di questo tipo composte nel XX secolo si ricorda la sinfonia N.1 \"Sinfonia Geremia\" di Leonard Bernstein, dove nel III tempo un mezzosoprano canta alcuni versi tratti dalle Lamentazioni."}
{"id": "618178", "revid": "123163460", "url": "https://it.wikipedia.org/wiki?curid=618178", "title": "Citt\u00e0 murate italiane", "text": "Le citt\u00e0 murate italiane sono centri urbani che hanno conservato, almeno in parte, la cerchia delle mura di difesa costruita in epoca preistorica, etrusca, fenicia, greca, romana, medioevale o rinascimentale fino al XVII secolo.\nL'elenco \u00e8 parziale, in ordine alfabetico per regione e provincia.\nVeneto.\nSecondo l\"elenco delle citt\u00e0 murate\" stilato dalla Regione."}
{"id": "618186", "revid": "709565", "url": "https://it.wikipedia.org/wiki?curid=618186", "title": "Penychen", "text": "Il regno del Penychen nacque nel V secolo, quando Pawl, figlio di Glywys Cernyw del Glywyssing, eredit\u00f2 l'area del Penychen (Galles centrale), su cui regn\u00f2 da Nant Pawl e forse dalla fortezza collinare di Caerau. Fu protettore di molti noti santi gallesi, tra cui il nipote Cadog (a cui diede della terra per costruire l'abbazia di Llancarfan) e Illtud, che era stato un ufficiale dell'esercito di Pawl, prima di essere convertito al Cristianesimo da Cadog. Alla morte di Pawl, il trono pass\u00f2 proprio a Cadog. Alla morte di quest'ultimo, il Penychen pass\u00f2 a re Meurig del Gwent."}
{"id": "618187", "revid": "339392", "url": "https://it.wikipedia.org/wiki?curid=618187", "title": "Sant'Illtud", "text": ""}
{"id": "618190", "revid": "107619191", "url": "https://it.wikipedia.org/wiki?curid=618190", "title": "Tito Vespasiano Strozzi", "text": "Biografia.\nFiglio di Nanni Strozzi, discendente da un ramo di esiliati della famiglia fiorentina degli Strozzi e di Costanza Costabili, fu educato alla cultura umanistica e allo studio dei classici (come faceva presagire il suo nome scelto tra quello di due importanti imperatori romani), formandosi nella scuola di Guarino de' Guarino. Ebbe tre fratelli e diverse sorelle, tra cui Lucia, madre di Matteo Maria Boiardo. Fu un patrizio di Ferrara ed ebbe alcuni importanti incarichi nella magistratura civile: armato Cavaliere dal Duca di Ferrara nel 1473, fu nominato Governatore di Rovigo e del Polesine tra il 1473 e il 1484, poi Giudice dei Savi dal 1497 al 1505, incarico che poi cedette all'unico figlio Ercole.\nLa sua figura \u00e8 comunque ricordata per le sue composizioni come poeta umanista, con una serie di raffinate elegie in latino e alcuni sonetti in volgare. Fu poeta di corte di Borso e Ercole d'Este. Tra le sue opere pi\u00f9 importanti i libri dell'\"Eroticon\", dove, cantando l'amore prima per Anzia, poi per Filliroe, si manifesta la sua fusione dei classici latini con l'ispirazione petrarchesca. Scrisse anche epigrammi, sermoni, egloghe e un poema epico intitolato \"Borsiade\" dedicato a Borso d'Este. Fu anche autore di un volgarizzamento del \"De vita solitaria\" di Francesco Petrarca.\nLa sua opera fu pubblicata da Aldo Manuzio nel 1513, assieme alle composizioni del figlio Ercole, con il titolo di \"Strozii po\u00ebtae pater et filius\".\nSpos\u00f2 Domitilla Rangoni, figlia del condottiero Guido I Rangoni."}
{"id": "618195", "revid": "124612732", "url": "https://it.wikipedia.org/wiki?curid=618195", "title": "Pietro Tribuno", "text": "Biografia.\nNotizie sul suo conto si hanno a partire dall'elezione a doge, avvenuta tra la fine dell'887 e l'inizio dell'888 in sostituzione di Giovanni II Partecipazio (che era tornato brevemente al potere nell'autunno dell'887 dopo la morte di Pietro I Candiano).\nNei documenti contemporanei \u00e8 citato semplicemente come \"Petrus dux\". Il cognome Tribuno o Trundomenico gli \u00e8 stato attribuito dalla storiografia a partire da Giovanni Diacono, secondo il quale Pietro era figlio di un tribuno Domenico e di un Agnella, quest'ultima nipote del doge Pietro Tradonico. Va precisato che una famiglia Trundomenico \u00e8 effettivamente attestata nella documentazione fino al XII secolo, ma non \u00e8 possibile trarre informazioni su eventuali rapporti di parentela.\nDopo secoli in cui una fazione politica prevaleva sulle altre imponendo il proprio doge, Pietro fu il primo doge ad essere eletto tramite un placito cui presero parte le maggiori autorit\u00e0 laiche ed ecclesiastiche, nonch\u00e9 gli abitanti della capitale divisi per ceto sociale.\nRompendo con i predecessori, il Tribuno si preoccup\u00f2 di mantenere un atteggiamento pacifico con le altre potenze, tanto che Giovanni Diacono defin\u00ec il suo dogato \u00abun'era di pace e di splendore\u00bb.\nCon il Regno d'Italia e il Sacro Romano Impero rinnov\u00f2 il \"Pactum Lotharii\" che da decenni regolava i rapporti tra Venezia e l'Occidente. In particolare, il 7 maggio 888 Berengario del Friuli confermava quando gi\u00e0 stabilito, aggiungendovi solo un censo annuo di 25 lire pavesi richiesto dai Veneziani come ricognizione di diritti di uso e di benefici dei traffici svolti da questi nel Regno. In seguito, il 20 giugno 891 il successore Guido II da Spoleto accolse in parte quanto richiesto dagli ambasciatori del doge, stilando con maggior precisione le procedure da seguire in caso di contrasti sulle propriet\u00e0 veneziane, riconoscendo inoltre al doge il diritto di perseguire i propri cittadini che si erano rifugiati oltre confine.\nBuone relazioni si ebbero anche con l'Impero Bizantino, da cui formalmente dipendeva il Ducato, e Tribuno ricevette il titolo di protospatario durante il regno di Leone VI il Saggio.\nNemmeno con gli Slavi, che da anni infestavano le coste dalmate ostacolando i traffici veneziani, si ravvisarono tensioni.\nQuesto periodo di stabilit\u00e0 venne meno nell'899, quando l'entroterra veneto fu devastato dalla discesa degli Ungari. Dopo essere riusciti a colpire anche il Ducato saccheggiando alcune localit\u00e0 costiere, essi puntarono verso la capitale ma, a causa della loro inesperienza in mare, furono respinti da una flotta allestita dal doge. Al termine della guerra, Tribuno mise mano alle conseguenze lasciate dagli invasori: nel febbraio del 900 fece convocare un placito che concesse esenzioni e conferm\u00f2 privilegi al monastero di Santo Stefano di Altino, danneggiato dall'incursione.\nDegli anni seguenti non si hanno notizie degne di nota. Va segnalato che durante il suo governo si assist\u00e9 a un importante sviluppo edilizio della futura Venezia: in particolare, vennero potenziate le strutture difensive, realizzando una muraglia che collegasse il castello di Olivolo fin oltre San Marco e bloccando l'accesso al bacino di San Marco mediante una catena che attraversava il canale della Giudecca; per quanto riguarda le costruzioni civili, in questi anni fu eretto il campanile di San Marco e cominciarono ad essere collegate tra loro le varie isole dell'arcipelago realtino, gettando le basi per la nascita della futura Venezia.\nMor\u00ec nel 910 o nel 911 e fu sepolto nella chiesa di San Zaccaria. Sappiamo che ebbe due figli, Domenico e Pietro: il primo divent\u00f2 patriarca di Grado l'altro, che forse premor\u00ec al padre, ebbe un figlio, anch'egli di nome Pietro, che fu eletto vescovo di Olivolo."}
{"id": "618196", "revid": "47767", "url": "https://it.wikipedia.org/wiki?curid=618196", "title": "Giacomo Bresadola", "text": "Biografia.\nFiglio di Simone e Domenica Bresadola nacque a Ortis\u00e9 in Trentino, al tempo territorio austriaco. Frequent\u00f2 le scuole elementari a Montichiari (BS), le scuole tecniche (\"Realschule\") a Rovereto e a Trento complet\u00f2 gli studi superiori presso il Imperial Regio Ginnasio dal 1863 al 1866.\nProprio a Trento, maturata la vocazione al sacerdozio, nel 1866 si dedic\u00f2 agli studi teologici che concluse quattro anni dopo, quando fu ordinato sacerdote.\nEsercit\u00f2 a Baselga di Pin\u00e9, poi a Roncegno, infine nel 1874 fu nominato parroco di Magras, frazione del comune di Mal\u00e9 in Val di Sole. Qui nel 1880 divenne socio della Societ\u00e0 degli alpinisti tridentini.\nA Magr\u00e0s si dedic\u00f2 presto allo studio della botanica approfondendo le proprie conoscenze sui muschi e i licheni, poi inizi\u00f2 lo studio dei funghi sotto lo stimolo di Padre Giovanella da Cembra, un frate cappuccino del convento di Mal\u00e9, al quale dedic\u00f2 successivamente una nuova specie, l\"Omphalia giovanellae\", (\"Clitopilus giovanellae\" (Bres.) Sing.).\nNel 1885, trasferito a Trento, presso la Curia Vescovile, svolse l'incarico di amministratore del Capitolo della Cattedrale fino al 1910. Da allora visse come pensionato a Trento, continuando la sua attivit\u00e0 di micologo.\nSi form\u00f2 in campo micologico acquistando e leggendo le opere del Venturi e del Vittadini, ma evento decisivo fu la sua lettera al prof. Saccardo con la quale chiedeva di avere le sue opere e dava la sua disponibilit\u00e0 per ricerche micologiche in Trentino. Da allora, infatti, nacque una proficua e durevole amicizia oltre che ad una lunga collaborazione.\nSaccardo non fu l'unico, infatti Bresadola cominci\u00f2 a collaborare con le pi\u00f9 importanti riviste botaniche europee e con numerosi micologi di fama internazionale. Tra questi basta ricordare Lucien Qu\u00e9let, Patouillard, , Barla e .\nDi fondamentale importanza, fu il rapporto di collaborazione con Bourdot e Galzin nello studio intrapreso dai due micologi francesi sugli Aphyllophorales.\nOltre ad essere stato uno dei fondatori della S.M.F. e membro dell'Accademia Pontificia dei Lincei, \"Bresadola\", nella sua vita aveva ricevuto molte onorificenze, tra cui: socio benemerito della Societ\u00e0 Botanica Italiana, socio corrispondente della \"Botanical Society of America\", membro onorario della B.M.S., socio onorario della Deutsche Gesellschaft f\u00fcr Pilzkunde.\nLa morte lo colse il 9 giugno 1929, a Trento nella sua modesta abitazione, mentre stava ancora lavorando all'\"Iconographia Mycologica\", opera che fu poi ultimata postuma grazie all'interessamento della Societ\u00e0 Botanica Italiana e del Museo di Storia Naturale di Trento.\nPer ricordarne la memoria, nel settembre del 1930, nel corso di un convegno della Societ\u00e0 Botanica Italiana tenuto a Trento presso il Museo di Storia Naturale, fu scoperto un busto marmoreo a lui dedicato.\nLe ristrettezze economiche lo costrinsero a cedere un erbario di circa 30.000 specie al Museo di Stoccolma.\nA lui \u00e8 intitolato il Museo Diocesano di Scienze Naturali che si trova presso il Collegio Arcivescovile di Trento.\nA Giacomo Bresadola \u00e8 intitolata anche una strada del quartiere Centocelle di Roma."}
{"id": "618204", "revid": "6923", "url": "https://it.wikipedia.org/wiki?curid=618204", "title": "Terzetto", "text": "Il terzetto \u00e8 un brano musicale per tre voci soliste, con o senza accompagnamento strumentale.\nIl termine nasce per indicare interpretazioni vocali a tre che cantano alternandosi od insieme. Nei casi in cui le tre linee di canto si sviluppano isoritmicamente, le voci si trovano spesso in intervallo di \"terza\", di \"sesta\" oppure all'unisono.\nPi\u00f9 raramente il termine terzetto \u00e8 utilizzato per indicare un brano per tre strumenti solisti, meglio noto come trio.\nIl terzetto nella storia dell'opera.\nImpiegato con estrema parsimonia nell'opera barocca e metastasiana, nella seconda parte del Settecento e soprattutto nell'Ottocento il terzetto si afferm\u00f2 come una delle forme canoniche dell'opera lirica.\nTra gli esempi pi\u00f9 famosi, il terzetto che chiude il primo atto della \"Norma\" di Vincenzo Bellini e quello su cui termina l'\"Ernani\" di Giuseppe Verdi."}
{"id": "618207", "revid": "767487", "url": "https://it.wikipedia.org/wiki?curid=618207", "title": "Babylon (Dario Aspesani)", "text": "Babylon \u00e8 un album di Dario Aspesani pubblicato nel 2003. La musica dell'album \u00e8 etno/avanguardistica, e lo stesso \u00e8 quasi totalmente realizzato con strumenti etnici provenienti dal sud America, dall'Africa e dal sud est Asiatico. Tutti gli strumenti sono suonati come nei due precedenti album da Dario Aspesani (che \u00e8 anche autore di tutte le musiche) con il digital multitrack.\nStrumenti etnici utilizzati: kora senegalese, jemb\u00e8, bongo, gujiro cubano, gujiro dominicano, gujiro peruviano, palo de lluvia, corno maori, maracas, shakers ganesi, shakers asiatici, flauti indiani e peruviani, ocarina peruviana, tone block, percussione bitonale guatemalteca, percussione bitonale camerunese, campane cingalesi, clave, musical eggs, campana latina, cembalo, shaker brasiliano, nacchere, tamburo peruviano, shaker dell'ecuador, chitarra monocorda indiana e marimba senegalese.\nStrumenti tradizionali utilizzati: chitarra elettrica, basso, armonica a bocca, flauto dolce, chitarra acustica."}
{"id": "618208", "revid": "21880", "url": "https://it.wikipedia.org/wiki?curid=618208", "title": "Coturnice sicula", "text": ""}
{"id": "618209", "revid": "1543377", "url": "https://it.wikipedia.org/wiki?curid=618209", "title": "Carbene", "text": "Il carbene \u00e8 una specie chimica metastabile con formula generale R2C:, molto sfruttata in chimica organica e metallorganica a causa della sua reattivit\u00e0. Il capostipite dei carbeni \u00e8 il \"metilene\" :CH2, la cui esistenza \u00e8 stata dimostrata nel 1959 con l'ausilio della spettroscopia; un altro carbene molto comune \u00e8 il \"diclorocarbene\" :CCl2. \nUn carbenoide \u00e8 una specie, relativamente pi\u00f9 stabile, che pur non essendo un carbene vero e proprio possiede caratteristiche e reattivit\u00e0 molto simili (ad es. si addizionano agli alcheni nella sintesi di Simmons-Smith). Un semplice carbenoide \u00e8 I-CH2-ZnI. Nell'ultimo decennio del XX secolo sono stati dimostrati e caratterizzati carbeni stabili.\nConfigurazione elettronica.\nEsistono due differenti tipi di carbeni: il carbene \"singoletto\" e il carbene \"tripletto\". Lo stato di tripletto \u00e8 quello a pi\u00f9 bassa energia e quindi pi\u00f9 stabile in condizioni normali. Per gli idrocarburi semplici, i carbeni tripletti di solito sono 8 kcal/mole (33 kJ/mole) pi\u00f9 stabili dei singoletti. Questa stabilit\u00e0 si deduce in parte dalla regola di Hund della massima molteplicit\u00e0.\nLe strategie per stabilizzare i carbeni tripletto possono essere inefficaci. Il carbene chiamato 9-fluorenilidene ha dimostrato essere una miscela di equilibrio di stati singoletto e tripletto con una differenza di energia di circa 1,1 kcal/mole (4,6 kJ/mole). \n\u00c8, tuttavia, discutibile se la classe dei diaril carbeni come il fluorene sono veri carbeni perch\u00e9 gli elettroni si possono delocalizzare a tal punto da diventare di fatto biradicali. Esperimenti \"in silico\" suggeriscono che i carbeni tripletti possono essere termodinamicamente stabilizzati con eteroatomi elettropositivi come nei carbeni silil e sililossi, specialmente i trifluorosilil.\nSintesi di carbeni.\nLe pi\u00f9 comuni sintesi di carbeni implicano processi di fotolisi o eliminazione:\nReattivit\u00e0.\nCarbeni singoletto e tripletto mostrano differente reattivit\u00e0 chimica.\nI carbeni reagiscono anche tramite sostituzione elettrofila con composti aromatici il cui anello risulta attivato da un sostituente (es. reazione di Reimer-Tiemann).\nI carbeni sono impiegati anche nella sintesi di composti metallorganici con metalli del blocco \"d\" della tavola periodica in basso stato di ossidazione. Un esempio \u00e8 dato dal composto (CO)5Cr=C(NR2)(C6H5).\nApplicazioni.\nUn'applicazione su larga scala dei carbeni \u00e8 la produzione industriale di tetrafluoroetene, il precursore del teflon. Viene generato tramite l'intermediazione di difluorocarbene:\nl'inserimento di carbeni nei legami C\u2013H \u00e8 stato ampiamente sfruttato, ad es. nella funzionalizzazione superficiale dei materiali polimerici ed elettropolimerizzazione di adesivi.\nLe applicazioni ai coloranti tramite la sintesi del 3-aril-3-trifluorometildiazirina, un precursore del carbene che pu\u00f2 essere attivato dal calore,\ndalla luce o dalla tensione elettrica.\nStoria.\nI carbeni erano stati postulati per la prima volta da Eduard Buchner nel 1903 in studi di ciclopropanazione dell'estere detto etildiazoacetato con toluene.\nNel 1912 Hermann Staudinger convert\u00ec gli alcheni in ciclopropani con diazometano e CH2 come intermedio. Doering nel 1954 ne dimostr\u00f2 l'utilit\u00e0 sintetica con studi sul diclorocarbene."}
{"id": "618222", "revid": "767487", "url": "https://it.wikipedia.org/wiki?curid=618222", "title": "Sudamerica (album)", "text": "Sudamerica \u00e8 un album del musicista italiano Dario Aspesani del 2003. L'album \u00e8 registrato tramite \"digital multitracks\" e tutti gli strumenti sono stati suonati dall'autore. Si nota uno studio molto attento alle tematiche inerenti, chiaramente alla musica centro e sud americana: vedi l'intro da Arrimate paca (traditional cubano), oppure, venceremos (celebre brano degli Inti-Illimani) riarrangiato con il solo utilizzo di un tamburo peruviano ecc."}
{"id": "618224", "revid": "2042381", "url": "https://it.wikipedia.org/wiki?curid=618224", "title": "Filippo Strozzi il Vecchio", "text": "Biografia.\nFiglio di Matteo di Simone Strozzi e di Alessandra Macinghi, rimase orfano a sette anni del padre bandito in esilio per l'alleanza con Palla Strozzi e la fazione degli Albizi contro Cosimo il Vecchio. Pass\u00f2 gli anni dell'adolescenza a Firenze, ma il dissesto finanziario causato dalle ritorsioni dei Medici, avevano fatto sprofondare la sua casata, un tempo la pi\u00f9 ricca e in vista di Firenze, in una situazione tanto amara da non potere nemmeno permettergli un'adeguata educazione. Per questo a soli tredici anni lasci\u00f2 la citt\u00e0, in cerca di denaro e di una posizione che gli avrebbe permesso di rilegittimare il proprio nome familiare.\nApprod\u00f2 inizialmente a Palermo, dove venne educato da Matteo di Giorgio Brandolini, un vecchio amico del padre, poi in Spagna presso alcuni zii, dove nel 1446 contrasse matrimonio con Fiammetta Adimari. Nel frattempo il cugino Niccol\u00f2, raffinato collezionista e mecenate, complet\u00f2 la sua educazione professionale e culturale, tanto che nel 1455 era gi\u00e0 esperto dell'arte del Cambio da poter essere nominato corrispondente del Banco Mediceo a Napoli. Nel 1458 un ulteriore bando, che vietava il rientro in citt\u00e0 per venticinque anni dei personaggi banditi nel 1434, gli imped\u00ec un ritorno a Firenze. Grazie alla sua abilit\u00e0 come banchiere, nel corso degli anni sessanta del Quattrocento, Filippo ottenne il privilegio da Ferdinando I di Napoli di svolgere affari privati nel suo regno, diventando cos\u00ec influente negli affari della corte napoletana da far chiedere agli stessi fiorentini, con missive a Piero de' Medici dopo la scomparsa di Cosimo, il suo rientro in citt\u00e0. Con l'armistizio del settembre 1466 Filippo pot\u00e9 finalmente tornare legalmente a Firenze, con pieni diritti, che includevano anche la possibilit\u00e0 di ricoprire cariche pubbliche.\nCome altri grandi fiorentini, il suo rientro fu preceduto da mosse prudenti e inizialmente nell'ombra, con investimenti mirati a piccole istituzioni religiose, investendo denaro solo nel contado fiorentino invece che in citt\u00e0 e iniziando un restauro della casa ereditata dal padre, il palazzo minore tuttora esistente accanto all'attuale palazzo Strozzi.\nScelse prudentemente di non prendere parte attiva alla vita politica, mentre tra il 1471 e il 1483 la sua fortuna cresceva a dismisura, arrivando ad essere secondo in ricchezza solo ai Medici. A met\u00e0 degli anni ottanta inizi\u00f2 a pianificare lo straordinario palazzo Strozzi e una sontuosa cappella funeraria in Santa Maria Novella. In queste opere egli profuse grandissimi mezzi, affinch\u00e9 testimoniassero inequivocabilmente il suo rinnovato \"status\" sociale, lasciando un'impronta indelebile nella Firenze dell'epoca.\nMecenatismo.\nTornato a Firenze, affid\u00f2 a Benedetto da Maiano la costruzione di un palazzo di famiglia, Palazzo Strozzi, che fosse il pi\u00f9 grande e bel palazzo della citt\u00e0. Per costruirlo compr\u00f2 e fece abbattere un intero isolato, ma non pot\u00e9 assistere all'opera finita perch\u00e9 mor\u00ec molto prima del completamento, avvenuto solo nel 1534. Il palazzo, che doveva rappresentare il riscatto della sua famiglia contro i Medici, \u00e8 il migliore esempio di edilizia residenziale del Rinascimento fiorentino.\nLa Cappella di Filippo Strozzi in Santa Maria Novella fu da lui commissionata allo stesso Benedetto da Maiano e a Filippino Lippi, che vi realizz\u00f2 un ciclo di affreschi basato su due grandi scene che occupano completamente le due pareti laterali, uno dei pi\u00f9 begli esempi della cultura classicheggiante e umanistica che negli anni ottanta del Quattrocento ebbe il suo culmine, prima della morte di Lorenzo il Magnifico (1492). La cappella, terminata solo nel 1502, contiene anche la sua sepoltura.\nPer lui Benedetto da Maiano scolp\u00ec anche un busto in marmo, oggi al Louvre, ed uno in terracotta.\nDiscendenza.\nSi spos\u00f2 due volte. La prima con Fiammetta Adimari (1446) dalla quale ebbe cinque figli:\nLa seconda con Selvaggia Gianfigliazzi (1477) dalla quale ebbe quattro figli:\nLa decisione di ribattezzare il secondo figlio con il nome del padre fu presa da Selvaggia dopo la morte prematura del padre. Filippo Strozzi \"il Giovane\" in effetti fu tra i suoi figli quello che maggiormente si distinse."}
{"id": "618230", "revid": "1543377", "url": "https://it.wikipedia.org/wiki?curid=618230", "title": "Edizioni a grandi caratteri", "text": "Vengono definite secondo gli standard internazionali \"edizioni a grandi caratteri\" le pubblicazioni librarie in corpo tipografico non inferiore a 18 punti tipografici e carattere bastone privo di grazie.\nSi tratta di pubblicazioni speciali, realizzate per lettori ipovedenti, con un visus particolarmente ridotto e con caratteristiche di impaginazione specifiche: spazi maggiorati fra le singole parole e fra le singole lettere, elevato contrasto dell'inchiostro sulla pagina, stampa su carta avoriata per ridurre fastidiosi riflessi, ampi margini attorno al testo.\nLa diffusione delle edizioni a grandi caratteri \u00e8 limitata, poich\u00e9 riguarda un pubblico potenziale di lettori piuttosto limitato, ma, a causa dell'invecchiamento della popolazione, in crescita. Negli Stati Uniti e in alcuni paesi europei queste edizioni sono diffuse, mentre in Italia il catalogo delle pubblicazioni \u00e8 ancora ridotto.\nNon costituiva, per\u00f2 una novit\u00e0, in quanto era tradizionale la pubblicazione di libri di preghiere destinate a persone anziane, caratterizzati dai caratteri molto grandi.\nStoricamente, i libri a grandi caratteri sono stati realizzati in Gran Bretagna nel 1964, quando Frederick Thorpe, un distributore librario in pensione decise di ristampare in anastatica vecchie edizioni di classici della letteratura anglosassone in formato doppio rispetto all'originale. A partire dal 1969, il progetto si trasform\u00f2 in un'impresa editoriale effettiva, attraverso la Fondazione Ulverscroft. L'avvio in Italia avviene negli Anni Settanta, ad opera di Edizioni Grandi Lettere, una casa editrice milanese ora scomparsa. Successivamente, sono state riprese da:\nAngolo Manzoni, casa editrice piemontese che ha lanciato la collana CORPO 16, pubblicando autori contemporanei e classici, compresi alcuni titoli della saga di Harry Potter\nElena Morea editore, casa editrice torinese, che nel 1998 si \u00e8 presentata con le collane autore uomo e autore donna a grandi caratteri: con possibilit\u00e0 di personalizzazione del testo su richiesta del lettore.\nMarco Valerio Edizioni, casa editrice con sede a Torino, che pubblica la collana LIBERI CORPO 18, dedicata in particolare ai classici e ai testi per la scuola, anche con testi in lingua inglese e francese, per un catalogo di oltre cento titoli certificati accessibili, attualmente il maggiore in Europa.\nPunto di fuga editore, casa editrice con sede a Cagliari e Roma, che nel 2001 ha lanciato la collana CORPOSEDICI: selezione di romanzi di narrativa italiana e straniera."}
{"id": "618231", "revid": "120631293", "url": "https://it.wikipedia.org/wiki?curid=618231", "title": "Edizioni Angolo Manzoni", "text": "Edizioni Angolo Manzoni S.r.l. \u00e8 stata una casa editrice italiana con sede a Torino specializzata nella produzione di libri a grandi caratteri per lettori ipovedenti e, pi\u00f9 in generale, per persone con una ridotta visione.\nIn 25 anni di servizio culturale ha pubblicato 350 volumi tra i quali i romanzi di Gianna Baltaro, autrice di gialli ambientati nella Torino degli Anni Trenta del Novecento.\nA partire del 1997 ha editato i volumi della collana a Grandi Caratteri \u201cCORPO 16\u201d che si poneva l'obiettivo di \u201cabbattere le barriere di lettura\u201d e che, ha ospitato testi di scrittori classici e contemporanei.\nDal 2010 ha dato vita alla collana Junior D, , con relativo file audio MP3 di lettura integrale, e basata sulla stampa con il carattere tipografico EasyReading, font progettato e realizzato con accorgimenti editoriali agevolanti per chi ha difficolt\u00e0 di lettura causate dal DSA (Disturbo Specifico dell'Apprendimento) dislessia.\nEdizioni Angolo Manzoni ha cessato l'attivit\u00e0 nel luglio del 2014, ma non \u00e8 scomparsa la sua principale realizzazione; infatti i soci storici, con l'apporto di nuovi soci, hanno fondato EasyReading Multimedia s.r.l. che si occupa di diffondere l'uso del font EasyReading e di commercializzarne la licenza di utilizzo."}
{"id": "618234", "revid": "124123", "url": "https://it.wikipedia.org/wiki?curid=618234", "title": "Margaret Geller", "text": "Ha realizzato negli anni ottanta del XX secolo un'importante cartografia di una vasta parte dell'Universo osservabile, che comprendeva circa 15000 galassie, sino alla distanza di 600 milioni di anni luce dal Sole. Tale lavoro ha permesso di individuare per la prima volta la Grande Parete, un'immensa fascia di galassie che si estende per almeno 500 milioni di anni luce."}
{"id": "618236", "revid": "547034", "url": "https://it.wikipedia.org/wiki?curid=618236", "title": "Carbenoide", "text": "In chimica un carbenoide \u00e8 un intermedio reattivo di struttura generale M-CR2-X (M = metallo, X = alogeno, sia esso cloro, bromo, iodio o fluoro, R = gruppo funzionale alchile o arile), cio\u00e8 la presenza simultanea di un metallo e di almeno un gruppo elettron-attrattore, che condivide le caratteristiche di reazione con un carbene. La IUPAC li definisce entit\u00e0 complesse simili ai carbeni mostrando caratteristiche di reattivit\u00e0, direttamente o agendo come fonti di carbeni.\nStoria e propriet\u00e0.\nIl termine carbenoide \u00e8 stato introdotto per la prima volta da Gerhard L. Closs e Robert A. Moss, entrambi del dipartimento di chimica dell'universit\u00e0 di Chicago nel 1964, per descrivere i composti, \u201cche mostrano reazioni qualitativamente simili a quelli dei carbeni senza essere necessariamente specie di carbonio bivalente libero.\u201d I due chimici americani osservarono che essi presentavano un comportamento nucleofilo o elettrofilo in funzione delle condizioni di reazione in cui intervenivano.\nCarattere anfifilico.\nIn generale, si \u00e8 scoperto che il carattere carbenoide si realizza nei sistemi con un atomo di carbonio metallizzato che porta inoltre un gruppo uscente X, di costituzione generale R2C(X)M (M = metallo s-blocco, Zn). Questa speciale costituzione determina il loro carattere ambifilico, che diventa evidente dalle loro strutture di risonanza. Storicamente, le ciclopropanazioni sono state una delle prime reazioni che hanno dimostrato questa ambifilia e la loro propensione a subire eliminazioni di sale. Sono state scoperte ulteriori reattivit\u00e0 che dimostrano questa elettrofilia, come reazioni di attivazione C\u2013H (per lo pi\u00f9 reazioni di decomposizione intramolecolare) o reazioni di riarrangiamento (ad esempio quello FBW). \nPer manifestare comportamento nucleofilico necessitano di temperature molto basse (- 78 \u00b0C) che, tuttavia purtroppo ne possono compromettere la reattivit\u00e0. Cambiare metallo \u00e8 forse l\u2019unico modo per modularne l\u2019esistenza: ma, anche cos\u00ec, possono trasformarsi da nucleofili in elettrofili. E, nonostante possa in principio prevedersi il comportamento nucleofilo o elettrofilo in funzione del metallo, mai esso deve considerarsi un paradigma assoluto. L'elevata reattivit\u00e0 e la labilit\u00e0 termica spesso osservate si sono rivelate il fattore limitante per molti studi e lo sviluppo di applicazioni sintetiche pi\u00f9 ampie. Quindi, fino ad oggi la reattivit\u00e0 pi\u00f9 studiata rimane la ciclopropanazione delle olefine.\nSolo l\u2019esperimento in laboratorio illustra il risultato quando un carbenoide si installa su una molecola, attivandosi a cascata una serie di riarrangiamenti molecolari.\nTerminologia.\nIl termine carbenoide nella letteratura pu\u00f2 riferirsi a due diversi tipi di specie, sebbene questo potrebbe non essere sempre appropriato. Un carbenoide secondo IUPAC \u00e8 una specie simile al carbene complessata con un metallo che \u00e8 o agisce come un carbene.\nI due tipi di specie usati per questo termine compaiono comunemente nella reazione di Simmons-Smith o nel trasferimento di carbene mediato da metalli e da un diazocomposto. Un articolo redatto da ricercatori spagnoli descrive i complessi metallo-carbene generati da diazocomposti come carbeni di tipo Fischer, non carbenoidi. L'interazione di un diazocomposto con un centro metallico pu\u00f2 portare a un carbenoide che \u00e8 il precursore di un metallo-carbene. I carbenoidi hanno formula R\u2019R\u2019\u2019C(M)X con un atomo di carbonio centrale tetrasostituito che porta un gruppo uscente X e un legame metallo-carbonio. Quando X se ne va, CR\u2019R\u2019\u2019 viene eliminato e pu\u00f2 essere trasferito su un altro substrato. Il team ha chiarito un po' la confusione che era evidente nella letteratura riguardo ai termini carbenoide e metallo-carbene.\nEsempi.\nNella reazione di Simmons\u2013Smith l'intermedio carbenoide \u00e8 un complesso zinco/iodio che prende la forma\nQuesto complesso reagisce con un alchene per formare un ciclopropano proprio come farebbe un carbene.\nUtilizza un radicale libero intermedio :CH2 che viene consegnato a entrambi i carboni dell'alchene contemporaneamente quindi la configurazione del doppio legame \u00e8 conservata nel prodotto e la reazione \u00e8 stereospecifica.\nI carbenoidi appaiono come intermedi in tante reazioni. In un sistema viene preparato in \"situ\" un reagente carbenoide cloroalchillitio da un solfossido e da un t-BuLi che reagisce a estere boronico per dare un complesso ate. Il complesso ate subisce un riarrangiamento 1,2-metallate per dare il prodotto omologato, che viene poi ulteriormente ossidato ad alcol secondario.\nL'enantiopurezza del solfossido chirale si conserva nel prodotto finale dopo ossidazione dell'estere boronico ad alcol indicando che un vero carbene non \u00e8 mai stato coinvolto nella sequenza."}
{"id": "618238", "revid": "640277", "url": "https://it.wikipedia.org/wiki?curid=618238", "title": "Spettrografo", "text": "Lo spettrografo \u00e8 uno spettroscopio che trasforma la luce in uno spettro a seconda della sua frequenza. Il suo uso \u00e8 frequente soprattutto in astronomia. Lo strumento utilizza diverse tecniche di registrazione e visualizzazione. Tradizionalmente, i colori che compongono lo spettro venivano rappresentati da una lastra fotografica che registrava lo spettro, permettendone uno studio molto accurato e dettagliato (spettrogramma). La classificazione stellare, la scoperta della sequenza principale, la legge e la sequenza di Hubble sono tutti risultati raggiunti grazie all'utilizzo di spettrografi accoppiati a lastre fotografiche.\nIl fitocromo \u00e8 invece un pigmento vegetale che venne scoperto usando come rivelatore delle forme vegetali al posto della lastra fotografica.\nLo spettrografo in neuropsicologia del linguaggio.\nNegli anni quaranta alcuni ricercatori statunitensi costruirono uno strumento, chiamato \"spettrografo\", che permise per la prima volta di visualizzare le formanti del parlato rappresentandole come tracciati su carta. Questo strumento era stato costruito con l'intento di fornire alle persone non udenti la possibilit\u00e0 di \"vedere le parole\", ma il suo uso risult\u00f2 essere estremamente complesso per questa finalit\u00e0, mentre si rivel\u00f2 di enorme importanza per l'analisi acustica del linguaggio. Questo tipo di analisi permette di identificare una componente legata al contributo delle corde vocali nella realizzazione del suono, cos\u00ec come una serie di componenti che dipendono dal tratto vocale sopralaringeo.\nLo spettrografo in astronomia.\nIl modo pi\u00f9 tradizionale per scomporre la luce \u00e8 l'utilizzo di un elemento di vetro a forma di prisma; oggi si ricorre, almeno in astronomia, soprattutto a dei sensori elettronici come il Charge Coupled Device o il Charge Injection Device, utilizzati sia per le frequenze del visibile che dell'ultravioletto. La scelta del rilevatore dipende dalla lunghezza d'onda della luce che si vuole studiare.\nIl Telescopio Spaziale James Webb (programmato per essere messo in orbita nel 2020 avr\u00e0 a bordo due spettrografi: uno, chiamato NIRSpec, ottimizzato per gli studi nel vicino infrarosso, l'altro (MIRI) ottimizzato per gli studi nel medio infrarosso.\nSpettrografi acustici.\nIn acustica, uno spettrografo converte un'onda sonora in uno spettrogramma. Il primo spettrografo acustico venne sviluppato durante la seconda guerra mondiale ai Bell Labs di Murray Hill, in New Jersey (USA). Questo tipo di strumenti ebbe larga applicazione nel campo della scienza del linguaggio, della fonetica acustica e della ricerca audiologica, prima di essere soppiantato dagli sviluppi della tecnica di elaborazione numerica dei segnali."}
{"id": "618239", "revid": "1005847", "url": "https://it.wikipedia.org/wiki?curid=618239", "title": "Elezioni parlamentari in Austria del 2002", "text": "Le elezioni parlamentari in Austria del 2002 si tennero il 24 novembre per il rinnovo del \"Nationalrat\", il Consiglio nazionale.\nIn seguito all'esito elettorale, Wolfgang Sch\u00fcssel, esponente del Partito Popolare Austriaco, fu confermato Cancelliere."}
{"id": "618240", "revid": "36426", "url": "https://it.wikipedia.org/wiki?curid=618240", "title": "Via Pistoiese", "text": "Via Pistoiese \u00e8 una delle arterie pi\u00f9 lunghe del comune di Firenze e ne attraversa alcuni sobborghi della periferia occidentale: Peretola, Petriolo, Quaracchi, Le Piagge e Brozzi.\nStoria.\nL'attuale via Pistoiese nacque dopo la prima guerra mondiale su un tracciato vecchio di secoli ma mai sfruttato pienamente, come nuova arteria pi\u00f9 larga e comoda che permettesse di evitare il passaggio per la vecchia strada granducale pistoiese, corrispondente alle attuali via di Brozzi e via di Peretola, col proseguimento lungo l'Osmannoro e Campi Bisenzio.\nLa via Pistoiese era originariamente classificata come strada statale. Successivamente \u00e8 stata dismessa dall'ANAS. I tratti urbani sono di competenza dei comuni di Firenze (intero tratto), Sesto Fiorentino, Campi Bisenzio e altri. I tratti extraurbani sono invece di competenza della Citt\u00e0 metropolitana di Firenze, della Provincia di Prato e della Provincia di Pistoia.\nDescrizione.\nIl suo inizio si trova nella localit\u00e0 \"Il Bivio\", dove essa si divide da via Francesco Baracca e prosegue fino al confine comunale con Campi Bisenzio, dove all'inizio dell'abitato di San Donnino si biforca in una piccola variante che permette di evitare il centro storico della frazione campigiana.\nAl \"Bivio\" si trova, in un giardinetto, un tabernacolo con un dipinto della scuola del Ghirlandaio, staccato dalla vicina fattoria Orsini."}
{"id": "618242", "revid": "438678", "url": "https://it.wikipedia.org/wiki?curid=618242", "title": "Il cavallo d'acciaio", "text": "Il cavallo d'acciaio (\"The Iron Horse\") \u00e8 un film muto del 1924 diretto da John Ford.\nIl film \u00e8 un'epopea della costruzione della Prima Ferrovia Transcontinentale.\nTrama.\nSpringfield, Illinois, 1853. Dave Brandon, figlio adolescente di un topografo che sogna di poter vedere un giorno la ferrovia transcontinentale ama la giovane Miriam Marsh, figlia di un imprenditore. Amico dei due genitori \u00e8 l'avvocato Abe, che come Brandon crede nella ferrovia. Dave e suo padre decidono di partire verso l'Ovest in cerca di fortuna, ma durante una sosta vengono attaccati dagli indiani. Il padre viene ucciso da un capo Cheyenne, il figlio si nasconde e viene portato in salvo da alcuni esploratori.\nSono passati dieci anni, e il sogno del padre di Dave sembra vicino alla sua realizzazione: l'avvocato Abe Lincoln ora \u00e8 divenuto presidente, e autorizza la costruzione della ferrovia. Il padre di Miriam, Thomas Marsh, ora \u00e8 a capo di una divisione della Union Pacific, compagnia incaricata di costruire un tratto della linea transcontinentale. Miriam \u00e8 fidanzata con Jesson, ingegnere della Union Pacific.\nLa linea della Union Pacific, partita da Omaha, viene faticosamente costruita da manovalanza irlandese, operai cinesi ed ex soldati della Guerra Civile, che quotidianamente combattono contro la fame e le incursioni indiane. Il tratto terminale giunge a North Platte, e gli ingegneri si trovano di fronte impervie montagne da attraversare. Il ricco possidente Deroux insiste affinch\u00e9 la linea segua una lunga deviazione attraverso le sue terre, circumnavigando la catena montuosa. Ma casualmente Marsh incontra Dave Brandon, ora divenuto pony-express, che afferma di conoscere un passaggio in una gola tra le montagne, il luogo ove molti anni prima suo padre era stato ucciso. Marsh manda Dave e Jesson a esplorare il passaggio, ma l'ingegnere, corrotto da Deroux e geloso per l'interesse che Miriam ha nei confronti del ritrovato amore d'infanzia, spinge Dave gi\u00f9 da un dirupo. Jesson ritorna alla citt\u00e0 ferroviaria con la triste notizia, ma Dave si \u00e8 salvato aggrappandosi a un rovo, e ritorna anch'egli in citt\u00e0. Il duello tra i due sembra inevitabile, ma Miriam insiste affinch\u00e9 Dave non uccida Jesson, rivelandogli per\u00f2 il suo amore.\nDeciso il nuovo tracciato ferroviario, la citt\u00e0 di North Platte viene abbandonata e una nuova citt\u00e0 nasce nel deserto: Cheyenne City. In meno di una giornata un polveroso villaggio si tramuta in una fiorente e disordinata citt\u00e0. Deroux, deciso a tentare il tutto per tutto al fine di deviare la linea sui suoi terreni, smaschera la sua identit\u00e0: egli \u00e8 l'indiano che molti anni prima aveva ucciso il padre di Dave, e convince i bellicosi Cheyenne a dissotterrare l'ascia di guerra contro la linea ferroviaria. Gli operai capeggiati dal giovane Brandon stanno costruendo un tratto nella pianura, quando vengono attaccati dagli indiani. Dave riesce a far giungere in citt\u00e0 notizia dell'attacco indiano, e nella citt\u00e0 ferroviaria la popolazione si divide tra l'aiutare i compagni in difficolt\u00e0 e disinteressarsi della questione in protesta contro le dure condizioni di lavoro. Ma nel mentre una mandria di vacche partite dal Texas giunge a Cheyenne City, e la resistenza degli operai ribelli \u00e8 piegata. L'intera cittadinanza si reca sul luogo dell'assedio indiano e mette in fuga gli incursori. Dave ingaggia un duello corpo a corpo con Deroux, riconoscendolo come l'assassino di suo padre, e lo uccide.\nIn seguito Dave abbandona la citt\u00e0 per arruolarsi nelle file della Central Pacific; alcuni anni dopo giunge il momento solenne dell'incontro tra le due linee, a Promontory Point nello Utah. Dave e Miriam si incontrano nuovamente e si allontanano insieme.\nProduzione.\nIl film, prodotto dalla Fox Film Corporation, fu girato in California e Nevada dal gennaio al marzo 1924.\nDistribuzione.\nIl film venne distribuito dalla Fox Film Corporation e presentato in anteprima il 28 agosto 1924. Alcune copie del film sono conservate negli archivi della 20th Century-Fox Film Corporation e negli archivi della Library of Congress.Alla Mostra del cinema di Venezia 2007 venne proiettata una copia restaurata del film, insieme ad altri classici della filmografia mondiale.\nDate di uscita.\nIMDb\nAlias\nRiconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "618246", "revid": "1305772", "url": "https://it.wikipedia.org/wiki?curid=618246", "title": "Pulse (Pink Floyd)", "text": "Pulse (reso graficamente come P\u2022U\u2022L\u2022S\u2022E) \u00e8 un album dal vivo del gruppo musicale britannico Pink Floyd, pubblicato il 29 maggio 1995 dalla EMI.\nRegistrato nella tourn\u00e9e del 1994, l'album \u00e8 stato ripubblicato nel dicembre 2005 in formato DVD.\nDescrizione.\nL'album riproduce il programma del tour che ha seguito la pubblicazione dell'album \"The Division Bell\". La tourn\u00e9e culmina il 20 ottobre 1994 con il concerto all'Earl's Court di Londra: l'evento fu seguito in diretta da milioni di spettatori nel mondo ed \u00e8 la principale fonte cui attinge il disco, integrato da alcuni spezzoni provenienti da altre date del tour. Nel corso di questa esibizione, precisamente al termine dell'esecuzione di \"Eclipse\", David Gilmour ringrazia Roger Waters (principale compositore del gruppo che abbandon\u00f2 il gruppo nel 1985) per aver scritto le belle canzoni che stava cantando quella sera.\nIl gruppo si avvalse complessivamente di due chitarre, due tastiere, basso, batteria, percussioni, sassofono e tre coriste: tale formazione si dimostr\u00f2 necessaria nell'intento di proporre un prodotto paragonabile, per completezza d'organico, ai dischi in studio. Da segnalare il ritorno del sassofonista Dick Parry, lo stesso che collabor\u00f2 con i Pink Floyd in \"The Dark Side of the Moon\" e in \"Wish You Were Here\". Altra caratteristica che contraddistingue \"Pulse\" dal precedente album dal vivo \"Delicate Sound of Thunder\" \u00e8 l'esecuzione completa di \"The Dark Side of the Moon\", per la prima volta proposta al pubblico in una pubblicazione ufficiale.\nPubblicazione.\n\"Pulse\" venne pubblicato sia in formato audio che video. Per la precisione ne esiste una versione in doppio CD (col famoso LED lampeggiante su un fianco), una in cassetta VHS, il cofanetto con 4 LP, il Laserdisc della Pioneer che ha la stessa copertina dell'LP e infine, per i mercati orientali, il VCD; solo nel 2006 ne \u00e8 stata proposta la versione in DVD."}
{"id": "618251", "revid": "74801", "url": "https://it.wikipedia.org/wiki?curid=618251", "title": "Volperino", "text": "Volperino \u00e8 una frazione montana del comune di Foligno. Situato a circa ad est di Foligno, a breve distanza dalla Strada statale 77 della Val di Chienti, il piccolo paese si trova ad un'altitudine di ed \u00e8 popolato da 17 residenti, i \"volperinesi\" (dati Istat, 2001). Alle spalle del paese si trova il monte Pozzo (), che domina la valle del torrente Vigi, e nelle vicinanze corre l'antica \"via della Spina\" che conduce da Colfiorito a Spoleto. Il villaggio \u00e8 composto dai toponimi di Cenciano, Casale, Tribbio, Croce, Montero' (Monteroni).\nStoria.\nIl rinvenimento di alcune ceramiche tombali nei pressi della localit\u00e0 \"la Sala\" permette di datare i primi insediamenti in zona al IV-III secolo a.C., probabilmente ad opera degli umbri plestini. Come molte altre localit\u00e0 della zona, il piccolo insediamento risorse dopo un periodo d'oblio per mano dei monaci dell'abbazia di Sassovivo, i quali donarono alla chiesa parrocchiale (1096) le reliquie di San Marone (anche chiamato Maroto o Mauro), portate in Italia dal crociato conte Michele di Uppello.\nTali reliquie, sono di enorme importanza perch\u00e9 San Marone \u00e8 il fondatore della chiesa cristiano-maronita presente in Libano. Il luogo viene indicato con il nome di \"crucem sancti mauri\" nella bolla papale del 1138, ad opera di Innocenzo III.\nDopo che Volperino entr\u00f2 nella sfera d'influenza del comune di Foligno, sappiamo che nel 1490 le reliquie del santo vennero traslate nella cattedrale di Foligno e poi a Sassovivo e qui recentemente trafugate. Stando allo storico Ludovico Jacobilli, nel 1646 il paese contava 210 anime.\nLa passione religiosa era in passato molto forte, tanto che esisteva nel 1891 la Confraternita del Ss. Sacramento in Volperino.\nA partire dagli anni cinquanta del XX secolo, il villaggio si \u00e8 progressivamente spopolato ed \u00e8 rimasto occupato prevalentemente da persone anziane.\nIn seguito agli eventi sismici del 26 settembre 1997, gran parte degli edifici del paese sono stati gravemente lesionati. Ad oggi gran parte degli stabili risultano essere ristrutturati, sebbene siano visibili i segni del terremoto. \nIl paese ha resistito molto bene alla crisi sismica del 24 Agosto \u2013 30 Ottobre 2016, che per\u00f2 ha lesionato la chiesa parrocchiale, ad oggi inagibile. \u00c8 comunque possibile partecipare alle funzioni religiose nella struttura in legno edificata grazie al contributo della misericordia di Cavriglia,\nEconomia e manifestazioni.\nOltre all'agricoltura ed alla pastorizia, in passato anche lo sfruttamento del legname boschivo costituiva fonte di reddito. In particolare, i \"traversari\" tagliavano le querce locali per ottenerne le traversine da utilizzare per la costruzione delle linee ferroviarie.\nIl turismo ripopola in parte questi luoghi durante i mesi estivi e fornisce un aiuto economico agli abitanti della zona.\nUna Comunanza Agraria gestisce i boschi, utilizzati soprattutto per fornire legname da riscaldamento.\nLa seconda domenica di giugno si tiene una processione religiosa che, partendo da Volperino, Roviglieto e Scopoli, raggiunge il santuario della Madonna di Rasiglia. Questa processione nasce nel 1865 in seguito ad un \"ex voto\" fatto per invocare la pioggia.\nNel mese di agosto si celebra invece la \"Festa della Montagna\", organizzata dalla Pro Loco, in onore del patrono san Marone, dove si radunano turisti da tutta Italia."}
{"id": "618257", "revid": "486946", "url": "https://it.wikipedia.org/wiki?curid=618257", "title": "Roiasco", "text": ""}
{"id": "618258", "revid": "486946", "url": "https://it.wikipedia.org/wiki?curid=618258", "title": "Rojasco", "text": ""}
{"id": "618260", "revid": "30610", "url": "https://it.wikipedia.org/wiki?curid=618260", "title": "Kevin David Mitnick", "text": ""}
{"id": "618270", "revid": "767487", "url": "https://it.wikipedia.org/wiki?curid=618270", "title": "Tukano", "text": "I Tukano sono stati un duo musicale italiano nato nel 1986 e formato da Gianni Panariello e Marina Barone. Dal 1987 e fino allo scioglimento avvenuto nel 1990 \u00e8 stato portato avanti solo dalla voce solista di Marina Barone.\nStoria.\nI Tukano hanno pubblicato una decina di album intitolati \"Italian Carnaval\" e l'album \"Cantando l'amore\". I loro album, arrangiati da Riccardo Zara, afferenti al genere italo disco, sono suddivisi in due lunghi medley.\nIl primo album pubblicato \u00e8 stato \"Italian Carnaval 3\", anche se numerato come terzo volume della serie \"Italian Carnaval\", in quanto era da considerarsi l'ideale prosecuzione dell'album \"Italian Carnaval\" dei Chikano e dell'album \"Italian Carnaval 2 - Sanremo Dance\" interpretato dagli Italian Disco Dance."}
{"id": "618271", "revid": "438678", "url": "https://it.wikipedia.org/wiki?curid=618271", "title": "Quiet Riot (1977)", "text": "Quiet Riot \u00e8 il primo album in studio dei Quiet Riot pubblicato nel marzo del 1977 dalle case discografiche CBS e Sony Music solo in Giappone."}
{"id": "618273", "revid": "120991802", "url": "https://it.wikipedia.org/wiki?curid=618273", "title": "Sante Carollo", "text": "Professionista dal 1949 al 1951, fu maglia nera al Giro d'Italia.\nCarriera.\nOriginario di Montecchio Precalcino, era abitualmente muratore di professione. Iscritto alla categoria Indipendenti, nella stagione 1949 gareggi\u00f2 alla Milano-Sanremo e al Giro del Lazio a tappe. In maggio venne chiamato all'ultimo momento dalla squadra Wilier Triestina per sostituire Fiorenzo Magni, colpito da influenza, alla partenza del Giro d'Italia 1949. Curiosamente, ma non sorprendentemente, venne registrato con un nome storpiato, \"Sante Carollo\", con cui \u00e8 maggiormente noto. Non essendo particolarmente avvezzo alle lunghe gare ciclistiche, accumul\u00f2 in breve tempo pesanti ritardi negli ordini d'arrivo; gi\u00e0 alla prima tappa tagli\u00f2 il traguardo per ultimo, staccato di pi\u00f9 di un'ora dal primo, Mario Fazio, andando a vestire la maglia nera, contrassegno dell'ultimo in classifica.\nInaspettatamente fu quello l'inizio della sua notoriet\u00e0 poich\u00e9 Luigi Malabrocca, vincitore della maglia nera per due anni consecutivi, nel 1946 e 1947, intraprese una vera e propria battaglia contro di lui per impossessarsi ancora una volta della maglia, che oltre al significato meramente numerico dava diritto a premi in natura; questo, naturalmente, stando sempre ben attento in ogni tappa a non concludere fuori tempo massimo, pena l'esclusione dalla corsa. Malabrocca, dopo una lunga serie di nascondigli, forature e perdite di tempo varie (nella tappa di Bolzano, si narra, si nascose in un silo, mentre a Genova si nascose in un fosso) non era per\u00f2 ancora riuscito a strappare la maglia al muratore vicentino. Nel corso dell'ultima tappa, da Torino a Monza, tent\u00f2 quindi l'ultimo assalto alla maglia: approfittando di una foratura entr\u00f2 in un'osteria, mangi\u00f2, bevve, incontr\u00f2 tifosi, per poi riprendere la bicicletta e tagliare il traguardo con due ore e venti di ritardo \u2013 quanto bastava per dargli la certezza della \"vittoria\" \u2013 da Carollo, rimasto nella pancia del gruppo. La giuria, per\u00f2, stanca della sceneggiata, era gi\u00e0 andata via e gli aveva assegnato lo stesso tempo del gruppo. Malabrocca concluse cos\u00ec sessantaquattresimo a poco meno di otto ore da Fausto Coppi, Carollo invece fu sessantacinquesimo a quasi dieci ore, aggiudicandosi la maglia nera coi relativi premi. Durante quel Giro il programma radiofonico \"Giringiro\" dedic\u00f2 a Carollo anche un verso di una canzone: \u00abE vicino alle stelle passa Carolo mangiando frittelle\u00bb.\nQuella del Giro del 1949 in maglia Wilier rest\u00f2 per il vicentino un'avventura sostanzialmente isolata. Dopo il Giro del Lazio/Corosport corso ancora con Wilier, in sostituzione di Egidio Feruglio, nei mesi finali del 1949 partecip\u00f2 come indipendente tra gli altri al Giro dei Tre Mari, alla Coppa Bernocchi e al Giro di Lombardia. Torn\u00f2 poi al mestiere originario di muratore, lavorando anche in Svizzera con il padre.\n\u00c8 morto nel gennaio 2004."}
{"id": "618274", "revid": "438678", "url": "https://it.wikipedia.org/wiki?curid=618274", "title": "Quiet Riot II", "text": "Quiet Riot II \u00e8 il secondo album in studio dei Quiet Riot pubblicato nel dicembre del 1978 per l'Etichetta discografica CBS e Sony Music."}
{"id": "618275", "revid": "465169", "url": "https://it.wikipedia.org/wiki?curid=618275", "title": "Metal Health", "text": "Metal Health \u00e8 il terzo album in studio del gruppo musicale statunitense Quiet Riot, pubblicato l'11 marzo 1983 dalla Pasha Records.\nL'album \u00e8 passato alla storia come il primo album nella storia dell'heavy metal ad aver conquistato la prima posizione nelle classifiche di Billboard, avendo venduto oltre sei milioni di copie.\nFormazione.\nMusicisti aggiunti\nNote aggiuntive"}
{"id": "618276", "revid": "1442080", "url": "https://it.wikipedia.org/wiki?curid=618276", "title": "Gabriel Garko", "text": "Biografia.\nNato come Dario Gabriel Oliviero il 12 luglio 1972 a Torino, \u00e8 il terzogenito di Claudio Oliviero, pasticciere vicentino, e Isabella Garchio, di origine messinese; \u00e8 cresciuto a Settimo Torinese. Ha due sorelle maggiori, Nadia e Sonia, e una minore, Laura.\nAlto 1,92 m, nel 1990 vince il titolo di \"Mr. Settimo Torinese\", concorso che l'anno successivo lo porter\u00e0 a vincere il titolo del concorso \"Il pi\u00f9 bello d'Italia\". Il concorso era gestito, tra gli altri, da Lele Mora. Nel frattempo svolge il servizio militare presso l'Arma dei carabinieri.\nCarriera.\nInizi.\nDopo aver realizzato alcuni fotoromanzi e aver fatto parte del corpo di ballo della terza edizione di \"Scherzi a parte\" nel 1993, nel 1995 esordisce come protagonista, insieme a Francesca Dellera, nel cortometraggio \"Troppo caldo\", presentato al \"Festival internazionale d'arte cinematografica di Venezia\" e diretto da Roberto Rocco, che lo dirige anche nelle fiction televisive: \"Una donna in fuga\" (1996) e \"Angelo nero\" (1998), quest'ultima insieme ad attori come Ben Gazzara, Massimo Ranieri, Giuliana De Sio e Sonia Grey. Nelle sue prime interpretazioni \u00e8 doppiato da Francesco Prando. In quell'anno esordisce al cinema con il cine-panettone \"Paparazzi\" di Neri Parenti.\nIl suo esordio televisivo avviene con la miniserie TV \"La signora della citt\u00e0\" (1996), diretta da Beppe Cino e in onda su Rete 4. Gira poi da protagonista numerose altre fiction tv, tra cui due del 1999, dirette entrambe da Pier Francesco Pingitore, rispettivamente \"Tre stelle\" e \"Villa Ada\", il film \"Il morso del serpente\" e la miniserie \"Occhi verde veleno\" entrambe diretti da Luigi Parisi, che sar\u00e0 anche uno dei tre registi a dirigerlo nella serie televisiva di successo \"Il bello delle donne\", in onda dal 2001 al 2003 su Canale 5. Tra il 2001 e il 2002 \u00e8 al cinema con \"Le fate ignoranti\" di Ferzan \u00d6zpetek, \"Callas forever\" di Franco Zeffirelli e \"Senso 45\" di Tinto Brass, questi ultimi con scene di nudo integrale.\nNel 2002 fa un calendario di nudo artistico per la rivista Max. Nel 2004 presta la sua voce al principe della versione italiana del videogioco \"\". Il 19 dicembre 2005 \u00e8 tedoforo olimpico per rappresentare il cinema e la televisione italiana in occasione dei XX Giochi olimpici invernali di Torino, portando la fiaccola olimpica per circa un chilometro all'interno degli studi di Cinecitt\u00e0.\nIl successo.\nNel 2006 \u00e8 protagonista della miniserie TV in onda su Canale 5 e campione di ascolti \"L'onore e il rispetto\" per la regia di Salvatore Samperi, dove interpreta il ruolo del mafioso Tonio Fortebracci insieme, tra gli altri, a Serena Autieri, Manuela Arcuri, Giancarlo Giannini e Virna Lisi. La sua interpretazione gli vale un enorme successo di pubblico. Nel 2007, dopo cinque anni di assenza, torna nelle sale con il film di Leonardo Pieraccioni \"Una moglie bellissima,\" a cui fa seguito nel 2008 \"Aspettando il sole\" diretto da Ago Panini. Nel 2008 interpreta per la prima volta in carriera un sacerdote nel film tv \"Io ti assolvo\", diretto da Monica Vullo e in onda sempre su Canale 5. Nello stesso anno \u00e8 protagonista della miniserie \"Il sangue e la rosa\", diretta ancora da Salvatore Samperi insieme a Luigi Parisi e Luciano Odorisio; con lui, un cast d'eccezione, formato tra gli altri da Virna Lisi, Giancarlo Giannini, Ornella Muti, Isabella Orsini e Alessandra Martines e in onda sempre sulla rete ammiraglia Mediaset. Nell'autunno del 2009 \u00e8 protagonista del sequel \"L'onore e il rispetto - Parte seconda\", diretto ancora da Salvatore Samperi, morto per\u00f2 poco prima della messa in onda, e Luigi Parisi. Tra le principali new entry del cast, vi sono: Laura Torrisi, Vincent Spano (suo principale antagonista), Ben Gazzara, \u00c1ngela Molina e Alessandra Martines.\nDal 2010 al 2014.\nNell'autunno 2010 \u00e8 protagonista, insieme a Sabrina Ferilli, del film TV \"Caldo criminale\", diretto da Eros Puglielli, andato in onda il 29 settembre su Canale 5. Nello stesso anno \u00e8 ancora protagonista con la serie TV \"Il peccato e la vergogna\" nei panni di Nito Valdi, un poliziotto fascista che perseguita la dolce Carmen Tabacchi durante la seconda guerra mondiale; al suo fianco recita di nuovo Manuela Arcuri. Grazie all'interpretazione di Garko, Nito Valdi \u00e8 stato definito il personaggio pi\u00f9 cattivo della TV italiana. Lo stesso Garko ha dichiarato in un'intervista rilasciata a Il Giornale che alcune persone lo avrebbero talmente tanto identificato con il personaggio da lui interpretato, da rivolgergli delle minacce di morte e una tentata aggressione.\nNell'autunno 2011 appare, come guest star nella prima puntata, della serie TV \"Sangue caldo\", con protagonisti Asia Argento, Manuela Arcuri, Francesco Testi e Bruno Eyron. Nello stesso anno \u00e8 protagonista della miniserie di genere thriller \"Viso d'angelo\", insieme a Cosima Coppola, attrice con la quale aveva gi\u00e0 avuto modo di lavorare ne \"L'onore e il rispetto\" e che aveva condiviso con lui il ruolo di protagonista.\nNel 2012 \u00e8 la volta del sequel \"L'onore e il rispetto - Parte terza\", che si arricchisce di attori ancora pi\u00f9 prestigiosi, quali Eric Roberts, Toni Bertorelli e Giuliana De Sio. La serie \u00e8 andata in onda dall'11 settembre su Canale 5, e grazie a questa interpretazione, nell'ottobre 2013, ha vinto il premio del pubblico, assegnato dalla giuria di Sorrisi e Canzoni TV, come miglior attore, durante il Roma fiction fest 2013, premio tra l'altro gi\u00e0 vinto nel 2009 per la miniserie TV \"Il sangue e la rosa\" e l'anno successivo per \"L'onore e il rispetto - Parte seconda\".\nAvrebbe dovuto partecipare alla fiction \"Baciamo le mani - Palermo New York 1958\", in onda nell'autunno 2013, ma i troppi impegni lavorativi gi\u00e0 presi con altre fiction lo hanno costretto ad abbandonare il progetto.\nNel frattempo per due volte \u00e8 ospite a \"C'\u00e8 posta per te\" (8 settembre 2012 e 11 gennaio 2014) e ad \"Amici\" (27 aprile 2013 come ospite, 12 aprile 2014 come giudice) di Maria De Filippi.\nNel 2014 torna a recitare per il grande schermo nel nuovo film di Asia Argento, \"Incompresa\", in cui affianca Charlotte Gainsbourg; la pellicola si rivela per\u00f2 un fiasco commerciale.\nNel gennaio del 2014 va in onda su Canale 5 la fiction \"Il peccato e la vergogna 2\" dove l'attore torna a interpretare il ruolo di Nito Valdi e successivamente la miniserie in due puntate di \"Rodolfo Valentino - La leggenda\" andata in onda il 17 e 22 aprile, dove ha impersonato l'attore e ballerino, latin lover degli inizi del '900 Rodolfo Valentino.\nAttivit\u00e0 recenti.\nNella stagione 2015-2016 \u00e8 protagonista della quarta stagione de \"L'onore e il rispetto\", e in seguito della nuova fiction \"Non \u00e8 stato mio figlio\" con Stefania Sandrelli (che ha sostituito Virna Lisi morta prima dell'inizio delle riprese), Alessandra Barzaghi, Massimiliano Morra, Adua Del Vesco e Roberta Giarrusso.\nIl 20 luglio 2015 incomincia a lavorare alle riprese della quinta e ultima stagione de \"L'onore e il rispetto\", che terminano nel dicembre dello stesso anno. Tale quinta stagione viene poi trasmessa su Canale 5 nella primavera 2017.\nNel febbraio 2016 affianca Carlo Conti, Virginia Raffaele e Madalina Ghenea alla conduzione del Festival di Sanremo 2016.\nNel 2016 compare in un cameo (nel ruolo di s\u00e9 stesso) nel cinepanettone di Fausto Brizzi, \"Poveri ma ricchi\".\nL'anno seguente decide di ritirarsi dalle scene per questioni personali.\nVita privata.\nDopo aver avuto una breve storia con la collega Manuela Arcuri ai tempi de \"Il peccato e la vergogna,\" un presunto flirt con Serena Autieri nel periodo de \"L\u2019onore e il rispetto\" e due relazioni presumibilmente finte avute con Eva Grimaldi, con la quale ha convissuto per otto anni tra la fine degli anni '90 e i primi del 2000, e Adua Del Vesco negli anni in cui hanno lavorato insieme, Garko ha fatto \"coming out\" al \"Grande Fratello VIP\" il 25 settembre 2020, confermando in seguito di aver avuto una relazione durata 11 anni con un ragazzo di nome Riccardo e di averne avuto un'altra di recente con il collega Gabriele Rossi, relazione che stando alle dichiarazioni sarebbe stata divisa in due fasi, mentre al momento sarebbe un'amicizia importante.\nDoppiatori.\nIn alcune occasioni, nei primi anni di carriera, Gabriel Garko \u00e8 stato doppiato. Gli attori che gli hanno prestato la voce sono:\nVideogiochi.\nIl Principe in \"\"."}
{"id": "618277", "revid": "1776051", "url": "https://it.wikipedia.org/wiki?curid=618277", "title": "Condition Critical", "text": "Condition Critical \u00e8 il quarto album in studio della heavy metal band statunitense Quiet Riot pubblicato nel luglio del 1984 per l'etichetta discografica Pasha Records.\nIl disco.\nUn altro importante album per la band di Los Angeles. \"Condition Critical\" risulta sulla scia del precedente \"Metal Health\", ma nonostante ci\u00f2 non riusc\u00ec ad ottenere gli stessi consensi. Tentarono subito di ottenere il successo imitando la manovra di successo adoperata nel disco precedente, ovvero rifacendo nuovamente un orecchiabile brano degli Slade, in questo caso \"\"Mama Weer All Crazee Now\". Curiosamente un altro gruppo heavy metal nordirlandese, i Mama's Boys, avevano reinterpretato lo stesso brano, e nello stesso periodo anche la loro versione venne lanciata come hit da classifica, ma la loro versione di piazz\u00f2 in posizioni pi\u00f9 alte nelle chart americane. Il singolo venne lanciato su MTV seguito poi da \"Party All Night\". \nSeppur i due brani e l'album in generale erano degni di nota, alla sua uscita nel 1984 riusc\u00ec a vendere solo 3 milioni di copie contro i 6 milioni del precedente. Certo il gruppo passer\u00e0 momenti peggiori, e nonostante il mancato successo immediato, l'album verr\u00e0 comunque ricordato come tra i migliori della band, proponendo diversi memorabili brani come i gi\u00e0 citati, che verranno inseriti nelle varie raccolte e proposti live in ogni concerto. Una perla per quanto riguarda l'heavy metal anni ottanta anche se messo in ombra da \"Metal Health\".\nFormazione.\nAltri musicisti\nNote aggiuntive"}
{"id": "618281", "revid": "767487", "url": "https://it.wikipedia.org/wiki?curid=618281", "title": "QR III", "text": "QR III \u00e8 il quinto album in studio della heavy metal band statunitense Quiet Riot pubblicato nel settembre del 1986 per l'Etichetta discografica Pasha Records.\nIl disco.\nLasciatisi alle spalle il bassista Rudy Sarzo, sostituito da Chuck Wright (che aveva gi\u00e0 collaborato con la band nella realizzazione dei due album precedenti), i Quiet Riot continuano nel tentativo di sfondare nelle classifiche statunitensi. Il quinto membro (non ufficiale) che aggiunse le tastiere fu Jeff Naideau. Il quartetto registr\u00f2 QRIII, album dalle sonorit\u00e0 molto pi\u00f9 melodiche dove la presenza delle tastiere e del sound e \"look\" tipicamente hair/pop metal si fanno ancora pi\u00f9 marcate ed evidenti. Come molti altri gruppi, tentarono quindi di adattarsi alla tendenze melodiche dell'heavy metal \"AOR oriented\" molto in voga nel periodo, con i vari Bon Jovi e Def Leppard. Notiamo come special guest nel ruolo di corista niente meno che il cantante dei Toto Bobby Kimball. Tuttavia, la manovra con l'obiettivo di conquistare le classifiche si rivel\u00f2 senza successo, anche negli stessi Stati Uniti (patria del AOR e del heavy metal melodico): si piazz\u00f2 31\u00b0 nelle classifiche di Billboard, e non vinse alcun disco d'oro, vendendo circa mezzo milione di copie. QRIII contiene comunque alcuni buoni pezzi come \"\"Put Up Or Shut Up\", \"Helping Hands\", o \"The Wild and the Young\"\", vera perla dei Quiet Riot, per la quale fu anche girato un video ed il brano usc\u00ec nell'omonimo singolo. Il brano venne riproposto anche nelle varie raccolte. Fu girato un video anche per la canzone \"Twiligh Hotel\", ma non fu realizzata come singolo.\nFormazione.\nAltri musicisti\nNote aggiuntive"}
{"id": "618282", "revid": "289247", "url": "https://it.wikipedia.org/wiki?curid=618282", "title": "Commissione di vigilanza Rai", "text": ""}
{"id": "618284", "revid": "767487", "url": "https://it.wikipedia.org/wiki?curid=618284", "title": "Antonio Pesenti (ciclista)", "text": "Professionista dal 1929 al 1939, vinse il Giro d'Italia 1932.\nCarriera.\nAtleta combattivo, si distinse con ottimi risultati nelle grandi corse a tappe nei primi anni trenta, in cui si aggiudic\u00f2 il Giro d'Italia 1932 prevalendo sul forte belga Jef Demuysere e si piazz\u00f2 3\u00ba e 4\u00ba ai Tour de France del 1931 e 1932. Dopo questi risultati inizi\u00f2 il suo periodo di declino in cui non riusc\u00ec pi\u00f9 a conquistare piazzamenti di un certo livello."}
{"id": "618285", "revid": "1543377", "url": "https://it.wikipedia.org/wiki?curid=618285", "title": "Quiet Riot (1988)", "text": "Quiet Riot (in alcune discografie l'album \u00e8 anche citato come \"QR\") \u00e8 il sesto album in studio dei Quiet Riot pubblicato nell'ottobre del 1988 per l'Etichetta discografica Pasha Records.\nIl disco.\nNonostante i Quiet Riot siano stati una delle band a sfornare uno degli album heavy metal pi\u00f9 venduti degli anni 80 (con \"Metal Health\" del 1983), \u00e8 probabilmente vero che la band ottenne pi\u00f9 successo del meritato. Le forti vendite di \"Metal Health\" vennero infatti provocate prevalentemente dalla hit degli Slade \"Cum On Feel the Noize\", il successo venne loro attribuito pi\u00f9 per il brano in questione che per la qualit\u00e0 del disco in s\u00e9. Malgrado due seguiti infruttuosi a \"Metal Health\", i Quiet Riot ritentarono nuovamente nella speranza di bissare il successo di quest'ultimo nel 1988. Dopo un periodo di tensione all'interno della band, il gruppo decise di sostituire il bassista Chuck Wright con Sean McNabb e mentre venne allontanato il frontman, Kevin Dubrow, sostituito con Paul Shortino, proveniente dai Rough Cutt. Questo seguito venne intitolato semplicemente \"Quiet Riot\", proprio come l'album di debutto del 1978 nell'epoca Rhoads. Questo secondo omonimo stava forse ad indicare un \"nuovo\" inizio per la band californiana, con \"nuove\" sonorit\u00e0 e \"nuovo\" frontman. Shortino \u00e8 un buon vocalist, ma \u00e8 evidente la mancanza del carisma di DuBrow. Alle tastiere venne aggiunto Jimmy Waldo, gi\u00e0 membro degli Alcatrazz e futuro collaboratore di Vinnie Vincent Invasion e The Scream.\nL'album si presenta leggermente differente dal classico stile del gruppo, le sonorit\u00e0 si rifanno al classico pop metal fortemente tinto di atmosfere AOR. Vero che gi\u00e0 dal precedente lavoro, la band aveva cercato di indirizzarsi su queste strade pi\u00f9 melodiche senza mai ottenere un successo rilevante, ma senza la presenza di DuBrow, vera anima del gruppo, scomparve l'inconfondibile impronta dei Quiet Riot come tutti li avevano conosciuti. Era evidente che i membri della band con la mancanza di DuBrow, non poterono improvvisarsi compositori esperti, e se in alcuni casi in passato, Banali e Cavazo riuscirono a scrivere qualche buon brano senza l'aiuto dell'ex frontman, non \u00e8 certamente il caso di questo album. Il materiale di questo omonimo si rivela scontato, tentando disperatamente di venire incontro alle tendenze pi\u00f9 melodiche dell'epoca; e non era certo il periodo pi\u00f9 indicato data l'esplosione delle nuove tendenze sleaze rock, costola dell'hair/pop metal che prendeva le distanze da queste sonorit\u00e0. Come spesso accade, anche questo lavoro propone per\u00f2 alcune buone hit nascoste tra le varie ballate sdolcinate che tanto caratterizzano l'hair/AOR. Tra i brani di spicco vanno citati \"\"I'm Fallin'\", \"Coppin' A Feel\", \"King Of The Hill\", \"The Joker\"\", che pur connotando completamente un altro stile, possono essere apprezzati, almeno dagli amanti di queste sonorit\u00e0. Dopo un deludente tour per promuovere il loro album peggiore degli anni 80 (o almeno cos\u00ec lo defin\u00ec la critica dell'epoca), il gruppo in crisi si sciolse nel 1989. Si riuniranno ufficialmente appena nel 1991 con DuBrow, vero leader carismatico, capace di portare avanti il progetto, senza mai bissare per\u00f2 il successo del biennio 83/84.\nNel 2004 viene pubblicato il DVD \"'89 Live in Japan\" contenente alcune esibizioni live del periodo con Shortino in Giappone durante il tour di questo album nel 1989.\nFormazione.\nAltri musicisti\nNote aggiuntive"}
{"id": "618287", "revid": "1310927", "url": "https://it.wikipedia.org/wiki?curid=618287", "title": "Botafogo de Futebol e Regatas", "text": "Il Botafogo de Futebol e Regatas, chiamato semplicemente Botafogo, \u00e8 una societ\u00e0 polisportiva brasiliana con sede a Rio de Janeiro. \u00c8 noto soprattutto per la sua squadra di calcio, classificatasi dodicesima nella classifica dei migliori club del XX secolo stilata dalla FIFA. Il Botafogo ha vinto 21 volte il campionato Carioca.\nGli altri sport in cui \u00e8 attiva la polisportiva sono calcio a 5, canottaggio, nuoto, pallacanestro, pallanuoto e pallavolo.\nIl simbolo della societ\u00e0 \u00e8 una stella a cinque punte, rappresentata sullo stemma. Il termine \"Botafogo\" significa \"metti fuoco\", ed \u00e8 anche il nome del quartiere omonimo da cui il club ha origine.\nIl Botafogo \u00e8 una delle quattro grandi squadre di Rio de Janeiro insieme a Flamengo, Fluminense e Vasco da Gama. Altre squadre di Rio sono il Bangu e l'America.\nStoria.\nNascita del CR Botafogo.\nIl 1\u00ba luglio 1894 venne fondato il \"Club de Regatas Botafogo\", una societ\u00e0 di canottaggio. Il nome evocava il quartiere in cui si trovava la sede. I colori della squadra erano il bianco e il nero e il suo simbolo era la stella solitaria, la cosiddetta \"Estrela d'Alva\", ossia la prima stella ad apparire nel cielo (in realt\u00e0 non \u00e8 una stella, ma il pianeta Venere). Presto, vincendo diverse competizioni, divenne una delle pi\u00f9 forti squadre di canottaggio di Rio de Janeiro, insieme a rivali come Flamengo, Vasco da Gama, Guanabara, Icara\u00ed e S\u00e3o Crist\u00f3v\u00e3o.\nNascita del Botafogo FC.\nCirca dieci anni pi\u00f9 tardi, il 12 agosto 1904, venne fondato un altro club nel quartiere, l\"'Electro Club\", primo nome dato al Botafogo Football Club. L'idea venne durante una lezione di algebra nel collegio \"Alfredo Gomes\", quando Fl\u00e1vio Ramos scrisse all'amico Emmanuel Sodr\u00e9: \u00abItamar ha una squadra di calcio in Via Martins Ferreira. Fondiamone anche noi una, in Largo dos Le\u00f5es, che ne pensi? Possiamo chiedere ai Wernecks, ad Arthur C\u00e9sar, a Vicente e a Jacques\u00bb. E cos\u00ec nacque l'Electro Club, anche se tale nome non sarebbe durato a lungo.\nGrazie ad un suggerimento di Dona Chiquitota, la nonna di Fl\u00e1vio, la societ\u00e0 venne rinominata \"Botafogo Football Club\" il 18 settembre dello stesso anno. I colori adottati furono il bianco e il nero, come quelli della , la squadra per cui tifava Itamar Tavares (uno dei fondatori del club), e lo stemma, disegnato da Bas\u00edlio Vianna Jr., in stile svizzero con il monogramma BFC. Il Botafogo Football Club sarebbe presto diventato una delle squadre di calcio pi\u00f9 forti di Rio, vincendo tre Campionati Carioca in pochi anni.\nLa fusione.\nLo stesso nome, lo stesso quartiere, gli stessi colori e la cosa pi\u00f9 importante: gli stessi tifosi. Sembrava che il destino di entrambe le squadre fosse uno solo. L'idea della fusione cominci\u00f2 a sembrare realizzabile dopo una partita di pallacanestro tra le due squadre, disputata l'11 giugno del 1942, durante la quale il giocatore del Botafogo FC Armando Albano mor\u00ec improvvisamente.\nRiguardo al tragico avvenimento, Augusto Frederico Schmidt, presidente del CR Botafogo, disse: \u00abAdesso, dichiaro ad Albano che questa sua ultima gara \u00e8 terminata con la vittoria della sua squadra. Non giocheremo finch\u00e9 il tempo sul cronometro non sar\u00e0 arrivato al termine. Tutti vogliamo che il giovane combattente lasci questa grande notte da vincitore. Lo salutiamo cos\u00ec\u00bb. Eduardo G\u00f3is Trindade, presidente del Botafogo FC, dichiar\u00f2: \u00abNelle gare tra le nostre squadre, solo uno pu\u00f2 essere il vincitore: il Botafogo!\u00bb. Quindi Schmidt annunci\u00f2 la fusione: \u00abCos'altro ci serve affinch\u00e9 le nostre societ\u00e0 diventino una sola?\u00bb. E cos\u00ec fecero: l'8 dicembre 1942 i due club finalmente si fusero insieme con il nome di \"Botafogo de Futebol e Regatas\". Lo stemma del Football Club divenne nero e il monogramma venne sostituito dalla stella del Clube de Regatas. Questo stemma, secondo lo statuto del team, non pu\u00f2 essere modificato. Gli sport d'acqua mantennero lo stemma del Clube de Regatas, tutto nero, mentre gli sport sulla terraferma mantennero quello del Football Club, maglia a strisce bianco-nere verticali con pantaloncini neri.\nI risultati dei primi anni.\nIl primo momento di gloria per il Botafogo si verific\u00f2 poco dopo la fondazione. Il team vinse il Campionato Carioca nel 1907, nel 1910 e nel 1912. La squadra vinceva spesso le sue partite con ampi scarti, come un 24-0 sul Mangueira (massimo punteggio nel calcio brasiliano). Per questa ragione, il Botafogo venne soprannominato \"O Glorioso\" (il Glorioso).\nDopo questo periodo, i bianconeri non vinsero pi\u00f9 nulla per 18 anni finch\u00e9, nel 1930, non si aggiudicarono il loro quarto campionato statale. Poco dopo vinsero per quattro anni di fila il campionato statale, evento mai eguagliato: nel 1932, nel 1933, nel 1934 e nel 1935. In quella squadra giocavano Carvalho Leite, Pamplona, Nilo, Patesko e il celebre bomber Le\u00f4nidas.\nIn quegli anni, il Botafogo diede alla Nazionale brasiliana quattro giocatori per i Mondiali 1930, nove per i Mondiali 1934 e cinque per i Mondiali 1938. In totale, il Botafogo \u00e8 la squadra che ha dato pi\u00f9 calciatori alla nazionale brasiliana: 97, 46 dei quali hanno partecipato ai mondiali.\nAnni '40, '50 e '60.\nNegli anni quaranta, poco dopo la creazione del Botafogo de Futebol e Regatas, il giocatore pi\u00f9 forte della squadra era l'attaccante Heleno de Freitas, autore di 204 gol in 233 partite; tuttavia egli non vinse neanche un campionato e si trasfer\u00ec al Boca Juniors nel 1948, proprio l'anno in cui il Botafogo vinse il suo nono campionato statale.\nNegli anni cinquanta e sessanta il Botafogo visse i migliori momenti. Con Garrincha, N\u00edlton Santos, Didi, Amarildo, M\u00e1rio Zagallo, Manga e Quarentinha, la squadra vinse il campionato carioca nel 1957, nel 1961 e nel 1962 e il Torneo Rio-San Paolo nel 1962, nel 1964 e nel 1966. Il club cominci\u00f2 ad avere una grande rivalit\u00e0 con il Santos, squadra di Pel\u00e9, in seguito alla sconfitta in finale di Ta\u00e7a Brasil del 1962 e all'eliminazione in semifinale di Coppa Libertadores dello stesso anno ad opera del Santos. Il Botafogo form\u00f2 la base della Nazionale brasiliana ai Mondiali 1958 e a quelli del 1962, vinti entrambi dalla squadra verdeoro.\nIl periodo d'oro del Botafogo continu\u00f2 fino alla fine degli anni sessanta. Jairzinho, Paulo C\u00e9sar Lima, G\u00e9rson e Roberto Miranda furono alcuni dei giocatori che vinsero il Campionato Carioca nel 1967 e nel 1968 e la Ta\u00e7a Brasil nel 1968.\nDal 1970 ad oggi.\nDopo i successi di fine anni sessanta, il club and\u00f2 incontro a 21 anni senza vincere neanche un titolo importante, fino al 1989, quando conquist\u00f2 il campionato statale davanti al Flamengo. Un anno dopo, la squadra lo vinse di nuovo, questa volta sul Vasco da Gama.\nNegli anni novanta, il Botafogo vinse la Coppa CONMEBOL nel 1993, il campionato brasiliano nel 1995, il Trofeo Teresa Herrera e il Torneo Municipale nel 1996, il campionato carioca nel 1997 e il torneo Rio-San Paolo nel 1998. Tra l'altro perse la finale di Coppa di Brasile nel 1999 contro la Juventude.\nIl Botafogo retrocesse in S\u00e9rie B per la prima volta, dopo essersi classificato ultimo nel campionato 2002. Nel 2003 si classific\u00f2 al secondo posto in S\u00e9rie B dietro al Palmeiras e ritorn\u00f2 in S\u00e9rie A.\nNel 2006, la squadra vinse per la 18\u00aa volta il Campionato Carioca. Al giorno d'oggi, il Botafogo \u00e8 l'unica squadra brasiliana a poter vantare la vittoria del campionato (statale) in tre secoli diversi: vinse infatti il campionato statale di canottaggio nel 1899, molti campionati nel XX secolo e quest'ultimo nel XXI secolo. Nel 2010 la squadra conquista per la 19\u00aa volta il Campionato Carioca, bissando il titolo anche nel 2013.\nColori e simboli.\nColori.\nI colori del Botafogo sono il bianco e il nero.\nL'uniforme di gioco della squadra \u00e8 costituita da una maglia nera con strisce bianche verticali, da calzoncini neri e da calzettoni grigi. La seconda tenuta \u00e8 tutta bianca. Pu\u00f2 essere utilizzato come seconda o terza divisa anche un completo nero. In rare occasioni i calzettoni, bench\u00e9 tradizionalmente grigi, possono essere neri o anche bianchi.\nSimboli ufficiali.\nStemma.\nLo stemma del Botafogo presenta la cosiddetta \"Stella Solitaria\" (\"Estrela Solit\u00e1ria\") in bianco su sfondo nero. Venne disegnato nel 1942, anno della fusione; prima sia il \"Club de Regatas Botafogo\" sia il \"Botafogo Football Club\" avevano un proprio stemma. Quello del Club Regatas aveva la stella sulla met\u00e0 sinistra, un paio di remi sulla met\u00e0 destra, e, sotto, le iniziali del nome della societ\u00e0 (C.R.B.). Lo stemma del Football Club aveva anch'esso le iniziali della societ\u00e0 (B.F.C.), scritte in nero su fondo bianco. La forma di quest'ultimo stemma venne usata come base per quello del Botafogo de Futebol e Regatas.\nBandiera.\nLa vecchia bandiera del Club de Regatas Botafogo era completamente bianca, con un piccolo quadrato nero al cui interno era raffigurata la Stella Solitaria. Il Botafogo FC aveva invece una bandiera con nove strisce bianche e nere, e lo stemma sistemato in mezzo. La squadra attuale basa il suo vessillo su quelle delle due vecchie societ\u00e0: la bandiera ha cinque strisce nere e quattro strisce bianche, con un quadrato nero nel quarto superiore sinistro con la Stella Solitaria.\nMascotte.\nLa prima mascotte del club fu Paperino, poi abbandonato a causa di problemi con i diritti d'autore. Oggi, la mascotte \u00e8 \"Manequinho\", una replica del Manneken Pis situato all'ingresso della sede del club. Ad ogni modo, i tifosi del Botafogo hanno sempre largamente utilizzato anche il cane Biriba come mascotte: in particolare Biriba era il talismano del Botafogo nei tardi anni quaranta.\nSoprannomi.\nLa squadra \u00e8 soprannominata \"Fogo\", \"Bota\" (abbreviazioni del nome ufficiale), \"Fog\u00e3o\" (accrescitivo di \"Fogo\", \u00e8 il soprannome pi\u00f9 usato), \"Alvinegro\" (\"bianco-nero\"), \"O clube da Estrela Solit\u00e1ria\" (\"la squadra della Stella Solitaria\", in riferimento al principale simbolo del club) e \"O Glorioso\" (\"il Glorioso\", soprannome datogli dopo le splendide stagioni degli anni dieci).\nStrutture.\nStadio.\nIl primo stadio utilizzato dal Botafogo era situato in Via Volunt\u00e1rios da P\u00e1tria. Venne usato tra il 1908 e il 1911. L'anno seguente, la squadra dovette giocare le proprie gare in Via S\u00e3o Clemente. Il club finalmente trov\u00f2 un campo nel quartiere di Botafogo. Chiamato \"General Severiano\" dal nome della via di accesso allo stadio, il Botafogo cominci\u00f2 a usare questo stadio nel 1913. Vennero fatte alcune migliorie con la costruzione di un'area di intrattenimento, nel 1928, e con l'espansione dell'area cementata dello stadio, nel 1938.\nNel 1950, in occasione dei Mondiali di calcio in Brasile, venne costruito lo stadio Maracan\u00e3. Da allora, quello che una volta era il pi\u00f9 grande stadio del mondo divenne la casa del Botafogo in molte gare importanti a Rio de Janeiro.\nComunque, la societ\u00e0 perse il possesso dello stadio General Severiano nel 1977 a causa di numerosi debiti. L'impianto venne venduto alla \"Companhia Vale do Rio Doce\" e demolito. Il Botafogo si trasfer\u00ec nel sobborgo di Marechal Hermes e l\u00ec, nel 1978, costru\u00ec un nuovo stadio, chiamato \"Man\u00e9 Garrincha\".\nAll'inizio degli anni novanta il Botafogo prese in affitto lo stadio Caio Martins, un piccolo impianto nella vicina cittadina di Niter\u00f3i. Nel 1992 la squadra pot\u00e9 finalmente tornare allo stadio General Severiano, inaugurato per\u00f2 solo nel 1995, non pi\u00f9 come stadio, ma come piscina, palestra e campo da calcio.\nDopo anni di utilizzo del Caio Martins e del Maracan\u00e3 come stadi casalinghi, il Botafogo cominci\u00f2 ad utilizzare il General Severiano come campo di allenamenti, mentre il Caio Martins venne chiuso nel 2004. Il Maracan\u00e3, propriet\u00e0 del governo dello Stato di Rio de Janeiro, nel 2006 divenne la casa della squadra.\nDal 2007 il Botafogo disputa le proprie partite casalinghe nello Stadio Nilton Santos, avente una capienza di 46.931 posti, creato originalmente per i XV Giochi panamericani.\nTifoseria.\nIl Botafogo ha circa 3,8 milioni di tifosi e costituisce la nona squadra pi\u00f9 tifata in Brasile. I suoi tifosi sono concentrati nelle classi pi\u00f9 elevate, che hanno migliori condizioni di vita. Negli anni sessanta, il Botafogo era invece la seconda squadra preferita dai tifosi brasiliani: questo spiega perch\u00e9 la squadra abbia molti tifosi aventi oltre sessanta anni.\nRivalit\u00e0.\nLe grandi rivali del Botafogo sono della citt\u00e0 di Rio: sono il Fluminense, il Flamengo e il Vasco da Gama. Le altre principali rivali sono il Corinthians, il Santos, il Palmeiras e il S\u00e3o Paulo (i quattro club di San Paolo), l'Atl\u00e9tico Mineiro e il Cruzeiro (le due grandi di Belo Horizonte), il Gr\u00eamio e l'Internacional (le squadre di Porto Alegre).\nIn particolare, la sentita rivalit\u00e0 con il Fluminense, fondato il 22 ottobre 1905, \u00e8 la pi\u00f9 antica del calcio brasiliano.\nOrganico.\nRosa 2021.\n\"Aggiornato al 6 febbraio 2021\""}
{"id": "618288", "revid": "766408", "url": "https://it.wikipedia.org/wiki?curid=618288", "title": "Rockpolitik", "text": "Rockpolitik \u00e8 stato un programma televisivo italiano ideato e condotto da Adriano Celentano, in onda in prima serata su Rai 1 per quattro puntate, dal 20 ottobre al 10 novembre 2005.\nIl programma.\nLo spettacolo era incentrato sulla politica ed ha lanciato il tormentone \"rock/lento\". Le 4 puntate hanno ottenuto la media del 48% di ascolto, grazie anche alla partecipazione di ospiti di notevole spessore. Ad affiancare il cantautore milanese ci furono l'attrice Luisa Ranieri e i comici Antonio Cornacchione (nelle parodie del \"povero Silvio\") e Maurizio Crozza.\nAscolti.\nIl picco di ascolti si \u00e8 avuto nella seconda puntata, con l'ospitata di Roberto Benigni: 15.625.000 spettatori e il 60,67% di share, alle ore 22:50. Lo share massimo \u00e8 stato raggiunto durante l'esibizione di Celentano con Eros Ramazzotti sulle note di \"Il ragazzo della via Gluck\", sempre nella seconda puntata, con il 69,67%. Tra le 23:15 e 23:40 della seconda puntata, lo share del programma \u00e8 sempre stato superiore al 65%, ed anche gli spot pubblicitari hanno ottenuto una media del 40%..\nControversie.\nCi\u00f2 che caratterizz\u00f2 tutta la produzione fu la totale \"carta bianca\" che la Rai diede a Celentano. Quest'ultimo non solo non fu sottoposto ad alcun tipo di censura, ma neanche ad alcun tipo di controllo editoriale da parte dell'azienda, quindi nessuno tranne lui e i suoi collaboratori (e, ovviamente, il pubblico presente in studio durante le registrazioni) era a conoscenza del contenuto trasmesso nelle quattro serate. Il clima di attesa e di preoccupazione era tale che l'allora direttore di Rai 1, Fabrizio Del Noce, si autosospese dall'incarico per tutta la durata della trasmissione. &lt;ref name=\"Rockpolitik/ Del Noce: Sono pronto alle dimissioni\"&gt;&lt;/ref&gt;"}
{"id": "618295", "revid": "1003787", "url": "https://it.wikipedia.org/wiki?curid=618295", "title": "Janez Brajkovi\u010d", "text": "Carriera.\nGi\u00e0 nelle categorie giovanili coglie ottimi risultati e dimostra una predilezione per le gare contro il tempo, tanto che nel 2004 vince i campionati nazionali sloveni Under-23 a cronometro e soprattutto diviene campione del mondo a cronometro a Verona tra gli Under-23.\nNell'agosto 2005, dopo aver gareggiato fino a tutto luglio con la Krka-Adria Mobil, squadra Continental, si trasferisce in una delle squadre pi\u00f9 importanti, la Discovery Channel capitanata da Lance Armstrong, completando il salto nel professionismo. Dimostra di cavarsela subito bene nelle piccole corse a tappe e in settembre si piazza anche undicesimo nella prova in linea dei campionati del mondo di Madrid vinta da Tom Boonen. L'anno dopo compie notevoli miglioramenti soprattutto in salita, che gli permettono di conquistare piazzamenti importanti: tre quinti posti, rispettivamente al Tour de Georgia, alla Volta Ciclista a Catalunya e al Giro di Svizzera, e il nono posto alla Vuelta a Castilla y Le\u00f3n. Sull'onda di queste buone prestazioni la Discovery Channel decide di schierarlo al via della Vuelta a Espa\u00f1a, dove \u00e8 subito protagonista: al primo arrivo in salita alla Covatilla giunge secondo battuto solo da Danilo Di Luca mentre due giorni dopo giungendo quarto all'Alto de El Morredero conquista la maglia oro che vestir\u00e0 per due giorni. A causa dell'inesperienza esce di classifica e chiude la corsa al trentesimo posto a poco pi\u00f9 di 50 minuti dal vincitore Aleksandr Vinokurov. Nel 2007 conclude quindi al quinto posto la Tirreno-Adriatico e vince il Tour de Georgia.\nNel 2008, trasferitosi all'Astana, riconferma le buone doti nelle gare di una settimana, piazzandosi settimo alla Volta Ciclista a Catalunya e soprattutto terzo al Deutschland Tour; dopo l'ottavo posto al campionato mondiale a cronometro di Varese, si classifica infine secondo al Giro di Lombardia alle spalle di Damiano Cunego. Nella stagione seguente \u00e8 di nuovo in evidenza con il secondo posto al Giro del Trentino, il diciassettesimo al Giro d'Italia, la vittoria del campionato sloveno a cronometro e la sesta piazza nella cronometro \u00e9lite dei campionati del mondo di Mendrisio.\nNel 2010 passa al nuovo Team RadioShack, sodalizio statunitense diretto dal suo ex direttore sportivo Johan Bruyneel, insieme a Lance Armstrong e ad altri dieci compagni dell'Astana. In maggio conclude quinto al Tour de Romandie, mentre in giugno, grazie alla vittoria della terza frazione e ad alcuni piazzamenti, si aggiudica il Giro del Delfinato precedendo in classifica generale Alberto Contador. L'anno dopo partecipa al Tour de France ma si ritira durante la quinta frazione, a causa di una caduta; in stagione si piazza comunque settimo alla Parigi-Nizza e al Tour de Romandie, e si laurea nuovamente campione nazionale a cronometro.\nTorna al Tour de France nel 2012, di nuovo in maglia Astana, con l'obiettivo d'entrare nei primi 5, tuttavia rimane quasi sempre nell'anonimato non riuscendo a stare con i migliori in salita e perdendo parecchio terreno anche a cronometro. Conclude la corsa in nona posizione, facendo segnare comunque la sua migliore prestazione alla \"Grande Boucle\". Nella stessa stagione vince una tappa alla Volta Ciclista a Catalunya e la classifica finale del Giro di Slovenia. Nel 2013 arriva in Astana Vincenzo Nibali; a sostegno del siciliano, Brajkovi\u010d partecipa alla Vuelta a Espa\u00f1a, conquistando la prima maglia rossa di leader della classifica generale in seguito alla vittoria nella cronosquadre inaugurale."}
{"id": "618310", "revid": "767487", "url": "https://it.wikipedia.org/wiki?curid=618310", "title": "Lo sceicco bianco", "text": "Lo sceicco bianco \u00e8 un film commedia del 1952 diretto da Federico Fellini con Alberto Sordi, Brunella Bovo e Leopoldo Trieste.\nTrama.\nDue sposini, Ivan e Wanda, vengono a Roma dalla loro Altovilla Marittima a trascorrere il viaggio di nozze. Lui conta soprattutto di fare una buona impressione allo zio residente in citt\u00e0, grazie alla cui influenza spera di fare carriera; a questo scopo ha organizzato una serie di visite, fra cui un'udienza papale, insieme alla famiglia dello zio. Wanda invece, all'insaputa del marito, spera che a Roma potr\u00e0 finalmente realizzare il suo sogno: fare la conoscenza con l'eroe del suo fotoromanzo preferito, lo \"sceicco bianco\".\nArrivati in mattinata dal paese e sistemati in albergo, Wanda, col pretesto di fare il bagno, si allontana di nascosto verso la casa di produzione del fotoromanzo. L\u00ec viene ricevuta dalla soggettista, che le d\u00e0 indicazioni su come seguire la compagnia per le imminenti riprese, effettuate sul litorale romano: senza pensarci troppo e rimuovendo completamente l'idea delle visite programmate dal marito, Wanda accetta e segue il gruppo. Sul posto incontra finalmente l'attore Fernando Rivoli, interprete dello \"sceicco\", che accetta di buon grado di conoscerla e le propone addirittura una piccola parte.\nIn realt\u00e0 l'uomo \u00e8 abituato a trattare con le sue numerose ammiratrici, e sfrutta occasioni simili per avere delle brevi avventure con loro. In breve Fernando propone a Wanda una gita in barca e si allontana con lei dalla riva, ma la donna, pur infatuatissima, \u00e8 troppo ligia ai suoi principi per concedersi. Anche il mito dello \"sceicco\" del resto crolla bruscamente, quando Wanda scopre che Fernando \u00e8 sposato, e al ritorno sul luogo delle riprese assiste a una scenata di gelosia fra lui e la moglie, giunta nel frattempo. \u00c8 quasi il tramonto, e la compagnia abbandona il litorale lasciando sola Wanda. Nel frattempo Ivan, all'oscuro di tutto, si preoccupa soprattutto di evitare uno scandalo con la famiglia dello zio: i parenti si mostrano affettuosi, ma decisamente invadenti e inclini al pettegolezzo. Lo sposo riesce a convincerli che Wanda \u00e8 ammalata e non pu\u00f2 lasciare la camera d'albergo, e si allontana con loro.\nLa sera, avendo trovato una delle lettere che lo \"sceicco\" aveva inviato a Wanda, Ivan capisce che la moglie si \u00e8 allontanata per lui e teme una fuga definitiva, che lo screditerebbe senza rimedio di fronte allo zio e a tutto l'ambiente della provincia. Ivan si reca perci\u00f2 al commissariato e dopo infinite esitazioni, terrorizzato da un possibile scandalo, accetta di fornire le generalit\u00e0 della scomparsa; poi, girovagando disperato a notte alta, incontra in una piazza romana due simpatiche prostitute, la romana Cabiria e la veneta Assunta, che lo consolano e con cui lui si intrattiene innocentemente.\nL'indomani in albergo per Ivan si ripresenta il problema di giustificare l'assenza della moglie di fronte ai parenti, che \u00e8 anzi reso pi\u00f9 grave dal fatto che lo zio \u00e8 riuscito a rinviare l'udienza papale, ma si aspetta finalmente di conoscere la nipote acquisita; in precedenza questa, in preda a sensi di colpa, aveva ingenuamente tentato il suicidio gettandosi nel Tevere, con il solo effetto di cadere su un punto pi\u00f9 basso dell'argine, e, notata da un \"fiumarolo\", aveva passato la notte in ospedale. Ivan, grazie a una segnalazione della polizia, riesce in extremis a raggiungere l'ospedale e a ritrovare la moglie: le spiegazioni sono rimandate a dopo, in quanto la prima cosa da fare \u00e8 raggiungere al pi\u00f9 presto Piazza San Pietro per l'incontro con gli zii e l'udienza papale. Wanda \u00e8 disperata e non sa se \u00e8 ancora degna del perdono di Ivan: ma i due sembrano ormai riconciliati, nonostante tutto.\nProduzione.\nQuesto lavoro \u00e8 considerato il primo vero film di Fellini, visto che in \"Luci del variet\u00e0\" aveva condiviso la regia con Alberto Lattuada.\nUn cameo di Giulietta Masina nei panni della prostituta Cabiria sar\u00e0 di ispirazione per il film \"Le notti di Cabiria\" di Fellini del 1957.\nL'attore americano Gene Wilder gira la commedia \"Il pi\u00f9 grande amatore del mondo\" (1977), ispirandosi espressamente alla pellicola italiana e citando il regista Fellini nei titoli di coda, per volont\u00e0 dello stesso.\nManifesti e locandine.\nI manifesti e le locandine del film furono realizzati dai pittori cartellonisti Carlantonio Longi ed Enrico De Seta.\nAccoglienza.\nGiulio Cesare Castello in \"Cinema\" del 15 dicembre 1952: \"\u00abIl soggetto de \"Lo sceicco bianco\", dopo essere passato di mano in mano (ne avevano vagheggiato Antonioni e Lattuada) \u00e8 ritornato come era in fondo giusto, tra quelle di Federico Fellini, che ne aveva ideato le linee maestre. Fellini era il pi\u00f9 autorizzato a realizzarlo per due motivi: anzitutto la sua antica giovanile esperienza fumettista, a giorno di tutti i segreti e i retroscena di un mondo che ora si proponeva di deformare ironicamente; e poi la sua spiccata propensione per certo caustico osservare, per certo gusto della farsa di costume...\u00bb\"\nIl film \u00e8 stato selezionato tra i 100 film italiani da salvare."}
{"id": "618312", "revid": "767487", "url": "https://it.wikipedia.org/wiki?curid=618312", "title": "E la nave va", "text": "E la nave va \u00e8 un film del 1983 diretto da Federico Fellini.\nTrama.\n1914: il piroscafo \"Gloria N.\" salpa dal molo n. 10 di un non meglio definito porto di Napoli con a bordo le ceneri della \"divina\" cantante lirica Edmea Tetua. Meta della crociera: l'isoletta di Erimo nel Mar Egeo, nelle cui acque - per ottemperare alle ultime volont\u00e0 del soprano - le ceneri dovranno essere sparse.\nA bordo della nave, celebrit\u00e0 varie, nobili e amici della defunta artista, descritti con un'ironia comprensiva e impietosa al tempo stesso dal giornalista Orlando, a bordo per redigere una cronaca dell'evento. A bordo \u00e8 presente persino un rinoceronte, ammalato di tristezza d'amore, che saltuariamente viene visitato dai passeggeri.\nIl corso della Storia irrompe per\u00f2 con forza: a Sarajevo il granduca Ferdinando \u00e8 ucciso e scoppia la Prima guerra mondiale; contemporaneamente, il comandante della nave si trova costretto a dover soccorrere dei naufraghi serbi.\nIn vista della meta, il piroscafo italiano incrocia una corazzata austriaca e viene colpito ed affondato.\nNell'ultima scena il giornalista Orlando informa il pubblico del fatto che i passeggeri non sono tutti morti:\n\"Un idrovolante ha recuperato i superstiti della scialuppa \"Aurora\" [...] La scialuppa \"Stella del nord\" \u00e8 miracolosamente arrivata ad Ancona\" [...] \"Per quanto mi riguarda io ho una grande notizia da darvi: Lo sapevate che il rinoceronte d\u00e0 un ottimo latte?\"\nNel dir questo il giornalista si scherma le labbra con la mano per non farsi sentire dal rinoceronte, il secondo passeggero della barca, che finalmente sereno, mangia un ciuffo d'erba.\nLa figura del rinoceronte.\nNella sceneggiatura del film, scritta dal regista riminese con Tonino Guerra, si legge:\nE su questo (non) si chiude la storia. Manca la parola \"fine\" e nel vuoto del racconto si inabissano le domande. Fino al termine della sua vita, a Fellini hanno chiesto il senso del latte di rinoceronte:\nE ancora:\n\u00abFaccio un film alla stessa maniera in cui vivo un sogno, che \u00e8 affascinante finch\u00e9 rimane misterioso e allusivo e rischia di diventare insipido quando viene spiegato. Come adesso\u00bb.\n\u00abGli esperti in viaggi per mare mi hanno assicurato che quasi sempre c'\u00e8 un rinoceronte a bordo. Scherzi a parte, io dico come Picasso: non cerco, trovo. Mi \u00e8 apparso un rinoceronte in questa barca e trovo che ci sta benissimo. E basta\u00bb.\n\u00ab[...] prima di tutto i naufragi non sono poi un disastro. La prova \u00e8 che alcuni si salvano, ed \u00e8 anche l'occasione di un rinnovamento. Quindi prima di tutto al naufragio si pu\u00f2 sopravvivere, anzi, si pu\u00f2 trovare anche dell'ottimo latte di rinoceronte, il che non \u00e8 una piccola cosa\u00bb. \n\u00abProvate a bere il latte di rinoceronte e vedrete che la vostra barchetta non affonda, ma riesce a galleggiare miracolosamente, proprio per questa accettazione degli aspetti oscuri e irrazionali di voi stessi\u00bb.\nSu richiesta di Fellini, lo scultore maceratese Valeriano Trubbiani ha realizzato il rinoceronte, a grandezza quasi naturale - di gommapiuma e catrame \u2013 e i modellini della corazzata austroungarica che affonda la \"Gloria N.\", che, secondo le indicazioni ricevute dal regista,: \u00ab... deve far pensare ad una fortezza, una muraglia, la torre di Babele, un ammasso di nuvole, e deve esprimere una potenza truculenta, arrogante e ottusa\u00bb.\nIl tema del rinoceronte femmina \u00e8 stato poi sviluppato da Valeriano Trubbiani con la realizzazione della \"Mater amabilis\", gruppo scultoreo collocato nella piazza Pertini nel centro di Ancona:\nRiferimenti artistici.\nOltre alla \"Mater amabilis\" di Trubbiani, altro riferimento monumentale al film \"E la nave va...\" \u00e8 il monumento, sito nel cimitero di Rimini, sotto il quale riposano Federico Fellini, Giulietta Masina e il loro figlio Federichino, morto prematuramente. La scultura, opera di Arnaldo Pomodoro, \u00e8 intitolata \"Le Vele\".\nCuriosit\u00e0.\nIl personaggio del comandante della nave (interpretato da Antonio Vezza e doppiato da Sergio Rossi) si chiama Roberto De Leonardis in omaggio al vero Roberto De Leonardis, noto adattatore e traduttore nel mondo del doppiaggio, che ha curato la versione italiana del film.\nNella sceneggiatura originale il piroscafo \"Gloria N.\" salpa dal porto di Napoli. Nel film compare la ballerina e coreografa tedesca Pina Bausch."}
{"id": "618316", "revid": "1543377", "url": "https://it.wikipedia.org/wiki?curid=618316", "title": "Rhufoniog", "text": "Il Rhufoniog fu un piccolo sub-regno del Gwynedd del Galles altomedievale. Il suo primo sovrano fu Rhufon (che regn\u00f2 sotto il controllo del fratello Einion Yrth) il terzo figlio del primo sovrano del Gwynedd, Cunedda. Per un certo periodo questo regno fu forse indipendenza, ma attorno al 450 torn\u00f2 sotto il diretto controllo del Gwynedd di Maelgwyn Gwynedd \nI suoi sovrani furono:"}
{"id": "618318", "revid": "49022", "url": "https://it.wikipedia.org/wiki?curid=618318", "title": "Cunedda", "text": ""}
{"id": "618321", "revid": "770634", "url": "https://it.wikipedia.org/wiki?curid=618321", "title": "Provincia di Bandundu", "text": "La provincia di Bandundu era una delle 11 province della Repubblica Democratica del Congo. Prende il nome dal suo capoluogo Bandundu. In base alla Costituzione del 2005, \u00e8 stata divisa in pi\u00f9 province.\nGeografia fisica.\nLa provincia era situata nella parte occidentale del paese e confinava a nord con la Provincia dell'Equatore, a sud con l'Angola, a nord-ovest con la Repubblica del Congo, a ovest con la provincia del Bas-Congo e la citt\u00e0 di Kinshasa e a est con la provincia del Kasai-Occidental.\nIl capoluogo \u00e8 l'omonima citt\u00e0 di Bandundu, mentre la maggiore citt\u00e0 \u00e8 Kikwit.\nSuddivisione prevista con la nuova costituzione.\nLa nuova costituzione, in vigore dal 2006, ha previsto che la provincia venga suddivisa in 3 nuove province: \nTale suddivisione, prevista dalla costituzione, \u00e8 entrata in vigore nel 2015."}
{"id": "618322", "revid": "1013865", "url": "https://it.wikipedia.org/wiki?curid=618322", "title": "Bandundu", "text": "Bandundu (in passato chiamata Banningville) \u00e8 una citt\u00e0 della Repubblica Democratica del Congo, situata della Provincia di Kwilu. Era il capoluogo della antica proviancia di Bandundu. Situata alla confluenza dei fiumi Kwilu e Kasai \u00e8 un'importante citt\u00e0 portuale con intensi traffici verso le citt\u00e0 di Kikwit e Kinshasa.\nLa citt\u00e0 dista circa 400\u00a0km da Kinshasa.\nBandundu \u00e8 al centro di una zona agricola importante per gli approvvigionamenti alla capitale che rifornisce di olio di palma, manioca e anche pesce."}
{"id": "618325", "revid": "1494169", "url": "https://it.wikipedia.org/wiki?curid=618325", "title": "AFIS", "text": ""}
{"id": "618326", "revid": "2036687", "url": "https://it.wikipedia.org/wiki?curid=618326", "title": "Mitch Mitchell", "text": "Inserito nella \"Modern Drummer Hall of Fame\" nel 2009 e nella \"Rock and Roll Hall of Fame\" nel 1992, la rivista Rolling Stone lo ha posto all'ottava posizione nella lista dei migliori batteristi di sempre.\nBiografia.\nPrima di diventare noto al grande pubblico come il batterista di Jimi Hendrix, Mitch Mitchell era gi\u00e0 un personaggio di spettacolo: aveva infatti lavorato come attore per la televisione e nelle fiction radiofoniche. Batterista autodidatta, milit\u00f2 per un breve periodo nella band rhythm and blues \"Georgie Fame and the Blue Flames\" del tastierista e cantante inglese Georgie Fame.\nLa Experience (1966 - 1970).\nNell'ottobre del 1966 partecip\u00f2 ad un'audizione e venne scelto da Chas Chandler, manager di Jimi Hendrix, per formare la sezione ritmica della Jimi Hendrix Experience, assieme al bassista Noel Redding. Il suo stile e le sue capacit\u00e0 di batterista si adattavano bene alla musica e alle improvvisazioni del chitarrista statunitense (\u00e8 memorabile il suo riff incalzante nel brano \"Fire\"). Con la Jimi Hendrix Experience incise tre album di studio: \"Are You Experienced\" e \"\" nel 1967, seguiti da \"Electric Ladyland\" nel 1968. Grazie al lavoro di quegli anni \u00e8 oggi considerato uno dei pi\u00f9 grandi batteristi inglesi di quel periodo, nonch\u00e9 uno dei migliori batteristi rock di tutti i tempi.\nL'avventura della Jimi Hendrix Experience si concluse verso la fine dell'estate del 1969, quando Hendrix rimaneggi\u00f2 la formazione alla ricerca di nuove sonorit\u00e0. Nacque cos\u00ec la Band of Gypsys, con Buddy Miles, grande amico di Hendrix, a rimpiazzare Mitchell alla batteria e con Billy Cox al basso, un altro amico di lunga data del chitarrista.\nL'esperienza con i Gypsys non soddisf\u00f2 completamente Hendrix, cos\u00ec decise di richiamare Mitchell per le registrazioni del suo quarto album, che non venne tuttavia mai completato a causa della morte dello stesso Jimi Hendrix, avvenuta il 18 settembre del 1970, quando Mitchell faceva ancora parte della band che accompagnava Hendrix in tour.\nAnni successivi.\nIn seguito all'avventura con Jimi Hendrix, Mitchell ha collaborato negli anni con altri grandi chitarristi come John McLaughlin, Larry Coryell, Jeff Beck e Muddy Waters. \u00c8 da ricordare anche la sua apparizione al celebre show \"The Rolling Stones Rock and Roll Circus\" nel dicembre del 1968, in cui suon\u00f2 la batteria nei \"Dirty Mac\", supergruppo formato per l'occasione, nel quale oltre a lui militavano John Lennon, Eric Clapton e Keith Richards.\nNel 1999 ha suonato la batteria nel secondo album del chitarrista Scott Holt, \"Dark of the Night\".\nMorte.\nMalato di cuore da tempo a causa dell'alcolismo di cui soffriva, Mitchell \u00e8 stato trovato morto in una camera d'albergo a Portland, in Oregon, il 12 novembre 2008, all'et\u00e0 di 62 anni, a causa di un attacco di cuore che lo ha colto nel sonno. Si trovava negli Stati Uniti d'America per un tour di tributo a Jimi Hendrix ed \u00e8 stato sepolto a Seattle, citt\u00e0 natale di Hendrix."}
{"id": "618332", "revid": "1573940", "url": "https://it.wikipedia.org/wiki?curid=618332", "title": "Pleocyemata", "text": "Pleocyemata \u00e8 un sottordine di crostacei appartenenti all'ordine Decapoda.\nI Pleocyemata sono presenti sin del Devoniano (circa 400 milioni di anni fa): il \"Palaeopalaemon\" \u00e8 il fossile pi\u00f9 antico di Pleocyemata ritrovato.\nDescrizione.\nI Pleocyemata sono uniti da una serie di caratteristiche comuni, la pi\u00f9 importante delle quali \u00e8 che le uova fecondate vengono incubate dalla femmina, rimanendo attaccate ai pleopodi, fino a che le larve zoea siano pronte alla schiusa. \u00c8 questa caratteristica che d\u00e0 il nome al gruppo. Possiedono anche una struttura lamellare delle branchie, in contrapposizione alla struttura ramificata dei Dendrobranchiata.\nTassonomia.\nIstituita da Martin Burkenroad nel 1963, la classificazione di Burkenroad ha sostituito i precedenti sottordini Natantia e Reptantia con i gruppi monofiletici Dendrobranchiata (gamberi) e Pleocyemata. Pleocyemata contiene tutti i componenti di Reptantia (compresi granchi, aragoste, gamberi ed altri), nonch\u00e9 Stenopodidea e Caridea (gamberetti)."}
{"id": "618335", "revid": "767487", "url": "https://it.wikipedia.org/wiki?curid=618335", "title": "B-Real", "text": "Meglio conosciuto per essere il frontman del gruppo musicale Cypress Hill, che hanno pubblicato il loro album d'esordio, omonimo, nel 1991.\nBiografia.\nNato da padre messicano e madre afro-cubana, B-Real si allontan\u00f2 da casa del padre assieme alla sorella ed alla madre, spostandosi a South Gate prima di andare a stabilirsi definitivamente nel sud di Los Angeles. Prima di essere espulso dalla Bell High School fece amicizia con due dei futuri membri dei Cypress Hill: Sen Dog e Mellow Man Ace (che rinunci\u00f2 poi al gruppo preferendo una carriera solista). Sen Dog, che era affiliato ad una \"sezione\" della gang dei Bloods chiamata \"Neighborhood Family\", fece entrare anche B-Real.\nB-Real inizi\u00f2 a fare lo spacciatore di droga durante l'affiliazione con i Bloods. Questo suo stile di vita lo port\u00f2 inevitabilmente a restare coinvolto in un tentativo di omicidio, dove venne ferito con una calibro 22 al polmone nel 1988. L'evento e la conseguente degenza ospedaliera, caus\u00f2 in Sen Dog un contraccolpo tale da fargli ripensare alle proprie priorit\u00e0, tanto da lasciare la gang e trovare un lavoro come guardia in un grande magazzino.\nCarriera.\nCypress Hill.\nDopo aver conosciuto DJ Muggs tramite Julio G, il Mixmaster della KDAY, B-Real e Sen suscitarono interesse in Muggs con l'idea di un album basato sulle esperienze fatte sulla Cypress Ave a South Gate. B-Real intendeva usare le sue movimentate esperienze di vita come materiale per la registrazione di un album intitolato come il nome della band.\nSolista.\nParallelamente all'attivit\u00e0 svolta con i Cypress Hill, B-Real ha realizzato due mixtape: \"Gunslinger\" e \"Gunslinger Vol. II\". Ha inoltre collaborato alla realizzazione di brani per diversi artisti inclusi: KRS-One, House of Pain, Kid Frost, Psycho Realm, Ice Cube, Snoop Dogg, Coolio, Busta Rhymes, Method Man, Deftones, LL Cool J, Everlast, Warren G, OutKast, Dilated Peoples, The Alchemist, Tha Dogg Pound, DJ Quik, Dr. Dre, Eminem, Subliminal Orphans, Chino XL, D12, M.O.P., Transplants, La Coka Nostra, Beastie Boys, Public Enemy.\nB-Real ha partecipato anche al brano \"Back the Fuck Up\" dei Fear Factory con sonorit\u00e0 rapcore. Nella faida fra il rapper Eminem e il rapper Fred Durst, B-Real \u00e8 stato citato dallo stesso Eminem per la sua sincerit\u00e0 e onest\u00e0 nell'amicizia fra i due, dopo un'intervista in cui B-Real rilasciava un \"no comment\" sulla faida Everlast vs. Eminem.\nNonostante B-Real sia un esponente del rap latino, nei suoi album ha riscosso successo anche con pezzi pi\u00f9 rock e heavy metal, ad esempio con la canzone \"Trouble\" dall'album \"Stoned Raiders\"."}
{"id": "618343", "revid": "726373", "url": "https://it.wikipedia.org/wiki?curid=618343", "title": "BarCamp", "text": "BarCamp \u00e8 una rete internazionale di non conferenze aperte i cui contenuti sono proposti dai partecipanti stessi.\nGli eventi si occupano soprattutto di temi legati alle innovazioni sull'uso del World Wide Web, del software libero e delle reti sociali.\nIl nome di BarCamp si rif\u00e0 al termine foobar gi\u00e0 utilizzato dagli hacker: i BarCamp, infatti, sono nati in risposta ai Foo Camp, una \"non-conferenza\" annuale, su invito, ospitata dall'editore di testi sul software libero Tim O'Reilly."}
{"id": "618344", "revid": "1573940", "url": "https://it.wikipedia.org/wiki?curid=618344", "title": "Anomura", "text": "Gli anomuri (Anomura ) sono un infraordine di crostacei decapodi.\nDistribuzione e habitat.\nSono diffusi in tutti gli oceani.\nDescrizione.\nCome tutti i decapodi gli anomuri hanno 10 pereiopodi, di cui il quinto paio di dimensioni molto ridotte."}
{"id": "618348", "revid": "1728", "url": "https://it.wikipedia.org/wiki?curid=618348", "title": "Sindrome di alienazione genitoriale", "text": ""}
{"id": "618349", "revid": "4888025", "url": "https://it.wikipedia.org/wiki?curid=618349", "title": "Sindrome di Alienazione Genitoriale", "text": ""}
{"id": "618350", "revid": "287204", "url": "https://it.wikipedia.org/wiki?curid=618350", "title": "Non conferenza", "text": "Una non conferenza (in inglese unconference) \u00e8 un tipo di evento dove il contenuto delle sessioni \u00e8 influenzato e creato dai partecipanti, generalmente \"durante\" il corso dell'evento, invece che da pochi organizzatori \"prima\" che l'evento cominci. Il processo della non conferenza \u00e8 simile a quello della \"Open Space Technology\", in ogni caso \u00e8 presente da pi\u00f9 di vent'anni in altri contesti. Ci sono anche paralleli con la \"fandom\" della \"science fiction\" dove gli incontri, con poca struttura e senza concentrazione sui relatori o ospiti speciali, vengono denominati \"Relaxacon\".\nLa \"Open Space Technology\" \u00e8 una maniera coinvolgente e in rapida espansione di organizzare eventi e conferenze. I partecipanti possono intervenire su un apposito wiki prima dell'evento sulla loro intenzione di presentare un argomento o segnalare un argomento sul quale vogliono che qualcuno presenti. Il wiki pu\u00f2 anche essere usato per condividere informazioni sui partecipanti per facilitare il \"Networking\" e la condivisione di auto.\nIl termine \"non conferenza\" viene applicato ad una variet\u00e0 di incontri che per loro natura evitano uno o pi\u00f9 aspetti delle conferenze tradizionali (come la presentazione non interattiva di lucidi) che possono essere fruiti dai partecipanti anche in linea, e pongono invece l'accento sull'aspetto partecipativo ed umano offerto dall'incontro fisico tra persone interessate ad uno stesso tema.\nMetodo.\nL'evento comincia con un'introduzione degli organizzatori sulle finalit\u00e0 dell'evento, codice comportamentale durante la giornata e i parametri.\nPer parametri si intende l'inizio e la fine dell'evento, la durata delle sessioni, le pause per rifocillarsi (se contemplate), le regole per accedere alla rete senza fili (di solito predisposta) e tutto ci\u00f2 preventivamente concordato nel wiki. Il principio dell\"'Open Space\" e la Legge dei due Piedi (\u00abOgni persona che non sta apprendendo o non contribuisce ad un gruppo deve cambiare gruppo\u00bb) sono spesso contemplati come linee guida per i partecipanti.\nLa parte iniziale dell'evento pu\u00f2 anche includere del tempo assegnato ad ogni partecipante per presentarsi. I partecipanti sono invitati a scrivere i propri nomi e l'argomento della sessione che presentano su un foglio A4. In seguito, ogni partecipante annuncia il titolo della propria sessione a tutta la stanza, affiggendo il foglio su una parete precedentemente disposta. Quando tutte le sessioni sono state pubblicate sulla parete, i partecipanti consultano il programma che sar\u00e0 stato redatto da coloro che guidano le sessioni.\nProcesso di partecipazione.\nUna non conferenza pu\u00f2 adoperare diversi metodi di partecipazione attraverso i quali condurre le discussioni. I pi\u00f9 significativi sono:\nEventi simili.\nIl \"Foo Camp\" di O'Reilly, cominciato nel 2003, viene spesso identificato come una non conferenza, ma la struttura differisce in diversi aspetti dalla definizione originale. La differenza principale riguarda la partecipazione esclusiva su invito.\nIl \"Foo Camp\" adopera un processo derivato dall\"'Open Space Technology\" ma non nella definizione delle sessioni. Un Foo Camp dispone di una lavagna con i tempi previsti e i partecipanti compilano gli spazi allocati con il loro argomento. Il \"Foo Camp\" \u00e8 stato molto adottato come ad esempio da \"BarCamp\", \"Pod Camp\", \"Seattle Mind Camp\" e \"Disney Pooh Camp\" in forma di derivazione diretta.\nAdunanza digitale, iniziato nel 2006, \u00e8 anch'esso identificato come una non conferenza."}
{"id": "618351", "revid": "767487", "url": "https://it.wikipedia.org/wiki?curid=618351", "title": "Sen Dog", "text": "Biografia.\n\u00c8 membro del gruppo hip hop Cypress Hill e fratello maggiore del rapper Mellow Man Ace.\nSen Dog ha sviluppato una carriera solista oltre alla grossa mole di lavoro svolto con i Cypress Hill, nel 2006 ha collaborato proprio con il fratello Mellow Man Ace registrando un album in studio dal titolo \"Ghetto Therapy\" sotto il nome di The Reyes Brothers, l'album \u00e8 uscito il 3 ottobre per la loro etichetta discografica Latin Thug Records.\nQuest'ultima etichetta \u00e8 stata fondata proprio da Sen Dog, Fred Sherman e Big Marv per supportare il lavoro di Sen ed i suoi progetti correlati, come ad esempio il lavoro con Mellow Man Ace."}
{"id": "618355", "revid": "4888077", "url": "https://it.wikipedia.org/wiki?curid=618355", "title": "Sindrome di alienazione genitoriale (PAS)", "text": ""}
{"id": "618358", "revid": "287204", "url": "https://it.wikipedia.org/wiki?curid=618358", "title": "Janez Brajkovic", "text": ""}
{"id": "618359", "revid": "30274", "url": "https://it.wikipedia.org/wiki?curid=618359", "title": "Federazione Italiana Atletica Leggera", "text": ""}
{"id": "618361", "revid": "287204", "url": "https://it.wikipedia.org/wiki?curid=618361", "title": "Journey Through the Past", "text": "Journey Through the Past \u00e8 una colonna sonora di un film autobiografico omonimo sulla vita di Neil Young. \u00c8 composto da pezzi dal vivo registrati in cinque anni di carriera da solista, con i Buffalo Springfield e con Crosby, Stills, Nash &amp; Young.\n\"Let's Go Away for Awhile\" \u00e8 una cover di un brano strumentale dei Beach Boys, tratta dal famoso album \"Pet Sounds\". \"Soldier\" \u00e8 l'unico vero inedito, che ritroviamo nell'antologia \"Decade\", \u00e8 un brano curioso perch\u00e9 registrato tra la confusione di una segheria.\nIl disco \u00e8 considerato trascurabile nella discografia younghiana, per via sia della scelta antologica di brani quasi sempre poco significativi o in una versione da scarto di session, sia per lo scarso livello delle esecuzioni dal vivo. Probabilmente per questi motivi non \u00e8 stato ancora pubblicato su Cd.\nTracce.\n\"Alabama\" e \"Words\" sono versioni estese e includono conversazioni in studio. \"Find The Cost of Freedom\" e \"Ohio\" sono registrate durante un concerto di CSN&amp;Y."}
{"id": "618362", "revid": "287204", "url": "https://it.wikipedia.org/wiki?curid=618362", "title": "Dyoplosaurus acutosquameus", "text": "Dyoplosaurus (il cui nome significa \"lucertola doppiamente corazzata\") \u00e8 un genere estinto di dinosauro ankylosauride vissuto nel Cretaceo superiore, circa 76,5 milioni di anni fa (Campaniano), in quella che oggi \u00e8 la Formazione Dinosaur Park, in Alberta, Canada. Il genere contiene una singola specie, ossia \"D. acutosquameus\".\nDescrizione.\nL'esemplare tipo di \"Dyoplosaurus\" era lungo circa 7 metri (23 piedi) e largo circa 1,7 metri (7,8 piedi), con un cranio di 35 centimetri (14 pollici) di diametro. Come la maggior parte degli altri ankylosauridi, il \"Dyoplosaurus\" era quadrupede, terrestre ed erbivoro, con un corpo corazzato e una mazza caudale all'estremit\u00e0 della coda. La mazza era composta da diverse placche fuse insieme. La mazza della coda del \"Dyoplosaurus\" \u00e8 relativamente piccola e stretta, se confrontata a quella di altri ankylosauridi.\nQuesto dinosauro possedeva un corpo rivestito di una pesante corazza ossea, costituita da numerosi osteodermi organizzati in file. Sul dorso erano presenti veri e propri spuntoni ossei, mentre la coda era dotata di una struttura a forma di mazza, formata da ossa fuse. La met\u00e0 posteriore della coda era irrigidita da tendini ossificati e da vertebre che si incastravano fra loro, a formare una struttura di notevole potenza. Il cranio, anch'esso corazzato, era dotato di quattro proiezioni ossee a forma di corna.\nClassificazione.\nNel 1971, Walter Coombs propose che il \"Dyoplosaurus\" potesse essere un sinonimo junior di \"Euoplocephalus\". I due erano generalmente considerati la stessa specie quindi, ex-esemplari di \"Dyoplosaurus\" vennero identificati come \"Euoplocephalus tutus\". Tuttavia, una ridescrizione del genere pubblicata nel 2009 sul \"Journal of Vertebrate Paleontology\" sostenne che il genere fosse un taxon valido, suggerendo che la sinonimia proposta era dovuta alla natura frammentaria dell'olotipo e di altri esemplari di \"E. tutus\". L'analisi cladistica eseguita da Thompson \"et al.\" (2011), ha confermato questa separazione. \nIl seguente cladogramma si basa su un'analisi filogenetica degli Ankylosaurinae condotta da Arbor e Currie (2015):\nStoria della scoperta.\nIl \"Dyoplosaurus\" fu nominato da William Parks nel 1924, basandosi sull'olotipo ROM 784, uno scheletro parziale che include parti del cranio e delle mandibola. L'olotipo \u00e8 stato raccolto a 10 metri dal fondo della Formazione Dinosaur Park, vicino a quello che ora \u00e8 il fiume Red Deer, in Alberta, Canada.\nPaleobiologia.\nIl \"Dyoplosaurus\", probabilmente, vagava per le antiche pianure boschive dell'Alberta, cercando cibo costituito da fogliame, che strappava con il suo largo becco. La pesante corazza e la mazza caudale dovevano essere un notevole deterrente contro i predatori, come i tirannosauridi \"Albertosaurus\" e \"Daspletosaurus\". Viste le ridotte dimensioni della sua mazza caudale, \u00e8 probabile che l'animale facesse quasi totalmente affidamento alla sua corazza per proteggersi, oppure viaggiava in piccoli gruppi per proteggersi meglio. "}
{"id": "618364", "revid": "1573940", "url": "https://it.wikipedia.org/wiki?curid=618364", "title": "Ginglymostomatidae", "text": "La famigliadei Ginglymostomatidae (dal greco \u03b3\u03af\u03b3\u03b3\u03bb\u03c5\u03bc\u03bf\u03c2 = cerniera e \u03c3\u03c4\u1ff6\u03bc\u03b1 = bocca) comprende quattro specie di squali conosciuti principalmente come squali nutrice.\nTassonomia.\nLa famiglia comprende i seguenti generi e specie:"}
{"id": "618365", "revid": "22356", "url": "https://it.wikipedia.org/wiki?curid=618365", "title": "Scolosaurus", "text": ""}
{"id": "618367", "revid": "24105", "url": "https://it.wikipedia.org/wiki?curid=618367", "title": "Torino capitale mondiale del libro", "text": ""}
{"id": "618370", "revid": "938", "url": "https://it.wikipedia.org/wiki?curid=618370", "title": "Federazione Italiana di Atletica Leggera", "text": "La Federazione Italiana di Atletica Leggera (FIDAL) \u00e8 una federazione sportiva che ha il compito di promuovere la pratica dell'atletica leggera e coordinarne le attivit\u00e0 dilettantistiche ed agonistiche in Italia.\nStoria.\nLa prima struttura autonoma ad organizzare manifestazioni podistiche in Italia fu la \"Unione Podistica Torinese\" (UPT) che nacque a Torino il 4 agosto 1897.\nIl 1\u00ba aprile 1899, sotto la Presidenza di Mario Luigi Mina, la U.P.T. cambi\u00f2 denominazione in \"Unione Podistica Italiana\" (U.P.I.), sostituita il 21 ottobre 1906, su iniziativa de \"La Gazzetta dello Sport\", dalla \"Federazione Podistica Italiana\" (F.P.I.).\nNel Congresso di Milano dell'8 ottobre 1909, la F.P.I. assunse il nome di \"Federazione Italiana Sports Atletici\" (F.I.S.A.), il cui primo atto fu quello di rendere nota la tabella dei primati italiani.\nNel Congresso tenuto il 21 dicembre 1924, alcune societ\u00e0, principalmente liguri e piemontesi, si distaccarono dalla F.I.S.A. per costituire l\"'Unione Italiana Sports Atletici\" (U.I.S.A.). La Federazione riacquist\u00f2 la sua unit\u00e0 il 27 maggio 1925, assumendo infine, nel Congresso di Firenze del 12 dicembre 1926, la denominazione di \"Federazione Italiana di Atletica Leggera\" (F.I.D.A.L.).\nIl 19 marzo 1927 il P.N.F. a mezzo del Presidente del CONI Lando Ferretti nomin\u00f2 l'on. Leandro Arpinati Presidente sia della F.I.D.A.L. che della F.I.G.C..\nL'attivit\u00e0 femminile agli inizi fu organizzata dalla \"Federazione Italiana Atletica Femminile\" (F.I.A.F.), costituita a Milano nel 1923. La F.I.A.F, in base alla \"Carta dello Sport\", il 1\u00ba gennaio 1929 venne assorbita dalla F.I.D.A.L., Federazione elencata nella Legge 16.2.1942, n. 426.\nOrganigramma.\nIl suo attuale presidente \u00e8 Stefano Mei, succeduto ad Alfio Giomi nel 2021.\n\u00c8 affiliata al Comitato olimpico nazionale italiano (CONI) e all'European Athletic Association (EAA), oltre che alla World Athletics.\nOrgani territoriali.\nLa federazione conta 21 comitati regionali, che comprendono a loro volta un numero variabile di comitati provinciali:"}
{"id": "618374", "revid": "15756", "url": "https://it.wikipedia.org/wiki?curid=618374", "title": "Tot\u00f2 le Mok\u00f2", "text": "Tot\u00f2 le Mok\u00f2 \u00e8 un film del 1949 diretto da Carlo Ludovico Bragaglia.\nLa pellicola si riallaccia parodisticamente al film \"Il bandito della Casbah\" (\"P\u00e9p\u00e9 le Moko\") del 1937 di Julien Duvivier con protagonista Jean Gabin. Prodotto da Raffaele Colamonici e Umberto Montesi, la pellicola venne girata nella primavera del 1949, per uscire il 20 dicembre 1949.\nNel film Tot\u00f2 canta anche una sua canzone: \"La mazurka di Tot\u00f2\".\nTrama.\nAntonio Lumaconi, detto \"Tot\u00f2\", \u00e8 un uomo orchestra napoletano, cugino del famigerato bandito della casba di Algeri P\u00e9p\u00e9 \"le Mok\u00f2\", da poco morto in una sparatoria. Essendo il parente pi\u00f9 stretto ancora in vita del furfante, gli giunge l'offerta di \"dirigere\" la sua banda.\nConvinto che si tratti di una banda musicale, Tot\u00f2 parte immediatamente per l'Algeria, sicuro di poter finalmente coronare il suo sogno di diventare un rispettato direttore d'orchestra, ma al suo arrivo si accorge di essere divenuto in realt\u00e0 il capo di una banda di pericolosi delinquenti. Con una serie di equivoci si scontra subito con la nuova realt\u00e0 e grazie ad una misteriosa lozione per capelli donatagli da Suleima, l'ex-amante di P\u00e9p\u00e9, innamoratasi follemente di lui, acquista una portentosa forza erculea, che lo rende praticamente invincibile.\nOrmai noto nella casba come \"Tot\u00f2 le Mok\u00f2\", s'innamora di Viviane, una ricca straniera di passaggio, e questo provoca la gelosia irrefrenabile di Suleima che gli pratica dei malefici e che poi in una notte gli taglia i capelli da cui riceveva la sua forza sovraumana. P\u00e9p\u00e9, in tutto questo tempo fintosi morto, ritorna e lo sfida ad un duello per il controllo della banda. Sebbene privo della sua invincibilit\u00e0, Tot\u00f2 vincer\u00e0 comunque il duello, riuscendo addirittura a sgominare l'intera banda. Con i soldi riscossi della taglia, ritorna dunque a Napoli a dirigere una vera banda musicale, sebbene tra il pubblico in platea si vociferi che la sua fama l'abbia fatto chiamare dall'America per \"dirigere\" la banda d'un suo lontano parente a Chicago.\nIncassi.\nIncasso accertato a tutto il 31 dicembre 1952: Lit. 375.000.000."}
